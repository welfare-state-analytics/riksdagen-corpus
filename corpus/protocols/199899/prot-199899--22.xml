<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--22</head>
          <docDate when="1998-11-25 00:00:00">1998-11-25 00:00:00</docDate>
        </div>
      </front>
      <body>
        <div>
          <note>
            19.00 - 20.24
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 19 november.
          </note>
          <note>
            2 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Miljö- och jordbruksutskottets betänkanden
          </note>
          <note>
            1998/99:MJU3 och MJU4
          </note>
          <note>
            Arbetsmarknadsutskottets betänkanden 1998/99:AU2
          </note>
          <note>
            och AU3
          </note>
          <note>
            Justitieutskottets betänkande 1998/99:JuU5
          </note>
          <note>
            Kulturutskottets betänkande 1998/99:KrU2
          </note>
          <note>
            Meddelande om samlad votering
          </note>
          <note>
            Talmannen meddelade att konstitutionsutskottets betänkanden KU2
            och KU8 samt finansutskottets betänkande FiU6 skulle avgöras i
            ett sammanhang efter avslutad debatt.
          </note>
          <note>
            3 § Riksbankens ställning (vilande grundlagsförslag och följdlagstiftning)
            (prop. 1997/98:40)
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU2
          </note>
          <note>
            Riksbankens ställning (vilande grundlagsförslag och följdlagstiftning)
            (prop. 1997/98:40)
          </note>
          <note>
            Konstitutionsutskottets betänkande 1998/99:KU8
          </note>
          <note>
            Ändringar i lagen (1988:1385) om Sveriges riksbank
          </note>
          <note>
            (prop. 1997/98:164)
          </note>
          <note type="speaker">
            Anf. 1 JERRY MARTINGER (m):
          </note>
          <note>
            Fru talman! Sverige har under de senaste årtiondena misslyckats
            med att upprätthålla ett fast penningvärde. Detta har inte kompenserats
            med framgång på andra områden, exempelvis hög tillväxt eller låg
            arbetslöshet. Bortsett från den senaste utvecklingen har det huvudsakliga
            problemet varit den höga inflationstakten. Kostnadsstegringen
            i Sverige har praktiskt taget kontinuerligt varit högre än genomsnittligt
            i våra konkurrentländer, varigenom försvagad internationell konkurrenskraft
            varit ett av de allvarligaste problemen i svensk ekonomi.
          </note>
          <note>
            Vår dåliga konkurrenskraft har bl.a. tagit sig uttryck i stora
            underskott i bytesbalansen. När underskotten har blivit alltför
            stora har den svenska kronan devalverats. Även om detta självfallet
            lett till en kortsiktig ökning av Sveriges internationella konkurrenskraft
            så har devalveringarna också medfört högre importpriser, högre
            lönekrav och stegrad inflation, vilket i sin tur drivit upp kostnaderna
            ytterligare.
          </note>
          <note>
            Det är inte bara när det gäller vår internationella konkurrenskraft
            som den höga inflationen har lett till problem. Hög inflation
            har också lett till oavsiktlig omfördelning av kapital och inkomster.
            Den spekulationsekonomi med bank- och fastighetskris som följd
            som vi hade under 1980-talet hade tveklöst sitt ursprung i den
            höga inflationen.
          </note>
          <note>
            Det har under en stor del av de senaste decennierna saknats en
            långsiktighet i den ekonomiska politiken i vårt land. Utan långsiktighet
            minskar det förtroende för den ekonomiska politiken som så väl
            behövs för att attrahera nödvändiga inhemska och utländska investeringar.
            Men en långsiktighet i den ekonomiska politiken är viktig inte
            bara för företag och placerare.
          </note>
          <note>
            Den är också viktig för hushållen.
          </note>
          <note>
            De enskilda medborgarna är ju i stor utsträckning beroende av
            penningpolitiska åtgärder och fattar många egna beslut mot bakgrund
            av vad de tror om den framtida penningpolitiken. Allmänheten lyssnar
            tveklöst med intresse på det som sägs från centralbankens sida.
            Men man tar naturligtvis också i beräkning sannolikheten för att
            det som centralbanken sagt också kommer att följas. Man anpassar
            sig så att säga till den politik som man tror kommer att föras,
            inte till den som deklarerats. Och det är där vi har ett av problemen
            med den situation som råder i dag.
          </note>
          <note>
            Utformningen av det svenska systemet där centralbanken, dvs.
            Riksbanken, samt regering och riksdag står mycket nära varandra,
            och där Riksbanken så att säga är nära kopplad till den partipolitiska
            sfären, har inneburit att det fattats en mängd kortsiktiga beslut
            som gått tvärs emot de långsiktiga mål som ändå funnits. I tider
            av ekonomiska och politiska problem i samhället är ju risken stor
            att olika politiska grupper försöker påverka Riksbankens politik
            för att uppnå kortsiktiga ekonomiska mål.
          </note>
          <note>
            En regering som försöker föra exempelvis en trovärdig antiinflationspolitik
            riskerar att bli ersatt av en regering som för en mer expansiv
            politik för att uppnå kortsiktiga politiska vinster. Och snabba
            kast leder naturligtvis till oro på de finansiella marknaderna,
            vilket i sin tur skapar dålig trovärdighet för ett lands förmåga
            att lösa sina ekonomiska problem. Detta leder i sin tur till ännu
            färre investeringar, såväl inhemska som utländska, och naturligtvis
            ännu större ekonomiska problem. En riksbank som står nära ett
            lands styrande partipolitiker kan inte heller skapa ett långsiktigt
            förtroende hos allmänheten och skruva ned t.ex. inflations- och
            deflationsförväntningar.
          </note>
          <note>
            Sådana förväntningar blir då lätt självuppfyllande.
          </note>
          <note>
            I många länder har man dragit slutsatsen att en minskad partipolitisk
            styrning av centralbanken på sikt gagnar landets ekonomiska utveckling.
            Tyskland,
          </note>
          <note>
            Japan och Schweiz är exempel på länder med självständiga centralbanker.
            Dessa länder har också uppvisat en låg inflation under samma tid
            som Sverige haft stora problem på grund av hög inflation.
          </note>
          <note>
            Nu skall man i och för sig komma ihåg att dessa länder skiljer
            sig från övriga länder även i andra avseenden såsom i fråga om
            den offentliga sektorns storlek, produktionstillväxt och exportutveckling.
            Det är naturligtvis faktorer som också kan ha bidragit till en
            lägre inflation. Men det är inte ointressant att dessa länder,
            som varit framgångsrika under lång tid, faktiskt dragit slutsatsen
            att det är bra för landet med en självständig centralbank.
          </note>
          <note>
            Trovärdigheten för ett lands penningpolitik bör kunna förbättras
            om ansvaret för denna i sin helhet ligger på centralbanken, som
            genom att stå över eller vid sidan av dagspolitiken har goda förutsättningar
            att agera med sådan långsiktighet att det ger en god ekonomisk
            utveckling i det längre perspektivet. Om man samtidigt ger denna
            centralbank en mera självständig ställning begränsar man de politiska
            organens möjligheter att styra de penningpolitiska besluten. Men
            då är det också viktigt att centralbankens mål ges en tydlig formulering
            i lagen.
          </note>
          <note>
            Riksdagen behandlar nu efter mellankommande val för andra gången
            vissa förslag om grundlagsändringar samt viss följdlagstiftning
            rörande Riksbankens ställning. I regeringens proposition 1997/98:40
          </note>
          <note>
            föreslås bl.a. att regeringsformen skall ändras så att det i
            9 kap. 11 § införs en bestämmelse enligt vilken ansvaret för övergripande
            valutapolitiska frågor överförs från Riksbanken till regeringen.
            Riksbanken får dock ett fortsatt ansvar för den praktiska tillämpningen
            av valutapolitiken vid flytande växelkurs och beslut om centralkurs
            och bandbredd i ett fastkurssystem.
          </note>
          <note>
            Vidare föreslås att det i 9 kap. 12 § regeringsformen stadgas
            att Riksbanken skall ha ansvaret för penningpolitiken och att
            det i detta lagrum tas in ett uttryckligt förbud för myndigheter
            att bestämma hur
          </note>
          <note>
            Riksbanken skall besluta i penningpolitiska frågor.
          </note>
          <note>
            Samtidigt som regeringens ansvar på det valutapolitiska området
            klargörs, ges alltså Riksbanken en starkare ställning än tidigare.
            Det brukar sägas att Riksbanken görs "oberoende".
          </note>
          <note>
            Som ett led i hela reformen föreslås också vissa förändringar
            i Riksbankens ledningsstruktur. Riksbanksfullmäktige utökas och
            får utöver en kontrollerande funktion i uppgift att utse en direktion,
            som skall besluta i penningpolitiska frågor och leda Riksbanken.
            Fullmäktige skall emellertid fortfarande utses av riksdagen, och
            riksdagen förutsätts självfallet även i fortsättningen genom lag
            styra inriktningen av politiken.
          </note>
          <note>
            När det gäller Riksbankens mål föreslås det i propositionen att
            det i riksbankslagens 4 § skall slås fast att målet för Riksbankens
            verksamhet skall vara att upprätthålla ett fast penningvärde och
            att Riksbanken skall främja ett säkert och effektivt betalningsväsende.
            En självständig svensk riksbank med ett fast penningvärde som
            uttalat mål torde på ett helt annat sätt än tidigare kunna bedriva
            en samhällsekonomiskt optimal penningpolitik.
          </note>
          <note>
            Det ligger, fru talman, i sakens natur att en självständig riksbank
            har större möjligheter att uppnå sina mål än en icke självständig.
            Det är också rimligt att ett tydligt och lagstadgat mål för Riksbanken
            gör dess ledning mindre påverkbar av tillfälliga skiftningar i
            det politiska stämningsläget eller av olika intressegruppers önskemål.
            Ett i riksbankslagen inskrivet prisstabilitetsmål för bankens
            verksamhet ökar självfallet förtroendet för att politiken är inriktad
            på inflations- och deflationsbekämpning men är givetvis också
            en direkt förutsättning för ökad självständighet.
          </note>
          <note>
            Härigenom kommer det också att bli möjligt att utvärdera bankens
            verksamhet utifrån det lagstadgade målet.
          </note>
          <note>
            En aldrig så stark centralbank kan naturligtvis inte ensam skapa
            en bra ekonomisk politik i ett land. Men genom att Riksbankens
            verksamhet koncentreras på uppgiften att upprätthålla ett fast
            penningvärde och främja ett säkert och effektivt betalningsväsende
            kommer möjligheterna för den ekonomiska politiken i dess helhet
            att uppnå andra mål såsom hög sysselsättning och hög ekonomisk
            tillväxt sannolikt också att förbättras.
          </note>
          <note>
            En mer självständig riksbank, visserligen underställd riksdagen,
            och en klarare gränsdragning mellan det politiska beslutsfattandet
            och den målformulering som finns i riksbankslagen kommer säkerligen
            att öka förståelsen utomlands för hur den ekonomiska politiken
            i Sverige fungerar. Det har förmodligen varit svårt för en utomstående
            betraktare att förstå hur samtliga svenska riksdagspartier ibland
            argumenterat för en snabbare sänkning av räntenivån samtidigt
            som vissa partiers representanter i riksbanksfullmäktige har stött
            en mera försiktig policy från Riksbankens sida. Detta har skapat
            förvirring och sannolikt bidragit till det låga förtroende Sverige
            haft på de internationella marknaderna.
          </note>
          <note>
            Fru talman! En stor del av den diskussion som förts med anledning
            av propositionen om Riksbankens ställning har handlat om Sveriges
            förhållande till
          </note>
          <note>
            EU och dess medlemsländer. Den mest långtgående integrationen
            av den ekonomiska politiken i EU gäller nämligen just penning-
            och valutapolitiken. Målet är att medlemsländernas penning- och
            valutapolitik skall överföras till EU-nivå för att på så sätt
            skapa ett stabilt valutaområde med en gemensam och stabil valuta
            inom vilket valuta- och räntefluktuationer inte längre stör den
            inre marknaden. Den ekonomiska och monetära unionen, EMU, genomförs
            i tre etapper som regleras i EG-fördraget.
          </note>
          <note>
            Under den första etappen av EMU, som avslutades den 31 december
            1993, skulle medlemsstaterna bl.a. avskaffa valutaregleringar
            och andra restriktioner för kapitalrörelser. Under den andra etappen
            av
          </note>
          <note>
            EMU, som inleddes den 1 januari 1994, inrättades
          </note>
          <note>
            Europeiska monetära institutet, EMI, som har till syfte att medverka
            till att skapa de förhållanden som är nödvändiga för övergången
            till en valutaunion.
          </note>
          <note>
            Under denna etapp skall också beslutas om vilka länder som skall
            delta i valutaunionen. Den tredje etappen av EMU, starten på valutaunionen,
            skall inledas den 1 januari 1999, varvid de deltagande medlemsstaternas
            valutakurser skall låsas och den nya gemensamma valutan införas.
          </note>
          <note>
            Vi befinner oss för närvarande i etapp 2. Genom fördraget om
            anslutning till EU har Sverige åtagit sig att följa de krav som
            fastställts i EG-fördraget om
          </note>
          <note>
            EMU. Enligt artikel 109 e punkt 5 i EG-fördraget skall i förekommande
            fall varje medlemsstat under den andra etappen inleda det förfarande
            som leder till oberoende för dess centralbank i enlighet med artikel
            108 i EG-fördraget. I denna artikel föreskrivs att varje medlemsstat,
            alltså även de stater som inte deltar i den tredje etappen av
            EMU med gemensam valuta, senast vid den tidpunkt då den europeiska
            centralbanken, ECB, upprättas, skall anpassa sin nationella lagstiftning
            så att den är förenlig med fördragets regler om den monetära politiken.
          </note>
          <note>
            I första hand gäller detta självfallet de regler som handlar
            om Riksbankens självständighet. Men man skall alltså lägga märke
            till att föreskriften om anpassning av den nationella lagstiftningen
            till fördraget gäller oberoende av om Sverige senare kommer att
            delta i den tredje etappen eller ej. Om man gör de grundlagsändringar
            som nu föreslagits innebär det således inte att man därigenom
            föregriper ett kommande ställningstagande såvitt avser den tredje
            etappen.
          </note>
          <note>
            Kritiker till de lagändringar som nu föreslås i Sveriges riksdag
            har sagt att Sverige inte behöver ändra några lagar eftersom EG-rätten
            ändå är bindande för medlemsländerna och generellt sett har företräde
            framför medlemsländernas nationella rätt i händelse av konflikt.
            Mycket av det som föreslås i den proposition som vi nu behandlar
            skulle enligt kritikerna därigenom vara onödigt eller, vilket
            en del anser, direkt olämpligt att genomföra. Och det är naturligtvis
            helt rätt att EG-rätten numera utgör en integrerad del av den
            svenska rättsordningen. Men att av detta förhållande dra slutsatsen
            att det inte finns något behov av att i svensk rätt upprepa bestämmelser
            från
          </note>
          <note>
            EG-rätten är att gå för långt.
          </note>
          <note>
            Man skall alltid vara återhållsam med att ändra grundlag, varför
            sådana ändringar inte bör ske utan att det finns starka skäl för
            detta. Men övervägande skäl för grundlagsändring får ändå anses
            föreligga i det här fallet.
          </note>
          <note>
            För det första är det inte acceptabelt att vi har en grundlag
            som innehåller föreskrifter som i praktiken inte är gällande rätt
            därför att avvikande EG-regler i princip har högre dignitet. Detta
            skulle lätt kunna leda till bristande förtroende för svenska lagar
            och andra författningar.
          </note>
          <note>
            För det andra handlar det om frågor som rör den inbördes maktfördelningen
            mellan centrala svenska nationella organ, och då har det ett särskilt
            värde att de svenska grundlagsreglerna korrekt återger hur
          </note>
          <note>
            Sverige styrs. Våra grundlagar, och i synnerhet då regeringsformen,
            bör ge medborgarna en riktig bild av det faktiska statsskicket.
            Strävan bör vara att vår interna lagstiftning skall vara så fullständig
            som möjligt. De enskilda medborgarna bör alltid kunna återfinna
            gällande regler i den interna lagstiftningen. Det är också viktigt
            att slå vakt om grundlagarnas ställning och auktoritet. Det var
            inte något bra läge vi hade före författningsreformen år 1974
            då vi hade en gammal regeringsform som i många avseenden var överspelad
            av utvecklingen och därigenom knappast betraktades som en del
            av vår gällande rätt.
          </note>
          <note>
            För det tredje är det, som jag tidigare påpekat, sannolikt att
            de föreslagna förändringarna gagnar den ekonomiska utvecklingen
            i vårt land.
          </note>
          <note>
            Fru talman! Det är självklart att Riksbanken lika litet som något
            annat offentligt organ i Sverige bör vara oberoende i den meningen
            att den står fri från insyn och kontroll, ytterst då från riksdagen
            som företrädare för medborgarna. Det är bara fråga om hur man
            skall finna den rätta balansen mellan å ena sidan ambitionen att
            säkerställa att Riksbanken kan motstå påtryckningar och å andra
            sidan önskemålet om demokratisk kontroll.
          </note>
          <note>
            Enligt propositionen skall banken informera regeringen inför
            viktiga penningpolitiska beslut. Vidare skall riksbanksfullmäktiges
            ordförande och vice ordförande ha rätt att närvara vid direktionens
            sammanträden med yttranderätt, men utan förslags- och rösträtt.
            Riksbanken skall dessutom minst två gånger om året lämna en rapport
            om den förda penning- och valutapolitiken. Därtill framförs i
            propositionen bl.a.
          </note>
          <note>
            synpunkten att riksbankschefen eller annan representant för ledningen
            skall kunna kallas till offentliga utfrågningar i riksdagens finansutskott.
          </note>
          <note>
            Från Moderata samlingspartiets sida anser vi att möjligheten
            till demokratisk insyn och kontroll skulle stärkas om rätten till
            utskottsutfrågning regleras i lag.
          </note>
          <note>
            Regeringen har inte anfört några skäl till att utskottsutfrågningar
            inte skulle kunna lagregleras på motsvarande sätt som i exempelvis
            Maastrichtfördragets artikel 109 b punkt 3, där det står att ECB:s
            ordförande och övriga ledamöter i direktionen på begäran av
          </note>
          <note>
            Europaparlamentet eller på eget initiativ kan höras av
          </note>
          <note>
            Europaparlamentets behöriga kommittéer. Särskilt värdefullt vore
            det att få fastslaget att rätten att föranstalta om utskottsutfrågning
            är ömsesidig.
          </note>
          <note>
            Enligt propositionen skall riksbanksdirektionen samt ordförande
            och vice ordförande i riksbanksfullmäktige anmäla sina ekonomiska
            förhållanden till riksdagen. Dessutom föreslås en särskild karenstid
            för ledamöter av direktionen som innebär att en ledamot inte under
            ett år efter det att han avslutat sin anställning skall få tillträda
            vissa uppdrag och befattningar utan fullmäktiges medgivande.
          </note>
          <note>
            Från moderat sida anser vi det angeläget att det föreligger en
            anmälningsplikt när det gäller ekonomiska förhållanden för de
            främsta befattningshavarna i Riksbanken. Men vi menar samtidigt
            att de krav som föreslås bli intagna i riksbankslagen är så långtgående
            att de riskerar att negativt påverka rekryteringen till uppdragen
            inom Riksbanken. Frågan är om det över huvud taget behövs en karenstid.
          </note>
          <note>
            I likhet med vad riksbanksfullmäktige framfört borde det räcka
            med bestämmelsen i 1 kap. 6 § sekretesslagen om förbud att röja
            eller utnyttja sekretessbelagd uppgift om vilken kännedom erhållits
            på grund av anställning eller uppdrag hos myndighet.
          </note>
          <note>
            Regeringen skriver själv i sin proposition att "den direkta kunskapen
            om Riksbankens penningpolitiska intentioner förhållandevis snabbt
            blir inaktuell".
          </note>
          <note>
            Synpunkterna från den moderata utskottsgruppen angående karenstid
            för direktionsledamot som lämnat sitt uppdrag, skyldighet för
            riksbanksledningen att anmäla ekonomiska förhållanden och utskottsutfrågningar
            av riksbankschefen har föranlett reservationerna 5, 6, och 7.
          </note>
          <note>
            Fru talman! Jag yrkar bifall till utskottets hemställan i konstitutionsutskottets
            betänkande
          </note>
          <note>
            1998/99:KU2 i de delar som inte avses i reservationerna 5, 6
            och 7. När det gäller reservationerna yrkar jag bifall till reservation
            nr 5.
          </note>
          <note>
            I konstitutionsutskottets betänkande 1998/99:KU8
          </note>
          <note>
            behandlas regeringens proposition 1997/98:164 som handlar om
            bl.a. vissa ändringar i lagen om Sveriges riksbank. Ändringarna
            är av redaktionell karaktär eller av sådan art att de lagfäster
            Riksbankens praxis i olika avseenden. Moderata samlingspartiet
            reserverar sig här till förmån för att det i riksbankslagen förs
            in ett stycke där de bestämmelser som rör riksbanksfullmäktiges
            ansvarsområde anges.
          </note>
          <note type="speaker">
            Anf. 2 KENNETH KVIST (v):
          </note>
          <note>
            Fru talman! Den grekiske filosofen Platon skapade under antiken
            en utopi om idealstaten. Längst ned stod de som inte räknades,
            slavarna. Därefter kom medborgarna, av vilka bönderna och hantverkarna
            var de lägsta. Över dem stod vad Platon kallade statens väktare
            och överst de oavsättliga filosoferna, de som visste bäst, de
            som hade överblicken, de som kunde.
          </note>
          <note>
            Under min skoltid sammanfattades Platons strikt idealistiska
            och elitistiska syn så här: Filosoferna skola vara konungar.
          </note>
          <note>
            Mer än två årtusenden har förflutit sedan dessa elitistiska tankar
            kom på pränt. Samhällsutvecklingen och folkens kamp har skapat
            rörelser och samhällen som utgår från jämlikhetens och demokratins
            ideal.
          </note>
          <note>
            Den uttalade elitismen har i olika skepnader stuckit fram, sällan
            i Platons idealistiska och mera humanistiska variant utan ofta
            kanske i mera rasistiska varianter. Men ingen hade väl på allvar
            trott att man i stater där man erövrat demokratiska rättigheter,
            där folkvalda instanser har skapats för att styra politiken på
            folkets mandat, skall retirera så långt tillbaka i idéhistorien
            att man skall föra en kamp mot idéer grundade i Platons elitistiska
            idealstat.
          </note>
          <note>
            Men, fru talman, så nu! För vad är bakom föreställningar om Riksbankens
            nya ställning om inte en på sitt område gjord blåkopia av det
            elitistiska idégodset från Platon? Folket förstår inte samhällets
            bästa. Politikerna som folkets representanter förstår inte samhällets
            bästa. Det gör bara de höga riksbanksdirektörerna som skall ingå
            i direktionen. Dessa upplysta, väl utbildade i finanspolitiken,
            kan se helheten. De skall hålla inflationen borta. De skall agera
            oavsett den okunniga folkviljan och de av folkviljan beroende
            politikerna och se till att ingen ifrågasätter det en gång för
            alla givna och heliga inflationsmålet.
          </note>
          <note>
            Dessa riksbanksdirektörer skall bli penningpolitikens konungar,
            som om de stod över samhällets social konflikter, som om de i
            sin upplysthet skulle vara okänsliga för opinionens vindar och
            framför allt de lägre samhällsskiktens meningar. För de skola
            icke få taga instruktioner från någon annan än sig själva, framför
            allt inte av folket och folkvalda. De skall inte under sin mandattid
            kunna ifrågasättas eller avsättas av andra skäl än om de drabbas
            av en allvarlig sjukdom eller begår grova olagligheter.
          </note>
          <note>
            För en som studerar historien om kampen för demokrati och demokratiska
            rättigheter kan detta låta som en osannolikhet. Platon håller
            på att på ett område av politiken få se sin idealstat förverkligad.
          </note>
          <note>
            Fru talman! Är det så att denna förändring av
          </note>
          <note>
            Riksbankens ställning uppfyller något behov? Jerry
          </note>
          <note>
            Martinger påstår detta. Men skall slutsatsen av vad han säger
            vara att Riksbanken inte höll inflationen i schack, något som
            ju renderades på den tid när riksbanksfullmäktige styrdes av en
            borgerlig majoritet under 90-talet? Jag tycker att det återstår
            att visa att det faktiskt var riksbanksledningen som orsakade
            att
          </note>
          <note>
            Sverige hade en inflation på den tiden. Jag tror att det blir
            utomordentligt svårt därför att de ekonomiska sammanhangen är
            nog helt annorlunda. Det visar sig tvärtom nu att vi har en riksbank,
            styrd av ett riksbanksfullmäktige med en avsattbar riksbankschef,
            som alldeles utomordentligt medverkar till att hålla inflationen
            i schack. Priset på politiken, framför allt den kortsiktiga politik
            som bedrevs i de desperata försöken att hålla kronan alldeles
            stabil, var hög arbetslöshet. Ser vi till Riksbanken som sådan
            har den i varje avseende förvaltats och skötts utomordentligt
            väl med nuvarande ordning. Det finns inga sakliga skäl till att
            ändra den ordning som vi har. Det kan inte ges ett enda ekonomisk-rationellt,
            administrativrationellt eller över huvud taget rationellt argument
            för denna nyordning. Jo, det finns ett argument: ideologiskt.
            Nyliberalismen har velat se denna elitistiska ordning därför att
            folket skall ha så litet som möjligt att göra med ekonomin och
            eliten skall kunna styra.
          </note>
          <note>
            Det var Milton Friedmans ideologi, som man nu försöker genomföra.
            Borgerligheten drog fram det i
          </note>
          <note>
            Riksbanksutredningen. Där reserverade sig socialdemokraterna,
            av någon ödets ironi i EU-frågan välmeriterade och positivt tänkande
            socialdemokrater som
          </note>
          <note>
            Jan Bergqvist och Anita Gradin. Men nu är Friedmans tankegods
            sakrosankt.
          </note>
          <note>
            Fru talman! Jag hörde herr Martinger säga att man inte skall
            ställa Riksbanken utan påtryckningar. Politiken skall inte kunna
            utsätta Riksbanken för påtryckningar. Det skall överhuvud taget
            inte vara möjligt med några påtryckningar.
          </note>
          <note>
            Jag har haft förmånen att i en dryg månad sitta i riksbanksfullmäktige.
            Och jag kan tala om för herr
          </note>
          <note>
            Martinger och övriga att det dagliga arbetet i Riksbanken består
            i att parera påtryckningar. Det är fråga om påtryckningar från
            de stora valutaspekulanterna och valutahandlarna, och det gäller
            påtryckningar från penningmarknaden. Riksbankens verksamhet går
            hela tiden ut på att med olika styrmedel - köp, ränteförändringar
            osv. - se till att marknadens påtryckningar inte slår över i skador
            för den reella ekonomin.
          </note>
          <note>
            När man säger att Riksbanken inte skall utsättas för påtryckningar,
            så tror jag inte att det handlar om den finansiella marknaden,
            speciellt inte för moderaterna som ju har den som sitt heliga
            riktmärke för politiken. Vad man avser med att man vill avskaffa
            påtryckningar gäller sådana påtryckningar som har sin grund i
            människornas sociala verklighet ute i vardagslivet. Det rör sig
            om påtryckningar från de arbetslösa, från de människor som kanske
            far illa på grund av att klasssförhållandena vidgas och spekulationsekonomin
            slår ut företag och därmed också de anställa och villkoren för
            deras sociala liv. Och det handlar om påtryckningar från demokratiskt
            valda institutioner. Men marknadens påtryckningar, spekulationens
            påtryckningar vill man inte avskaffa. Dem vill man renodla. Riksbanken
            skall stå under påtryckning bara av de finansiella marknaderna,
            dvs. av de rika människor som har råd att spekulera. Det är de
            som indirekt kommer att ha makten över Riksbanken när man nu lyfter
            bort det demokratiska inflytandet över politiken.
          </note>
          <note>
            En del har i den allmänna debatten sagt att det inte är något
            dramatiskt i att Riksbanken får självständighet. Vi har ju självständiga
            ämbetsverk i övrigt i det här landet, säger man. Det finns t.ex.
            självständiga domstolar, och det skall vi ha, det är vi helt överens
            om. Men skillnaden är ju följande: Riksdagen anför inget brottsmål
            i likhet med inflationsmål till domstolarna och säger att brottsligheten
            skall hållas i schack, och sedan får domstolarna och Domstolsverket
            se till att uppfylla detta med de erforderliga medlen och lagarna.
            Vi säger inte till Riksskatteverket att
          </note>
          <note>
            Riksskatteverket skall se till att tillräckligt med skattekronor
            levereras in till stat och kommun, och sedan överlåter vi utformandet
            av skattepolitiken till direktörerna i Riksskatteverket. Nej,
            så gör inte riksdagen.
          </note>
          <note>
            Men på penningpolitikens område, där man kan styra penningvärdet,
            räntorna och därmed också påverka aktiviteten i samhällsekonomin,
            går det alldeles utmärkt. Där säger regeringen: Här får ni ett
            mål. Moderaterna och högern säger: Här är ett mål som ligger fast,
            då vet man spelreglerna.
          </note>
          <note>
            Precis som inte politik förs i en miljö präglad av förändringar,
            präglad av sociala konflikter, av politiska och ideologiska konflikter,
            av målkonflikter mellan olika ekonomiska intressen. Som om inte
            en förändrad värld också kräver en föränderlighet i politik.
          </note>
          <note>
            Nej, rigiditet, fastlåshet är någonting som har blivit på modet.
            Det är någonting som man tror skall vara uppbyggande. Men så kan
            det inte vara. Ingen är för en hög inflation. Men att i varje
            läge envetet ha en institution som säger att penningvärdet skall
            ligga fast och att det sedan inte spelar någon roll hur den sociala
            oron blir, hur hög arbetslösheten blir, hur det blir med investeringar
            och företagsamhet i övrigt. Vi skall föra en räntepolitik och
            en penningpolitik så att penningvärdet ligger fast. Det som i
            övrigt sker kvittar lika.
          </note>
          <note>
            Detta är avsikten, att de ovan samhällets konflikter utan att
            ta politisk instruktion stående riksbankscheferna skall få bestämma
            utvecklingen. Det har skett en liten tillnyktring bland europeiska
            statsministrar, också hos Göran Persson. De har börjat ha synpunkter
            på penningpolitiken, och fattas bara annat.
          </note>
          <note>
            Penningpolitik är, precis som all annan politik, ett slagfält
            för olika sociala och ideologiska värderingar.
          </note>
          <note>
            Det finns ingen över samhället stående politik som kan överlämnas
            till några förmenta över samhällets konflikter stående experter.
          </note>
          <note>
            Kommer då denna expertgrupp att stå ovanför samhällets konflikter?
            I sakerna insatta och kompetenta personer måste med nödvändighet
            sökas bland dem som har varit verksamma inom finanssektorn, och
            den sociala snedrekryteringen dit är exempellös -
          </note>
          <note>
            det ligger nästan i sakens natur. Det är inga proletärer som
            gör sig besvär att komma in i Riksbankens nya direktion. Möjligen
            kan man hitta någon välutbildad
          </note>
          <note>
            LO-ekonom som har sina rötter i en folkrörelse, förhoppningsvis
            är det möjligt, även om jag betvivlar att man har modet att betrakta
            det som en merit.
          </note>
          <note>
            Det rör sig om människor som kommer ur en klass som har meriter
            inom finansvärlden och finanspolitiken och som sedan, efter att
            de har varit med i direktionen, så småningom kommer att återgå
            dit. De kommer därför att föra en politik som harmonierar med
            finansmarknadens intressen.
          </note>
          <note>
            Fru talman! Detta och mycket därtill kan sägas om det tragiska
            beslut som riksdagen nu är på väg att fatta.
          </note>
          <note>
            Man säger att detta beslut är nödvändigt för en
          </note>
          <note>
            EU-anpassning. Men Sverige har inget undantag om
          </note>
          <note>
            EMU och borde därför ha gått med där, om vi nu skall vara så
            legalistiska. Men vi har ensidigt tagit oss ett undantag från
            EMU:s tredje steg och kan självfallet ensidigt också ta oss ett
            undantag för dess andra steg. Det är ingenting som behövs.
          </note>
          <note>
            Dessutom vill jag säga om EMU: Detta är ju att införa elitismen
            på europeisk nivå. Det är att låta en liten samling centralbanksdirektörer
            styra penningpolitiken utan politisk inblandning för hela Europa.
            I
          </note>
          <note>
            nuläget är det elva personer som skall styra penningpolitiken
            för en halv kontinent. Tala om hot mot demokratin! Tala om undergrävande
            av och misstro mot politiker!
          </note>
          <note>
            Det är en tragisk dag när Sverige skall anta den här vägen på
            detta område. Det blottlägger en inställning till kampen för demokrati
            och folkstyre som är djupt beklaglig.
          </note>
          <note>
            I detta anförande instämde Tanja Linderborg, Siv
          </note>
          <note>
            Holma, Camilla Sköld, Claes Stockhaus, Murad Artin, Peter Pedersen,
            Johan Lönnroth, Sten Lundström,
          </note>
          <note>
            Sven-Erik Sjöstrand, Carlinge Wisberg, Ingrid Burman och Mats
            Einarsson (alla v).
          </note>
          <note type="speaker">
            Anf. 3 JERRY MARTINGER (m) replik:
          </note>
          <note>
            Fru talman! Varken regeringen eller någon i denna kammare har
            föreslagit något annat än att Riksbanken även i fortsättningen
            skall vara direkt underställd riksdagen. Riksbanksfullmäktige
            skall alltjämt utses av riksdagen, och riksdagen skall genom lag
            ange mål och ge andra föreskrifter i penning- och valutapolitiska
            frågor och därigenom kunna styra inriktningen av politiken. Riksbanken
            kommer även i framtiden att vara den myndighet som näst efter
            regeringen har starkast koppling till folkets valda ombud.
          </note>
          <note>
            Sverige har misslyckats med att värna penningvärdet under de
            senaste decennierna. Om man nu med bl.a. konstitutionella medel
            skapar en riksbank som på ett helt annat sätt än tidigare har
            förutsättningar att stå över eller vid sidan av dagspolitiken,
            kan också förtroendet för en långsiktig prisstabilitet i landet
            stärkas. Jag säger detta för att understryka att jag anser att
            motiven för en självständig centralbank kvarstår, även om Sverige
            inte skulle gå med i tredje etappen av EMU-samarbetet.
          </note>
          <note>
            Vi lever i dag i en mer internationell ekonomi än tidigare. Och
            det är så, som Kenneth Kvist säger, att en förändrad värld kräver
            en förändrad politik.
          </note>
          <note>
            Över hela världen görs centralbanker alltmer självständiga i
            förhållande till regeringar och parlament. Om Sverige väljer att
            stå utanför ett framtida europeiskt valutasamarbete och samtidigt
            avstår från att göra Riksbanken mer självständig, skulle det kunna
            uppfattas som att svenska politiker gärna vill ha möjlighet att
            påverka Riksbanken på olika sätt, t.ex.
          </note>
          <note>
            att föra en mer inflationistisk politik. Detta skulle i sin tur
            kunna undergräva förtroendet för Sverige utomlands.
          </note>
          <note>
            Man kan inte, som Kenneth Kvist, utgå från att de personer som
            sitter i riksbanksdirektionen kommer att agera på ett sätt som
            inte ligger i Sveriges intresse.
          </note>
          <note>
            Med Kenneth Kvists negativa inställning skulle vi inte kunna
            ha några myndigheter över huvud taget.
          </note>
          <note>
            Jag förstår egentligen inte hur Kenneth Kvist kan sitta i riksbanksfullmäktige,
            som han gör i dag, med den inställning som han har.
          </note>
          <note type="speaker">
            Anf. 4 KENNETH KVIST (v) replik:
          </note>
          <note>
            Fru talman! Jag ber först att få yrka bifall till reservationerna
            nr 1 om avslag på det vilande grundlagsförslaget och nr 3 om mål
            för penningpolitiken, som finns fogade till KU:s betänkande KU2.
          </note>
          <note>
            Jerry Martinger förstår inte hur jag kan sitta riksbanksfullmäktige,
            och det är väl kanske mycket som
          </note>
          <note>
            Martinger inte förstår.
          </note>
          <note>
            Nej, det är väl möjligt att en sådan här förändring på kort sikt
            inte betyder några dramatiska steg politiskt. Men det är ju när
            saken prövas - när de sociala konflikterna ställs på sin spets
            och när vi inte har ett lika lugnt ekonomiskt läge som nu - som
            politiken kommer att prövas. Då säger Martinger: Men riksdagen
            kan ju stifta en lag om målen för Riksbanken. Ja, riksdagen måste
            enligt EU ange just ett inflationsmål, så riksdagens inflytande
            minskar. Men vad som gäller är ju den politik som förs dag för
            dag, som kan komma att prövas när det blir spänningar i ekonomin,
            vilka för närvarande dessbättre inte är för handen.
          </note>
          <note>
            Det står faktiskt i grundlagen att ingen annan myndighet får
            blanda sig i penningpolitiken, utan den skall föras av riksbankerna
            allena. Detta, fru talman, var inget citat utan en uttolkning
            av texten, eftersom jag i hastigheten inte hittade det exakta
            citatet. Innebörden är alltså att ingen annan myndighet än Riksbanken
            skall styra penningpolitiken. Det innebär ju att vi överlämnar
            beslutande av politik till tjänstemän, som inte skall få ta instruktioner.
            Själva grunden i det hela är ju att en del av politiken skall
            lyftas bort från demokratiskt inflytande. Men finansvärldens inflytande
            över penningpolitiken har man inte lyft bort med ett penndrag.
            Det har man över huvud taget inte ägnat en tanke.
          </note>
          <note type="speaker">
            Anf. 5 JERRY MARTINGER (m) replik:
          </note>
          <note>
            Fru talman! Det är ju inte alltid som politiker intar ett långsiktigt
            perspektiv på det sätt som Kenneth
          </note>
          <note>
            Kvist tycks tro. När det har stått ett val inför dörren har det
            nog en och annan gång inträffat att politikerna har frestats till
            åtgärder som är mer kortsiktiga än långsiktiga. Detta vet ju svenska
            folket, vilket ofta leder till att medborgarna och marknaden utgår
            från att sådana här åtgärder skall sättas in. Det leder inte sällan
            till att löneförhandlare och andra, t.ex. just inför ett val,
            skruvar upp förväntningarna på en ökad inflation, så att förväntningarna
            i praktiken blir självuppfyllande.
          </note>
          <note>
            Med en självständig riksbank finns det stora förutsättningar
            för att sådant här inte skall inträffa. En ökad självständighet
            för Riksbanken kan på ett helt annat sätt än för närvarande bidra
            till att stärka förtroendet för den långsiktiga prisstabiliteten
            i landet.
          </note>
          <note type="speaker">
            Anf. 6 KENNETH KVIST (v) replik:
          </note>
          <note>
            Fru talman! Lyssna på vad Jerry Martinger säger:
          </note>
          <note>
            När vi närmar oss ett val frestas politikerna att tänka kortsiktigt.
            Då frestas politikerna att föra en oklok politik. Hör vilket förakt
            för det demokratiska systemet!
          </note>
          <note>
            Om det är så att politiker för en oklok och opportunistisk politik
            när man närmar sig val, varför skall vi då över huvud taget ha
            demokrati? Varför överlåter vi då inte hela det politiska fältet
            åt experter? Varför skall det bara vara penningpolitiken som experterna
            då skall ta hand om? Nej, det är penningpolitiken, därför att
            där vill man ha ett mandat för den s.k.
          </note>
          <note>
            marknaden. Det är den som skall ha monopol på påverkan, att sociala,
            industriella och andra hänsyn till samhället och samhällsekonomin
            över huvud taget inte skall spela någon roll. Det är där skon
            klämmer.
          </note>
          <note>
            Penningpolitiken, spekulationen och ekonomin skall vara ett reservat
            för en liten, begränsad överklass. Politikens inflytande skall
            minskas så mycket som möjligt.
          </note>
          <note>
            Detta är den elitistiska kontentan av hela EMU-
          </note>
          <note>
            projektet och av det som påstås vara, som det heter,
          </note>
          <note>
            Riksbankens självständighet.
          </note>
          <note type="speaker">
            Anf. 7 PER LAGER (mp):
          </note>
          <note>
            Fru talman! Det vilande grundlagsförslaget, som vi nu en andra
            gång skall ta ställning till, är en ändring av 9 kap. 11 § i regeringsformen.
            Det innebär att regeringen skall ha ansvaret för övergripande
            valutapolitiska frågor, vilket måste ses som en formalisering
            av vad som redan sedan länge sker i praktiken.
          </note>
          <note>
            Den andra ändringen i grundlagen, 12 §, den ödesdigra, går ut
            på att det är Riksbanken som ensam skall ta ansvaret för penningpolitiken.
            Ledningsstrukturen ändras så att antalet ledamöter i riksbanksfullmäktige
            utökas till elva. De utser i sin tur den mäktiga direktionen för
            banken.
          </note>
          <note>
            Riksdag och regering får i fortsättningen inte ha något inflytande
            över hur direktionen beslutar i frågor som rör penningpolitiken.
            De sex i direktionen, som väljs på sex år, kan egentligen inte
            sparkas om de misslyckas med sitt uppdrag. För att avskeda en
            direktionsledamot krävs ju mycket allvarliga försummelser.
          </note>
          <note>
            Vi i Miljöpartiet menar att det är odemokratiskt att låta så
            gott som oavsättliga tjänstemän bestämma över ett så centralt
            politikområde. Inflationsbekämpning kan komma att drivas till
            ytterlighet och leda till oönskade effekter, bl.a. till stigande
            arbetslöshet. Det är självklart att det är de valda politikerna
            som skall ha ansvaret och som också bör ta det vad gäller avvägningen
            mellan inflation och t.ex. sysselsättning.
          </note>
          <note>
            Det övergripande målet för penningpolitiken kommer alltså, fru
            talman, att vara inflationsbekämpning och att upprätthålla ett
            fast penningvärde. Utöver detta sägs att Riksbanken skall stödja
            de allmänna ekonomisk-politiska målen i syfte att upprätthålla
            hållbar tillväxt och hög sysselsättning - men bara i den mån dessa
            mål inte strider mot prisstabiliteten.
          </note>
          <note>
            Bara då.
          </note>
          <note>
            Jag är inte ekonom, och inte heller expert på den särskilda vokabulär
            som ekonomer har använt sig av när de förklarar samhällets realiteter
            om sådant som arbetslöshet, medborgarens hushållskassa och de
            framtida överlevnadsförutsättningarna med komplicerade system
            och prognoser. Vi har ju sett plötsliga krascher i ekonomierna
            för att strax därpå se dessa återuppstå; flöda löftesgivande fritt
            och rikt igen.
          </note>
          <note>
            Hur detta fungerar är ofattbart för många i samhället - för de
            flesta skulle jag tro. Ekonomin borde väl trots allt handla om
            samhällets hushållning och samhällets möjligheter att tillgodose
            människors grundläggande behov för att leva och överleva nu och
            i framtiden? Den borde inte handla om börsspekulanternas tillfälliga
            vinster och förluster.
          </note>
          <note>
            Vad jag menar, fru talman, är att man inte kan se penningpolitiken
            isolerad från andra företeelser i samhället. Vår demokrati, vår
            sociala välfärd och vår miljö är intimt förknippade med ekonomin
            och med vilken penningpolitik vi bedriver. Lämnar vi ifrån oss
            verktygen för att styra denna har vi också förlorat en del av
            möjligheten att försvara dessa för samhället och välfärden så
            viktiga grundläggande värden.
          </note>
          <note>
            Grundlagsförslaget innebär att prisstabilitetsmålet för Riksbanken
            är överordnat alla andra mål. Hur går detta ihop, fru talman,
            med det folkliga mandat riksdag och regering har fått för att
            bedriva ekonomisk politik? Hur skall vi kunna sträva efter ett
            långsiktigt överlevnadsmål; det socialt, ekologiskt och demokratiskt
            hållbara samhället? Var kommer t.ex. miljöskulden och de gröna
            nyckeltalen in i sammanhanget?
          </note>
          <note>
            Om sådana värden i vårt samhälle underordnas -
          </note>
          <note>
            vilket är meningen - hur skall då riksdag och regering på ett
            trovärdigt sätt kunna styra utvecklingen?
          </note>
          <note>
            Varför måste Riksbanken göras självständig, oberoende och onåbar
            för demokratiskt inflytande innan beslutet om tredje fasen, dvs.
            medlemskap i EMU, har fattats av riksdagen? Samma socialdemokrater
            som för bara ett par år sedan ansåg att det demokratiska inflytandet
            över penningpolitiken var oerhört viktigt har nu ändrat åsikt.
          </note>
          <note>
            Miljöpartiet ser den här förändringen av Riksbankens ställning
            i första hand som ett medvetet steg i förberedelserna för ett
            inträde i EMU. Så länge ett beslut om svenskt deltagande inte
            finns måste utgångspunkten vara att situationen med en svensk
            självständig penningpolitik består och att det inte behövs någon
            grundlagsändring för att anpassa vår lagstiftning till Maastrichtfördraget.
          </note>
          <note>
            Miljöpartiets inställning till frågan om EMU och grundlagen är
            att den svenska grundlagen bör hävdas, inte nedvärderas eller
            devalveras - om man vill använda det uttrycket - genom onödiga
            ändringar.
          </note>
          <note>
            Eventuella sådana ändringar skall ske först efter att riksdagen
            beslutat om ett svenskt deltagande i EMU.
          </note>
          <note>
            Demokratiaspekten, fru talman, är alltså avgörande för Miljöpartiet.
            Tanken med att grundlagsändringar som den här kräver två riksdagsbeslut
            med ett mellanliggande val måste vara att folket ges möjlighet
            att ordentligt diskutera saken för slutgiltigt beslut.
          </note>
          <note>
            I dagarna har våra medier ägnat mycket tid och utrymme åt frågan.
            Det är utmärkt. Men tyvärr, och det är allvarligt, kommer uppmärksamheten
            för sent. Det hade varit betydligt bättre ur demokratisk synpunkt
            om frågan fått ett berättigat medialt utrymme under årets välrörelse.
            På så sätt hade folket givits chansen att höra de politiska företrädarnas
            åsikter och själva engagera sig och ta ställning.
          </note>
          <note>
            Den nödvändiga diskussionen uteblev. Vi i Miljöpartiet gjorde
            vad vi kunde, och det tror jag också att
          </note>
          <note>
            Vänsterpartiet gjorde. Men vi hade inte tillräcklig kraft att
            lyfta in de här problemen i människors vardagsrum. Bland de andra
            partierna var det få som ägnade någon större möda åt frågan.
          </note>
          <note>
            Varför skall Maastrichtfördragets intentioner uteslutande motivera
            den föreslagna förändringen? Enligt samma avtal tas det nämligen
            för givet att vi skall gå med i EMU. Men Sveriges riksdag har
            redan beslutat att vi inte skall gå med i första vändan. Och minns
            det särskilda protokoll som Sverige fogade till
          </note>
          <note>
            EU-avtalet där den svenska regeringen tydlig talade om att ett
            eventuellt svenskt deltagande i valutaunionen skulle beslutas
            av den svenska riksdagen. Visserligen har protokollet inget större
            juridiskt värde, men det kan ses som ett viktigt åtagande gentemot
            det svenska folket och gentemot övriga EU-länder. Borde vi inte
            måna mer om våra egna beslut och givna åtaganden än om intentionen
            i Maastrichtfördraget?
          </note>
          <note>
            Fru talman! Miljöpartiet anser slutligen att riksdagspartierna
            måste ges större inflytande över de valutapolitiska besluten genom
            t.ex. informella konsultationer på motsvarande sätt som i säkerhetspolitiska
            frågor. När det gäller målen för penningpolitiken anser vi inte
            att inflationsmålet skall vara överordnat den övriga ekonomiska
            politiken eftersom vi menar att det kan leda till allvarliga konflikter
            mellan å ena sida riksdag och regering och å andra sidan
          </note>
          <note>
            Riksbanken.
          </note>
          <note>
            Jag skulle också vilja nämna någonting som Jerry
          </note>
          <note>
            Martinger tog upp, nämligen inflationen. Vad vi har sett på senare
            år är ju att det inte behövs en oberoende riksbank för att ha
            låg inflation. Vi har faktiskt gått från 10 % till 0 % inflation.
            Liknande exempel finns i andra länder.
          </note>
          <note>
            Fru talman! Med detta skulle jag vilja yrka bifall till reservationerna
            1, 2 och 4.
          </note>
          <note>
            I detta anförande instämde Gunnar Goude, Birger
          </note>
          <note>
            Schalug och Peter Eriksson (alla mp).
          </note>
          <note type="speaker">
            Anf. 8 PÄR AXEL SAHLBERG (s):
          </note>
          <note>
            Fru talman! Riksbankens ställning skall förändras.
          </note>
          <note>
            Klockan går, och den har gått länge innan jag kom hit, ser jag.
            Första beslutet i frågan fattade riksdagen i våras, och i dag
            fattas det andra beslutet. Dessutom beslutar vi om en ny riksbankslag.
            Riksbankens oberoende med allt vad det innebär, med de begränsningar
            det faktiskt innebär i förhållande till nuvarande ordning, är
            tillsammans med prisstabilitetsmålet det stora debattämne som
            de senaste veckorna kommit upp i medierna på olika sätt.
          </note>
          <note>
            Därmed aktualiseras naturligtvis frågan om politikens inflytande.
            Jag tror att det är ganska uppenbart för alla som har satt sig
            in i de här frågorna - och
          </note>
          <note>
            Kenneth Kvist har ju t.ex. tidigare vidimerat detta -
          </note>
          <note>
            att förändringen inte är så radikal som debatten ger sken av.
            Det är inte så att man i dag går från att ha fört diskussionerna
            om inflationspolitiken och inflationsmålen på torget till att
            gå in och föra dem i en bunker. Samma typ av öppenhet i diskussionerna
            har redan i nuvarande system kunnat vara aktuellt.
          </note>
          <note>
            Vad de som är kritiska till det här förslaget egentligen föreslår
            är snarare att vi skall återgå till en högre inflation. Det är
            ingen som säger det. Men det ligger liksom där och speglar sig
            i diskussionen om det demokratiska inflytandet. Att tala om mer
            demokrati är ju mycket mer politiskt korrekt än att tala om högre
            inflation.
          </note>
          <note>
            I förslaget från regeringen, som har behandlats i både finansutskottet
            tidigare och i konstitutionsutskottet, tydliggörs att Riksbanken
            skall ha ansvar för penningpolitiken och att bankens ställning
            skall stärkas. Övergripande valutafrågor överförs från Riksbanken
            till regeringen, och det blir regeringen som skall bestämma system
            för att fastställa kronans värde i förhållande till utländska
            valutor. Riksbanken bestämmer om centralkurser och bandbredd i
            ett fast växelkurssystem respektive i ett system med flytande
            växelkurs.
          </note>
          <note>
            Så till prisstabilitet och inflation. Under de senaste decennierna,
            till mitten av 90-talet i varje fall, har
          </note>
          <note>
            Sverige haft en hög inflation. Den har skapat osäkerhet, och
            tillsammans med statsskulden som växte lavinartat under 90-talets
            första halva fick Sverige ett allt svagare förtroende på den internationella
            marknaden. Regeringen skriver därför i propositionen som ligger
            till grund för förslaget i dag:
          </note>
          <note>
            Det specifika trovärdighetsproblemet för penningpolitiken och
            dess negativa konsekvenser begränsas om statsmakterna gör troligt
            att avvikelser från prisstabilitetsmålet inte kommer att ske.
            Genom att delegera ansvaret för utformningen av penningpolitiken
            till en självständig riksbank med ett klart angivet prisstabilitetsmål
            kan politiken ges det långsiktiga perspektiv som ger förutsättningar
            för att målet skall vara trovärdigt.
          </note>
          <note>
            Sverige antar här ett system som finns i en mängd länder och
            som innebär att man i hög grad accepterar globaliseringen och
            det ömsesidiga internationella beroendet. Andra metoder än inflation
            får användas för att hantera konkurrenssituationer mellan länder
            och regioner genom olika konjunkturer. Lönebildningen anges som
            en metod, men det finns också andra modeller som nu prövas. I
            Finland t.ex. förs en debatt om en fond som ger möjlighet att
            reglera arbetsgivaravgifterna i samband med eller för att möta
            konjunkturförändringar.
          </note>
          <note>
            Man kan säga att inflationsinstrumentet har vridits ur händerna
            på politikerna. Men med den svenska erfarenheten av hög inflation,
            då vi alla blir allt fattigare, bör dock, enligt min mening, stabilitet
            eftersträvas. Vänstern och Miljöpartiet använder här demokratiargument
            för att hävda höginflationssamhället.
          </note>
          <note>
            På annat sätt kan man inte förstå Per Lager eller Kenneth Kvist.
          </note>
          <note>
            Men Riksbankens riktmärke blir inte bara stabilitetsmålet, utan
            också, inom de ramar som ges, att stödja målen för den allmänna
            ekonomiska politiken i syfte att uppnå hållbar tillväxt och hög
            sysselsättning.
          </note>
          <note>
            Det är alldeles klart att det är den totala ekonomiska arenan
            i Sverige och internationellt som spelar med när förutsättningarna
            för Riksbankens beslut ges.
          </note>
          <note>
            Är då detta en anpassning till den gemensamma valutan? Svaret
            är ja och nej. De förändringar som nu föreslås anses inte vara
            tillräckliga inför en svensk anslutning till EMU. Det ger därmed
            inte automatiskt
          </note>
          <note>
            - förstås - ett fullvärdigt medlemskap i den gemensamma centralbanken
            i Europa. Men även inför ett fortsatt utanförskap, som är en annan
            diskussion, är det viktigt - ja, kanske ännu viktigare - med en
            självständig riksbank. Professor Lars Calmfors, som var ansvarig
            för den svenska EMU-utredningen, säger att
          </note>
          <note>
            Sveriges val att nu stå utanför valutaunionen gör det än mer
            angeläget att stärka Riksbankens oberoende.
          </note>
          <note>
            Annars, säger han, blir det svårt att skapa trovärdighet för
            målet om låg inflation.
          </note>
          <note>
            Riksbanken är dock fortfarande - och det är unikt svenskt - en
            myndighet under Sveriges riksdag. Dit skall två gånger om året
            rapport lämnas, och Riksbanken skall vara en öppen verksamhet.
            Det ligger dessutom i Riksbankens eget intresse att balansera
            självständigheten och öppenheten. Jag refererar till
          </note>
          <note>
            Calmfors igen: Ju öppnare man är desto mindre risk löper man
            att utsättas för politiska påtryckningar. En centralbank med självständighet
            kan välja att vara sluten men blir då lätt en syndabock för politikerna.
          </note>
          <note>
            Instruktionsförbudet skall därför inte tolkas som det har gjorts
            också i den här debatten, som att resten av samhället skall tiga
            i frågan om Riksbankens räntepolitik. Självfallet skall den diskuteras.
            Det är ju instruktionsförbudet, både att ge men också att ta emot
            instruktioner, som lagarna reglerar. Inte heller den här kammaren
            skall hindras från att diskutera frågan. Det är ju när debattens
            lågor flammar höga som Riksbankens självständighet skall visa
            sig.
          </note>
          <note>
            Genom Riksbankens nya ställning markeras att
          </note>
          <note>
            Sverige tänker slå vakt om en låginflationspolitik och tillsammans
            med god socialdemokratisk planering verka för en stabil ekonomi
            och ett värdigt välfärdssamhälle. Moderaterna sviktar i frågan
            om den oberoende bankens oväld genom att reservera sig mot att
          </note>
          <note>
            Riksbankens direktionsledamöter skall omgärdas av vissa regleringar,
            som t.ex. att de skall redovisa sina ekonomiska förhållanden respektive
            karenstid. Det är olyckligt att man gör så från moderaternas sida,
            och det är också onödigt. Tillsammans med öppenheten är det särskilt
            viktigt att detta nu markeras när den förändrade ställningen beslutas.
            Miljöpartiet och Vänsterpartiet gör den här frågan till en renodlad
            EMU-
          </note>
          <note>
            fråga. Jag har visat att det inte är korrekt, men vad gör man
            inte för att driva sina hjärtefrågor.
          </note>
          <note>
            Fru talman! Jag yrkar bifall till hemställan i KU2
          </note>
          <note>
            och KU8.
          </note>
          <note>
            KU8 är en modernisering och en redaktionell hantering av riksbankslagen
            utöver de förändringar som nu grundlagsändringarna ger. Moderaterna
            vill ha en uppräkning av uppgifterna i lagen på ett sätt som de
            lagkloka har avrått från. Innehållet finns redan i lagen. Vänstern
            fullföljer sin anti-EU-kampanj genom att försöka använda den här
            frågan till ett bräckjärn i EU-medlemskapet. När skall Vänstern
            acceptera folkomröstningens resultat i fråga om EU-
          </note>
          <note>
            medlemskap?
          </note>
          <note>
            Fru talman! Svensk ekonomi är numera stark.
          </note>
          <note>
            Statsskulden är fortfarande en realitet, och i detta läge mår
            svensk ekonomi bra av en oberoende riksbank.
          </note>
          <note type="speaker">
            Anf. 9 KENNETH KVIST (v) replik:
          </note>
          <note>
            Fru talman! Detta är ingen renodlad EMU-fråga, säger Pär Axel
            Sahlberg.
          </note>
          <note>
            När jag sattes in i den kommitté under finansministern som skulle
            utreda denna förändring deklarerade finansministern att själva
            skälet till kommittén var att EMI - alltså en föregångare till
            den europeiska centralbanken, Europas monetära institut - hade
            uppvaktat den svenska regeringen och sagt att den svenska riksbankens
            ställning icke stod i överensstämmelse med Sveriges åtagande enligt
            Maastrichtfördraget.
          </note>
          <note>
            Därför skulle denna förändring genomföras.
          </note>
          <note>
            Moderaterna har haft en linje. De har länge varit för ett självständiggörande
            av Riksbanken. Deras ultraliberala ideologi ligger där. Experterna
            och storfinansen skall styra ekonomin. Folkets företrädare göre
            sig icke besvär. Men socialdemokraterna har ju haft en annan linje,
            Pär Axel Sahlberg. Hade Jan
          </note>
          <note>
            Bergqvist och Anita Gradin fel när de reserverade sig för några
            år sedan mot en nyordning i riksbanksutredningen?
          </note>
          <note>
            Pär Axel Sahlberg säger, fru talman, att kritikerna vill återgå
            till högre inflation. Men det handlar ju inte om detta. Pär Axel
            Sahlberg får visa för mig konkret när Riksbankens nuvarande organisation
            med ett politiskt dominerat fullmäktige och en politisk avsättbar
            riksbankschef har orsakat inflation i det här landet. När det
            förekom på 90-talet, vad var anledningen, om inte en felaktig
            politik när det gällde att försöka försvara kronan i några hopplösa
            räntesprång.
          </note>
          <note>
            Detta är ju fakta. Det behövs ingen nyordning av
          </note>
          <note>
            Riksbanken för att värna ekonomi och långsiktighet.
          </note>
          <note>
            Det är en illusion.
          </note>
          <note type="speaker">
            Anf. 10 PÄR AXEL SAHLBERG (s) replik:
          </note>
          <note>
            Fru talman! Jag svarade både ja och nej - och jag vidhåller det
            - på frågan om det här är en EMU-
          </note>
          <note>
            anpassning. Jag förstår att Kenneth Kvist gärna vill att det
            skall uppfattas så. Det ingår i den ytligare propagandan om att
            det är fråga om att smygvägen föra oss in i EMU.
          </note>
          <note>
            Våra handlingar är dock tydliga på den här punkten. Det gäller
            förändringar som inte räcker till för att göra oss EMU-fähiga.
            Detta borde Kenneth Kvist i hederlighetens namn säga och inte
            driva detta propagandistiska tal om att vi nu hanterar det här
            smygvägen.
          </note>
          <note>
            Jag känner stark sympati för Bergqvists och Gradins reservation
            från 1993. Den avgavs året efter det att vi hade haft en ränta
            som uppgick till 500 % och kaos i svensk ekonomi. Statsskulden
            fullständigt exploderade. Vårt land var inte medlem i EU. Att
            då, i oträngt läge, göra de förändringar som föreslogs hade inte
            varit nödvändigt eller ens rimligt.
          </note>
          <note>
            Nu är vi i ett annat läge. Sverige är medlem i EU.
          </note>
          <note>
            Det motiverar den här förändringen. Den gör oss inte fullt ut
            EMU-fähiga, men detta är det läge som vi har.
          </note>
          <note>
            Om inte Kenneth Kvists resonemang går ut på att driva upp inflationen,
            till vad skall då det demokratiska inflytandet användas? Denna
            kärnfråga måste besvaras.
          </note>
          <note type="speaker">
            Anf. 11 KENNETH KVIST (v) replik:
          </note>
          <note>
            Fru talman! Nu var Anita Gradins och Jan
          </note>
          <note>
            Bergqvists reservation mera principiell än så, Pär
          </note>
          <note>
            Axel Sahlberg.
          </note>
          <note>
            Vartill skall det demokratiska inflytandet användas? Det är nästan
            så att man baxnar när man hör en sådan fråga framställas i Sveriges
            riksdag. Vad har vi demokratin till när det gäller att styra politiken?
            Ja, naturligtvis för att inför folket redovisade ståndpunkter
            skall brytas mot varandra och för att av folket avsättbara människor
            på folkets mandat skall styra samhällsutvecklingen. Det är därför
            vi har politisk demokrati, och det är därför som vi skall ha politisk
            demokrati på politikens alla områden. Det är också därför man
            inte kan säga: Det här området skall experterna ta hand om. Då
            återstår det för Pär Axel
          </note>
          <note>
            Sahlberg att säga: Varför är expertväldet att föredra just på
            detta område? Varför inte på en massa andra politikområden?
          </note>
          <note>
            Nej, det är en elitistisk syn på politik som ni har fastnat i.
            Enbart detta kanske inte gör att Sverige kommer med i EMU. Det
            krävs kanske också en folkomröstning eller något annat för att
            vi skall komma med, men detta är gjort på uppdrag av EU:s instanser
            och efter det europeiska monetära institutets direkta anmaning
            till den svenska regeringen. Därför har hela den här processen
            rullat på. Därför har socialdemokrater principiellt bytt fot.
          </note>
          <note>
            Om ni åtminstone kunde säga: Detta gör vi bara därför att vi
            är tvingade, men vi står ändå fast, hade ni i alla fall haft någon
            ideologisk och idémässig trovärdighet. Men ni tvingas och gör
            sedan nödvändigheten, som i sig inte är en nödvändighet, till
            ideologiskt rättesnöre. Detta är beklagligt.
          </note>
          <note type="speaker">
            Anf. 12 PÄR AXEL SAHLBERG (s) replik:
          </note>
          <note>
            Fru talman! Det är just detta som jag tycker är svagheten i Kenneth
            Kvists argumentering. Inte heller nu kan han anföra annat än de
            allmänna argument för demokratin som jag självfallet fullt ut
            delar. Men jag frågade: Vilka effekter skall den ge när politikerna
            i detta avseende skall styra över Riksbanken?
          </note>
          <note>
            Bakom hela den här frågan - Per Lager har t.o.m.
          </note>
          <note>
            varit klok nog att uttrycka den - ligger det argumentet att vi
            skall ha en hög inflation. Detta måste Kenneth
          </note>
          <note>
            Kvist till slut stå för. Det räcker till sist inte att bara säga
            de rätta sakerna, utan han måste tala om vad vår politik faktiskt
            förespråkar.
          </note>
          <note>
            Jag menar att det här inte är en så stor principiell ändring.
            Däremot har vi ett helt nytt läge. Vårt land är medlem av EU.
            Vi har där förpliktelser som styr och reglerar oss, men vi har
            också ett konkurrensförhållande som är alldeles nytt för Sverige.
            Om bara en månad gränsar vårt land, ett litet valutaområde, till
            ett gigantiskt stort valutaområde som förut icke har existerat.
          </note>
          <note>
            Om inte Kenneth Kvist inser att detta motiverar radikala förändringar
            av vår verklighetsbild, är det inte politik och realiteter som
            vi talar om, utan om filosofi. Då hade Kenneth Kvist kanske platsat
            bättre i Platons grotta än i Sveriges riksdag.
          </note>
          <note type="speaker">
            Anf. 13 PER LAGER (mp) replik:
          </note>
          <note>
            Fru talman! Jag har i stort sett samma invändningar som Kenneth
            Kvist har vad gäller Pär Axel
          </note>
          <note>
            Sahlbergs anförande. Framför allt tycker jag att det var häpnadsväckande
            att dra den slutsatsen att mer demokrati innebär hög inflation.
            Om det är så, vore väl hög inflation värd priset. Vad återstår
            annars?
          </note>
          <note>
            Skulle vi inte ha någon demokrati? Nej, så är det ju inte, Pär
            Axel Sahlberg.
          </note>
          <note>
            Vad vi behöver är mer demokrati och fördjupad demokrati. Vad
            vi gör i det här fallet är att vi avhänder oss en del av demokratin,
            en del av det inflytande som är så viktigt i vårt samhälle. Vi
            lämnar över det till ett antal experter.
          </note>
          <note>
            Det är häpnadsväckande att Pär Axel Sahlberg inte tar detta på
            större allvar utan säger att den här förändringen inte är så stor
            och radikal, men det är just det som den är, Pär Axel Sahlberg.
            Vårt lands trovärdighet bygger ju inte enbart på den inflation
            som vi har. Vi har nu under flera år haft en väldigt låg inflation.
            Vi har väl t.o.m. deflation. Skulle trovärdigheten bygga enbart
            på det, skulle vi ha en väldigt hög trovärdighet just nu, med
            rådande system, men så är det inte heller.
          </note>
          <note>
            Trovärdighet byggs på andra värden, bl.a. på den utvecklade demokratin
            i landet. Det är den som vi måste vara rädda om, Pär Axel Sahlberg,
            och alltid måste värna. Just nu står vi inför ett ödesdigert vägval,
            som gäller att lämna ifrån oss ett stycke demokrati.
          </note>
          <note type="speaker">
            Anf. 14 PÄR AXEL SAHLBERG (s) replik:
          </note>
          <note>
            Fru talman! Jag sade redan tidigare att Per Lager har varit hederligare
            i den här debatten än min föregående meddebattör. Han säger att
            inflationsmålet inte skall överordnas. Det är klara besked. Då
            har man deklarerat att man har en avvikande syn på politiken.
            Man bortser därmed från den politik som förts under 70-talet och
            80-talet under regeringar av olika färger. Den har givit oss en
            inflationsekonomi som har gjort oss alla fattiga.
          </note>
          <note>
            Längtar man tillbaka dit, är det kanhända okej, men att det skulle
            möjliggöra att få mer demokrati, att klara frågorna om det hållbara
            framtida samhället, återstår fortfarande för Per Lager att bevisa.
          </note>
          <note>
            Jag menar att demokratin är oerhört viktig, men vi måste vara
            redo att föra en debatt om i vilket syfte den skall användas i
            det här sammanhanget. Demokratin är viktig som symbolfråga, men
            det kan i det här sammanhanget inte bara handla om att vi tycker
            att det är så skojigt att Kenneth Kvist skall få gå till
          </note>
          <note>
            Riksbanksfullmäktige och utöva ett visst inflytande.
          </note>
          <note>
            Han kan där i stort sett inte alls debattera grunderna för sitt
            inflytande, för det skulle inte fungera i Riksbankens sammanhang.
          </note>
          <note>
            Demokratin omfattar många fler frågor, mer än beslutsfattandet
            här i kammaren. Det handlar om öppenheten, som vi vill slå vakt
            om. Det handlar om den debatt som måste föras, som vi också vill
            slå vakt om på olika sätt. Jag tycker därför att argumenteringen
            kring avslag på förslagen i propositionen och i de här betänkandena
            är allvarlig. Den låter så väldigt bra
          </note>
          <note>
            - man slår vakt om några stora värden - men ingen ger besked
            om till vad dessa värden i det här sammanhanget skall användas.
          </note>
          <note type="speaker">
            Anf. 15 PER LAGER (mp) replik:
          </note>
          <note>
            Fru talman! Det är absolut inte så, Pär Axel Sahlberg, att det
            demokratiska inflytandet automatiskt innebär en hög inflation.
            Det är snarare så att det demokratiska inflytandet tillförsäkrar
            oss den ekonomiska situation som vi vill ha i vårt samhälle.
          </note>
          <note>
            Den är också en garanti för att de beslut som fattas bygger på
            den majoritet som finns i samhället och bland de folkvalda.
          </note>
          <note>
            Pär Axel Sahlberg har också varit inne på en annan sak som jag
            tänkte nämna. EMI, det monetära institutet, har sagt att dessa
            ändringar inte räcker för
          </note>
          <note>
            EMU. Det behövs även andra förändringar. Därför kommer den här
            förändringen, som jag anser vara ett ödesdigert steg på vägen,
            givetvis att följas av andra beslut om t.ex. sedelmonopolet, offentlighetslagstiftningen,
            sekretesslagen och annat som måste anpassas med hänsyn till bl.a.
            ECB:s sekretessordning.
          </note>
          <note>
            Det vilande grundlagsförslaget är alltså inte tillräckligt för
            att bredda vägen för EMU. Även av den anledningen kan man ju undra
            varför detta görs. Nu har ju både Jerry Martinger och Pär Axel
            Sahlberg sagt att detta inte handlar om EMU utan om Riksbanken
            medan vi inte är med i EMU. Men vi får inte glömma att detta ju
            är en förutsättning för EMU-
          </note>
          <note>
            deltagande, och en sådan förutsättning behöver vi inte så länge
            vi inte har beslutat om att vi skall gå med.
          </note>
          <note>
            Det är en bakvänd ordning att först bredda vägen och fixa till
            så att vi har lätt att komma med och sedan, därefter, fatta beslut
            om ifall vi skall gå med. Det är fullständigt bakvänt, och jag
            förstår det inte. Med tanke på socialdemokraternas tidigare ställningstaganden
            i den här frågan borde väl Pär Axel Sahlberg vara lite mer nyanserad.
          </note>
          <note type="speaker">
            Anf. 16 PÄR AXEL SAHLBERG (s) replik:
          </note>
          <note>
            Fru talman! Ja, jag borde säkert vara mer nyanserad, det skall
            man oftast vara. Men i den här frågan gör själva argumenteringen
            mig lite upprörd. Man säger inte riktigt fullt ut vad man vill,
            men det har Per
          </note>
          <note>
            Lager gjort, och det hedrar honom. Vi skall inte överordna inflationsmålet,
            säger Per Lager. Det är ett klart besked.
          </note>
          <note>
            Men man ger inte klart besked om hur man ser på
          </note>
          <note>
            Sveriges läge i en situation då vi får det största valutaområdet
            vid sidan av USA som vår granne på andra sidan Östersjön österut
            och söderut. Vi måste självfallet se om vårt hus så att vi har
            ett stabilt och trovärdigt förhållande. Att nu peka på de senaste
            årens skyddade och låga inflation kan inte räcka som argument
            när vi har både 70- och 80-talet bakom oss med både röda och blå
            regeringar. Vi måste ju inse att detta är läget.
          </note>
          <note>
            Sverige är det sista landet inom den europeiska unionen som nu
            tar steget att formalisera det oberoende som i realiteten har
            funnits redan tidigare. Nu formaliseras det, och det är naturligtvis
            riktigt att det flyttas aningen längre ut ur politikernas händer.
            Men det handlar ju inte om något byggande av en bunker där riksbanksfrågor
            skall hanteras. Vi utser ett fullmäktige, rapporter skall komma
            till riksdagen via finansutskottet och revision sker av Riksdagens
            revisorer, så på en lång rad punkter innebär detta mycket mera
            öppenhet än vad kritikerna vill göra gällande.
          </note>
          <note>
            Kritikerna vill ju egentligen bara använda frågan om Riksbanken
            till att redan nu ta EMU-debatten.
          </note>
          <note>
            Det finns en hunger efter den debatten nu, och jag tar den gärna,
            men det är inte den frågan vi löser härmed.
          </note>
          <note type="speaker">
            Anf. 17 MATS ODELL (kd):
          </note>
          <note>
            Fru talman! Det beslut vi skall fatta i dag om en mer självständig
            riksbank är ett logiskt, bra och klokt beslut. Nu handlar det
            om att Sverige skall få bättre möjligheter än hittills till en
            positiv och stabil välfärdsutveckling i en föränderlig värld.
            Jag tror att det hade varit väldigt bra om Sverige de senaste
            30 åren hade haft en bättre ansvarsfördelning mellan finanspolitiken
            och penningpolitiken än den som nu har bidragit till den tragiska
            inflations- och devalveringshistoria som har urholkat välfärden
            i vårt land.
          </note>
          <note>
            Den bärande tesen i Kenneth Kvists något populistiska inlägg
            här är att ett instabilt, oförutsägbart penningvärde och inflation
            skulle vara lösningen på
          </note>
          <note>
            Sveriges ekonomiska problem och bana väg för en mer rättvis fördelning
            mellan fattiga och rika i det här landet. Fru talman! Är det något
            som har omfördelat resurser från fattiga till besuttna ägare av
            stora fasta tillgångar i vårt land så är det just inflationen.
          </note>
          <note>
            Man måste också fråga sig: Om nu inflation är det nya fördelningspolitiska
            instrumentet, är det då, Kenneth Kvist, detta som Sveriges änkor
            har att förvänta sig från Vänsterpartiet i stället för de mera
            handfasta fördelningspolitiska åtgärder som ni utlovade i valrörelsen?
            Nej, ett sämre och mer kontraproduktivt fördelningspolitiskt instrument
            än inflation är svårt att över huvud taget tänka sig.
          </note>
          <note>
            Om nu Kenneth Kvist lägger örat till när det mullrar ute i rättens
            krater och lyssnar vad som krävs där, så inte är det ökad inflation
            som krävs utan helt andra saker. Kenneth Kvists spekulation i
            att hans väljare inte inser dessa ganska komplicerade samband
            tror jag faktiskt är väl grov för att gå hem hos de människor
            som har lånat, som har att se till vad det innebär med inflation
            och som inser vad en ökad ränta orsakar i deras hushållsekonomi.
          </note>
          <note>
            Ett av huvudproblemen i svensk ekonomi har i själva verket under
            de senaste 30 åren varit en alldeles för hög kostnadsinflation
            som har åtgärdats med ständiga devalveringar. Det är detta som
            ytterst har bidragit till dagens massarbetslöshet och till de
            resursproblem vi ser i dag i form av utbrända läkare och brist
            på sjukhussängar. Massarbetslösheten kostar i år ungefär 150 miljarder.
            Bakgrunden är bl.a. den inflations-, devalverings- och spekulationspolitik
            som vi hade under 70- och 80-talen. Detta vill nu Kenneth
          </note>
          <note>
            Kvist och andra uppenbarligen hålla dörren öppen för i framtiden.
          </note>
          <note>
            Detta har också varit en viktig beståndsdel i de bromsmekanismer
            som har fört Sverige från en tätposition bland industriländerna
            i början av 1970-talet till den 15:e platsen i dag i OECD:s välfärdsliga.
            Trots att vi leder skatteligan - det finns inget annat OECD-
          </note>
          <note>
            land som tar ut så mycket av sina skattebetalare som
          </note>
          <note>
            Sverige - ligger vi nu nere på 15:e plats i välståndsligan. Här
            har inflations- och devalveringspolitiken spelat en mycket viktig
            och destruktiv roll.
          </note>
          <note>
            Visst finns det fler djupgående strukturproblem som också måste
            rättas till om utvecklingskraften och sysselsättningen skall kunna
            ta fart rejält. En mer självständig riksbank är alltså bara en
            av flera nödvändiga strukturreformer om vi skall kunna bryta massarbetslösheten
            och få upp sysselsättning och tillväxt.
          </note>
          <note>
            Riksdagen skall i dag med bred majoritet ta itu med ett viktigt
            strukturfel bakom våra ekonomiska problem för individerna, familjerna,
            kommunerna, landstingen och staten. Problemet är egentligen regeringens
            handlingsförlamning när det gäller att åstadkomma de övriga nödvändiga
            tillväxtfrämjande strukturförändringarna i svensk ekonomi. Den
            maktdelning som vi diskuterar i dag mellan å ena sidan regering
            och riksdag som sköter finanspolitiken och å andra sidan riksbanken
            som nu skall få ansvaret för penningpolitiken är en angelägen
            strukturreform för att svensk ekonomi skall fungera bättre i framtiden.
          </note>
          <note>
            Som flera talare har påpekat är tanken på en mer självständig
            riksbank inte ny. Detta har varit en blockskiljande fråga i det
            förflutna. Bakgrunden till att det nu finns ett fempartiförslag
            om Riksbankens ställning som har lagts fram av en socialdemokratisk
            regering är att regeringen har fått hjälp på traven av
          </note>
          <note>
            Sveriges medlemskap i EU. Detta är tragiskt nog, fru talman,
            det enda argument som t.ex. finansutskottets ordförande anför
            när han i olika sammanhang motiverar och förklarar dagens beslut
            för medborgarna.
          </note>
          <note>
            Är det verkligen så illa, Per-Axel Sahlberg? Ser inte socialdemokraterna
            några fördelar med det förslag man lägger fram, eller är finansutskottets
            ordförande, socialdemokraternas främste talesman i finansfrågor
            i denna kammare, ensam och isolerad? Ser man inte några fördelar
            med dessa förslag?
          </note>
          <note>
            Om det bara är sådant som EU tvingar oss till när det handlar
            om att genomföra nödvändiga strukturförändringar, vilken dådkraft
            kan vi då förvänta oss från regeringen på de andra områdena där
            EU inte fördragsvis förpliktigar oss att genomföra förändringar?
          </note>
          <note>
            Självständiga myndigheter är annars inget nytt, som flera har
            påpekat här. Principen introducerades egentligen redan i början
            av 1600-talet av Axel Oxenstierna med bl.a. förbudet mot ministerstyre.
          </note>
          <note>
            Jag tycker att erfarenheterna visar att det är en lyckosam svensk
            förvaltningstradition att politikerna styr genom lagstiftning
            och inte genom att detaljstyra myndigheter och domstolar. Riksdagen
            bör slå vakt om självständiga myndigheter och självständiga domstolar.
          </note>
          <note>
            Det är helt i enlighet med svensk tradition och det är fullt
            logiskt att nu också Riksbanken liksom övriga myndigheter får
            en mer självständig ställning. Kenneth Kvist kommer att se fler
            självständiga tjänstemän än Riksbankens om han lyfter blicken
            lite grand från Platons, Marx och Lenins skrifter och ser sig
            om i det svenska rättssamhället.
          </note>
          <note>
            Det är enligt förslaget riksdagen som skall sätta upp de penningpolitiska
            målen, och därför stärks demokratin, liksom när regeringen övertar
            ansvaret för de övergripande penningpolitiska frågorna från
          </note>
          <note>
            Riksbanken. Däremot får Riksbanken nu ansvaret för den dagliga
            penningpolitiken så att riksdagens mål skall kunna uppnås.
          </note>
          <note>
            Maktdelning är en naturlig princip i en rättsstat.
          </note>
          <note>
            Det är helt naturligt att riksdagen stiftar lagar och att domstolarna
            dömer. Om riksdagen är missnöjd med ett domslut avsätter man inte
            domarna, utan då får vi ändra lagen. Visst kan man avsätta domare
            som uppenbart missköter sitt ämbete. Men det demokratiska sättet
            att arbeta är att riksdagen styr genom att stifta och ändra lagar.
          </note>
          <note>
            Det är dessbättre inte heller möjligt att politikerna vid sidan
            av lagen instruerar domarna hur du skall döma. Är man missnöjd
            får man faktiskt ändra lagen.
          </note>
          <note>
            Den här principen är självklar för rättsstaten. Den skall riksdagen
            i dag också introducera när det gäller penningpolitiken. Riksdagen
            skall i riksbankslagen fastställa målet som Riksbanken skall nå
            med sin verksamhet.
          </note>
          <note>
            Målet som vi skall godkänna i riksbankslagen, som inte är en
            grundlag, är att Riksbanken skall upprätthålla ett fast penningvärde.
            Som en myndighet under riksdagen skall Riksbanken därutöver, som
            det heter i lagförslaget, utan att åsidosätta prisstabilitetsmålet
            stödja målen för den allmänna ekonomiska politiken i syfte att
            uppnå en hållbar och hög sysselsättning.
          </note>
          <note>
            Öppenhet och demokratisk insyn är naturligtvis viktiga. Därför
            är det viktigt att Riksbanken inte blir ett slutet fort. Den nya
            direktionen bör ta ett stort ansvar för att i det offentliga samtalet
            föra ut vad
          </note>
          <note>
            Riksbanken sysslar med och motivera, informera och delta i det
            offentliga samtalet. Det tycker jag att Riksbanken redan i dag
            gör på ett utmärkt sätt på skolor och högskolor och på olika sätt
            ute i samhället.
          </note>
          <note>
            En förmåga att kunna kommunicera penningpolitiken och dess koppling
            till sysselsättning och välfärd bör vara ett viktigt kriterium
            när de övriga direktionsmedlemmarna vid sidan av riksbankschefen
            och de vice riksbankscheferna skall utses.
          </note>
          <note>
            Den demokratiska kontrollen och insynen har verkligen inte glömts
            bort i förslaget. Det föreslås att riksdagen så småningom skall
            utse elva fullmäktige som i sin tur skall utse och utöva kontroll
            över den direktion som skall leda Riksbanken.
          </note>
          <note>
            Den direktionen skall bestå av sex ledamöter som väljs på sex
            år. En utses respektive kan bytas ut varje år. Det innebär att
            på sex år kan hela direktionen förnyas. Ordföranden skall vara
            chef för Riksbanken.
          </note>
          <note>
            För att säkerställa kontroll och insyn i Riksbankens verksamhet
            föreslås också att banken inför alla viktiga penningpolitiska
            beslut skall informera det ansvariga statsrådet i regeringen.
          </note>
          <note>
            Dessutom skall fullmäktiges ordförande och vice ordförande få
            både närvaro- och yttranderätt vid direktionens sammanträden.
            Minst två gånger om året skall Riksbanken dessutom lämna en skriftlig
            information och redogörelse till finansutskottet om penningpolitiken.
          </note>
          <note>
            Fru talman! Jag har förstått att en reform som ger en tydligare
            maktdelning mellan penning- och finanspolitiken genom en mer självständig
            Riksbank av många kritiker uppfattas som en förberedelse för ett
            svenskt deltagande i EMU:s tredje fas. Det kan vara rätt i någon
            mening. Så är det naturligtvis.
          </note>
          <note>
            Men för den som verkligen vill se Sverige kvar utanför EMU med
            bevarande av dagens låga räntor på bostadsrättslån, villalån och
            andra lån i näringslivet och som vill se en låg ränta på statsskulden
            och på landstingens och inte minst kommunernas omfattande lån
            är förslaget om en mer självständig riksbank en självklar och
            logisk reform att rösta för i dag.
          </note>
          <note>
            Sverige utanför EMU kräver större trovärdighet för att kunna
            behålla en låg ränta och större autonomi när det gäller penningpolitiken
            än om vi går med i
          </note>
          <note>
            EMU med dess gemensamma penningpolitik och centralbank.
          </note>
          <note>
            Dagens beslut är visserligen en nödvändig förberedelse för ett
            eventuellt deltagande. Men det är i än högre grad en förberedelse
            för den som verkligen vill stå utanför EMU. Jag yrkar bifall till
            utskottets hemställan i konstitutionsutskottets betänkanden nr
            2
          </note>
          <note>
            och 8.
          </note>
          <note type="speaker">
            Anf. 18 PÄR AXEL SAHLBERG (s) replik:
          </note>
          <note>
            Fru talman! När vi talar om sakfrågan har Mats
          </note>
          <note>
            Odell och jag inte så stora åsiktsskillnader i stort.
          </note>
          <note>
            Men när de mer raljanta utflykterna tar vid är det ganska mycket
            som är anmärkningsvärt.
          </note>
          <note>
            Att passa på att tala om regeringens handlingsförlamning i förhållande
            till den här frågan är nästan festligt att höra från en avsutten
            minister från den regering som har rekord i statsskuldssamlande.
            Nej, det är nu som politiken byggs upp, och nu finns det läge
            att göra den här förändringen.
          </note>
          <note>
            När nu Mats Odell frågar vad socialdemokraterna anser om detta
            får jag naturligtvis acceptera att Mats
          </note>
          <note>
            Odell inte tyckte att det var ett dugg intressant att lyssna
            på mitt anförande, där jag redogjorde för vad som är socialdemokratisk
            hållning i den här frågan.
          </note>
          <note>
            Jag citerade dessutom regeringen. Nu är tydligen den stora frågan
            - precis som den var i våras, fast då drivet av Carl B Hamilton
            - vad Jan Bergqvist tycker, eftersom han har sagt att detta är
            en EU-anpassning.
          </note>
          <note>
            Det är det självfallet.
          </note>
          <note>
            Det är också så som framgår av tonvikten i hela mitt inlägg där
            jag citerade regeringen: "Genom att delegera ansvaret för utformningen
            av penningpolitiken till en självständig riksbank med ett klart
            angivet prisstabilitetsmål kan politiken ges det långsiktiga perspektiv
            som ger förutsättningar för att målet skall vara trovärdigt."
          </note>
          <note>
            Det var vad jag sade tidigare, Mats Odell. Det är väl ett argument?
          </note>
          <note type="speaker">
            Anf. 19 MATS ODELL (kd) replik:
          </note>
          <note>
            Fru talman! Jag noterar självklart tacksamt Pär
          </note>
          <note>
            Axel Sahlbergs erkännande av att den här reformen har en positiv
            betydelse för Sveriges ekonomiska utveckling i framtiden. Jag
            skall framföra det budskapet också till Jan Bergqvist när jag
            träffar honom i finansutskottet i morgon.
          </note>
          <note type="speaker">
            Anf. 20 KENNETH KVIST (v) replik:
          </note>
          <note>
            Fru talman! Mina vedersakare, de båda tidigare och nu Mats Odell,
            försöker göra ett gammalt demagogiskt trick, nämligen att tala
            om något annat än det vi talar om.
          </note>
          <note>
            Inflationen, säger man - och blåser upp sig såsom furstarna blåste
            upp med främmande metall silvermynten så att vi fick penningvärdesförsämring
            på sin tid - är vi i Vänsterpartiet för. Vi vill ha ökad inflation.
          </note>
          <note>
            Sedan säger Mats Odell att nu när vi överför makt från politiker
            till bankdirektörer blir det bra möjligheter till en positiv välfärdsutveckling.
            Han säger att det var tragiskt för landet med devalverings- och
            inflationspolitiken på 70- och 80-talet. Men vad hade det med
            Riksbankens ledningsorganisation att göra?
          </note>
          <note>
            Om det var Riksbankens ledning som var orsaken till inflationspolitiken
            på 70- och 80-talet som ledde till den stora statsskulden, varför
            har då riksbankschefer fått förnyat förtroende? Varför har Riksbanksfullmäktiges
            ordförande och ledamöter valts om och fått riksdagens förtroende
            om det är de som har orsakat detta ekonomiska elände? Detta är
            ju tomt pladder och ingenting annat, fru talman.
          </note>
          <note>
            Vad det handlar om är om vi skall ha en del av politiken som
            vi skall överföra till ett förment expertkollektiv eller om det
            skall finnas ett konkret inflytande.
          </note>
          <note>
            Mats Odell gör en jämförelse med domstolen. I
          </note>
          <note>
            mitt huvudanförande sade jag att det är som om vi inför en generalklausul
            för domarna om att domarna skall bekämpa brottsligheten. Sedan
            får domarna besluta om lagarna och göra som de vill i denna kamp,
            bara de bekämpar brottsligheten.
          </note>
          <note>
            Det är likadant med detta. Här skall bankdirektörerna i Riksbanken
            bekämpa inflationen. De är de och ingen annan som skall bestämma
            politiken. Det är detta som är pudelns kärna. Politik skall bestämmas
            demokratiskt.
          </note>
          <note type="speaker">
            Anf. 21 TALMANNEN:
          </note>
          <note>
            Talartiden är ute, Kenneth Kvist.
          </note>
          <note type="speaker">
            Anf. 22 MATS ODELL (kd) replik:
          </note>
          <note>
            Fru talman! Jag tror att Kenneth Kvist behöver fräscha upp sin
            moderna ekonomiska historia något.
          </note>
          <note>
            Det är okej att läsa Platon, Marx och Lenin, men titta på den
            moderna ekonomiska historien! Villkoren har förändrats väldigt
            mycket. Vi har en helt ny situation med en global penning- och
            finansmarknad. Det är hanteringen av denna som vi talar om i dag.
            Om vi går bakåt i historien var sambanden helt annorlunda.
          </note>
          <note>
            Det är i dagens läge som det är viktigt att vi i Sverige har
            ett regelverk som motsvarar det som finns i resten av vår omvärld.
            Det är viktigt att vi inte driver fram en högre inflation i Sverige
            än den som finns i vår omvärld. Detta skulle drabba Kenneth Kvists
            väljare. Det skulle drabba de resurssvaga i samhället.
          </note>
          <note>
            Genom denna autonomi, att vi får ett förutsägbart och stabilt
            penningvärde, garanteras flera satsningar, flera investeringar
            och flera jobb i vårt land. Det är detta som är poängen.
          </note>
          <note>
            Jag tror inte att Kenneth Kvist kommer någonstans med den här
            populistiska argumentationen. Titta på verkligheten! Vad är i
            dag en demokratiskt förankrad styrränta utifrån Kenneth Kvists
            politiska perspektiv? Hur mycket skiljer det sig från detta? Hur
            mycket har Kenneth Kvist som ledamot i Riksbanksfullmäktige kunnat
            rida spärr mot de spekulationer som han talade om tidigare?
          </note>
          <note>
            Verkligheten ser annorlunda ut, Kenneth Kvist.
          </note>
          <note>
            En självständig riksbank kommer att vara en viktig förutsättning
            för att vi i Sverige skall få upp sysselsättningen och få resurser
            för att ta hand om de svaga och utsatta grupperna i vårt samhälle.
          </note>
          <note type="speaker">
            Anf. 23 TALMANNEN:
          </note>
          <note>
            Kenneth Kvist har två minuters replik.
          </note>
          <note type="speaker">
            Anf. 24 KENNETH KVIST (v) replik:
          </note>
          <note>
            Fru talman! Det är dock inte jag som har bestämt den knappa tiden
            för intellektuell kommunikation i kammaren.
          </note>
          <note>
            Titta på verkligheten! säger Mats Odell. Det är det jag gör.
            När har Riksbanken och dess nuvarande ledning gjort sig skyldig
            till allt detta som Mats Odell säger? Det är väl inte den nuvarande
            ledningen eller ledningsformen som har gjort att ekonomin ibland
            har varit instabil? Det är väl inte så att ekonomin eller
          </note>
          <note>
            Riksbankens politik är misskött gentemot det moderna internationella
            betalningssystemet därför att vi har styrt Riksbanken på ett mer
            demokratiskt sätt nu, än vad vi kommer att göra efter nyår om
            de som kanske blir i majoritet här i kammaren får råda?
          </note>
          <note>
            Mats Odell har inte en enda gång kunnat visa att
          </note>
          <note>
            Riksbanken är källan till inflation och att Riksbanken och dess
            nuvarande ledning har orsakat några som helst ekonomiska problem.
            Det verkar som om vi skulle lösa något strukturellt ekonomiskt
            problem bara genom att ta bort makt från riksdag och politiker
            och överföra den till bankdirektörer. Det har inte
          </note>
          <note>
            Mats Odell kunnat visa. Det kan han inte visa. Det har inte med
            verkligheten att göra. I övrigt slåss han ju bara med dimbilder
            av andras föreställningar.
          </note>
          <note type="speaker">
            Anf. 25 TALMANNEN:
          </note>
          <note>
            Alla vet ju att riksdagens talartid gäller lika för alla ledamöter.
          </note>
          <note type="speaker">
            Anf. 26 MATS ODELL (kd) replik:
          </note>
          <note>
            Fru talman! Jag kan inte annat än instämma i
          </note>
          <note>
            Kenneth Kvists inlägg. Jag har faktiskt aldrig sagt att
          </note>
          <note>
            Riksbanken är orsak till forna tiders inflation. Det är precis
            tvärtom. Jag har sagt att i den nya tiden kommer Riksbanken att
            ha mycket större betydelse. Tidigare, med en reglerad kreditmarknad,
            fanns icke dessa samband. Kenneth Kvist försöker slå in öppna
            dörrar här.
          </note>
          <note>
            Det jag säger är att nu vill Kenneth Kvist behålla en dörr öppen
            för att på politisk väg, med en förment omfördelningspolitik,
            göra det möjligt för en politiskt styrd riksbank att höja inflationen
            i Sverige. Det är detta som jag säger leder fel. Det kommer att
            drabba de svaga och mest utsatta grupperna i vårt samhälle.
          </note>
          <note>
            Den här politiken, att skapa en självständig riksbank där riksdagen
            styr penningpolitiken genom att stifta en lag, är den bästa garanten
            för en positiv välfärdsutveckling i vårt land i en föränderlig
            värld med globala villkor för Sverige att hålla sig till.
          </note>
          <note type="speaker">
            Anf. 27 MARIANNE ANDERSSON (c):
          </note>
          <note>
            Fru talman! Ofta blir det en verklig debatt om stora frågor först
            i anslutning till beslut. Så har det blivit nu också. Till stor
            del beror det säkert på att frågan är komplicerad och att de flesta
            har svårt att sätta sig in i den. Eller också anser de flesta
            att det är bra att Riksbanken nu blir mer självständig. Det är
            nog inte så att de som är intresserade inte varit medvetna om
            beslutet. Med tanke på att frågan onekligen har ett visst samband
            med EU-medlemskapet och med EMU är nog de flesta som är engagerade
            i de här frågorna mycket medvetna om detta beslut. Därför kan
            man fundera på varför debatten inte varit längre och tyngre än
            vad den har varit.
          </note>
          <note>
            Det är ju ingen hemlighet att vi i Centerpartiet hade olika uppfattningar
            om EU-medlemskapet. Därför har vi också haft en mycket omfattande
            debatt om alla frågor som har med medlemskapet att göra både före
            och efter folkomröstningen och även om den fråga som vi behandlar
            här i dag. Vi var med i den fempartiuppgörelse som föregick det
            första beslutet.
          </note>
          <note>
            Partiet stod alltså bakom det första riksdagsbeslutet i våras.
            Stämman i somras bekräftade det beslutet och ställde sig med stor
            majoritet bakom att beslutet skall fullföljas.
          </note>
          <note>
            Jag citerar från stämmobeslutet: I samband med att svenska folket
            i folkomröstning tog ställning till medlemskap i EU förelåg en
            förpliktelse från svensk sida att vid ja i folkomröstningen anpassa
            vår lagstiftning om Riksbanken till den andra etappen av EMU.
          </note>
          <note>
            Vidare står det: Det finns ekonomisk-politiskt klara fördelar
            med en mer oberoende riksbank än vad vi har haft hittills. Det
            ger en större trovärdighet att
          </note>
          <note>
            Riksbanken inte agerar med instruktioner från vare sig regering
            eller riksdag. Inflationsmålet har redan fått ökat förtroende,
            vilket är positivt för ränteutvecklingen i Sverige. Eftersom riksdagen
            fastställt vilket mål penningpolitiken skall ha är det naturligtvis
            fullt möjligt för riksdagen att i framtiden ändra prisstabilitetsmålet.
            Dessutom kommer riksdagen att ha en fortsatt god och i vissa avseenden
            förbättrad insyn i
          </note>
          <note>
            Riksbankens verksamhet.
          </note>
          <note>
            Riksdagen har alltså i fortsättningen all möjlighet att fastställa
            målen för penningpolitiken. Det är genomförandet för att uppnå
            detta mål som överlåts till
          </note>
          <note>
            Riksbanken på ett mer tydligt sätt än tidigare. Låt oss hålla
            isär detta. Vi kan ju alltid leka med tanken att det blir ett
            helt annat prisstabilitetsmål som gäller i framtiden. Då har ju
            Riksbanken att hålla sig till det, även om jag kanske inte tycker
            att det skall vara så.
          </note>
          <note>
            Märk väl att utgångspunkten för Centerpartiets beslut i det här
            avseendet är att vi skall behålla vår valfrihet när det gäller
            huruvida vi skall gå med i
          </note>
          <note>
            EMU eller ej. Vår ståndpunkt är att vi inte skall gå med utan
            skall stå utanför EMU och att eventuellt beslut i frågan skall
            föregås av folkomröstning. För ett land som vill behålla friheten
            att välja att stå utanför EMU är förtroendet för landets penningpolitik
            än mer viktigt, likaså att landet i andra avseenden inte avviker
            alltför mycket från andra länder. För att uppnå och bibehålla
            det förtroendet är en stark, oberoende och konsekvent riksbank
            ett mycket viktigt instrument, som vi ser det.
          </note>
          <note>
            I verkligheten är detta ju ett fullföljande av hur banken fungerar
            i dag, vilket också tydligt framgår av den nuvarande ordföranden
            i riksbanksfullmäktige
          </note>
          <note>
            Kjell-Olof Feldts artikel i DN i dag. Det finns anledning att
            tro att banken skulle kunna fungera på motsvarande sätt även i
            fortsättningen, men blotta risken att utsättas för kortsiktiga
            påtryckningar underminerar landets trovärdighet när det gäller
            att värna penningvärdet och att kunna följa och uppnå de uppsatta
            målen.
          </note>
          <note>
            Kjell-Olof Feldts kritik mot förslaget handlar endast om direktionens
            oavsättlighet och bristen på kriterier för detta. Utgångspunkten
            för hans kritik skiljer sig nästan fullständigt från övriga kritikers.
            De senare vill ha kvar någon möjlighet för riksdag och regering
            att öka inflationen, även om man har ett uppsatt mål, och på det
            viset föra en kortsiktigt mer expansiv politik. Feldt uttrycker
            en del farhågor för att de oavsättliga tjänstemännen skall vara
            för expansiva.
          </note>
          <note>
            Jag tycker att det är viktigt att slå fast att detta beslut fattas
            oberoende av om Sverige går vidare in i tredje fasen av EMU.
          </note>
          <note>
            Det finns en missuppfattning att högre inflation skulle leda
            till sänkt arbetslöshet. Så är det inte. Möjligen kan det ha en
            viss effekt på mycket kort sikt, men effekterna på längre sikt
            blir förödande för både ekonomi och jobb. Det är, om uttrycket
            tillåts, ungefär som att kissa på sig: Det värmer medan det pågår,
            men sedan blir det desto kallare. Erfarenheterna från de senaste
            decenniernas inflations- och devalveringsekonomi är mycket tunga,
            vilket vi bittert har fått erfara under 90-talet.
          </note>
          <note>
            Jag skall inte gå in på och beskriva den nya organisationen,
            för den har beskrivits tidigare i debatten.
          </note>
          <note>
            Jag vill bara kort avsluta med att säga att vi tycker att beslutet
            är i linje med att alltfler länder har en självständig riksbank.
            Det är också i linje med den svenska modellen med självständiga
            myndigheter.
          </note>
          <note>
            Med det, fru talman, yrkar jag bifall till hemställan i betänkandena
            KU2 och KU8.
          </note>
          <note type="speaker">
            Anf. 28 KENNETH KVIST (v) replik:
          </note>
          <note>
            Fru talman! Vi behöver större trovärdighet, säger
          </note>
          <note>
            Marianne Andersson. Blotta risken att utsättas för kortsiktiga
            påtryckningar menar hon är farlig. Men varje timme utsätts Riksbanken
            för kortsiktiga påtryckningar. Finansmarknaden, med sina olika
            spekulationer och manipulationer för att komma i rätt läge och
            tjäna extra på sina affärer, för hela tiden ett spel som Riksbanken
            hela tiden är påtryckt av och måste parera. Så ser verkligheten
            ut.
          </note>
          <note>
            Men det finns andra som kanske vill ha ett ord med i laget och
            påverka denna viktiga grund för den ekonomiska politiken. Arbetslösa
            och fackföreningsmedlemmar, via sina valda politiker, kanske vill
            göra det - inte därför att de, som man med en druckens envishet
            upprepar, vill ha högre inflation, utan därför att det skall finnas
            en direkt demokratisk och politisk kanal eftersom detta är politik
            som skall styras av politik och demokrati och ingenting annat.
          </note>
          <note>
            Man vill alltså ta bort folkets och politikernas möjlighet att
            påverka politiken på det här området.
          </note>
          <note>
            Däremot diskuterar man inte problemet med den mäktiga internationella
            och nationella finansmarknadens möjlighet att påverka och utöva
            påtryckningar på Riksbanken stundligen, sekundligen och minutligen.
          </note>
          <note type="speaker">
            Anf. 29 MARIANNE ANDERSSON (c) replik:
          </note>
          <note>
            Fru talman! Det är faktiskt så, Kenneth Kvist, att
          </note>
          <note>
            Riksbanken har att följa och uppnå de mål som riksdagen har fastställt
            när det gäller prisstabilitet. Det gäller självklart gentemot
            övriga intressenter också.
          </note>
          <note>
            Jag tycker att Kenneth Kvist blandar ihop mål och medel på ett
            ganska hejdlöst sätt. Det har vi märkt under hela den här debatten.
            Riksdagen har inte avhänt sig möjligheten att fastställa vilka
            mål för prisstabiliteten och penningpolitiken som vi skall ha
            i det här landet. Det är genomförandet som Riksbanken skall stå
            för på ett självständigt och oberoende sätt.
          </note>
          <note type="speaker">
            Anf. 30 KENNETH KVIST (v) replik:
          </note>
          <note>
            Fru talman! I en föränderlig värld, med de hastiga förändringar
            som finns, är det naturligtvis mycket konstigt att begränsa riksdagens
            möjligheter att vara med och styra en del av politiken - inte
            indirekt via ledamöter i riksbanksfullmäktige, utan i stället
            genom lagstiftning. Om det t.ex. behövs snabba förändringar i
            verksamheten inom Riksbanken tar ju lagstiftning alldeles för
            lång tid, i en värld där manipulationerna på finansmarknaden växlar
            så snabbt och spelar med sådana värden att det ibland handlar
            om sekunder för att fatta kloka och riktiga beslut.
          </note>
          <note>
            Vi måste ha ett mer flexibelt system - inte för att allmänt vara
            anhängare av hög inflation, utan därför att vi här skall ha en
            politik som ligger under den politiska makten.
          </note>
          <note type="speaker">
            Anf. 31 MARIANNE ANDERSSON (c) replik:
          </note>
          <note>
            Fru talman! I den nya organisationen är det elva riksbanksfullmäktige
            som kommer att välja direktionen, vilken sedan skall handha penningpolitiken.
          </note>
          <note>
            Riksbanksfullmäktige kommer att spegla den politiska sammansättning
            och de maktförhållanden som finns i landet. De som väljs av dem
            kommer naturligtvis, det förutsätter jag, att ha en viss spridning
            i uppfattningen om hur det här skall gå till. Det kommer att vara
            en process inom Riksbanken när det gäller hur man skall genomföra
            detta.
          </note>
          <note>
            Detta tycker jag ändå borgar för att man är lyhörd för olika
            stämningar ute i samhället. Det är ju inte så att människorna
            i denna direktion sitter i en glasbur och inte är medvetna om
            vad som händer ute i samhället. Samtidigt har de också målet att
            följa.
          </note>
          <note>
            Det är mycket frestande när saker och ting händer fort - det
            kan jag verkligen hålla med Kenneth Kvist om - att i en viss situation
            lova någonting som verkar bra för stunden men som i det långa
            loppet får en förödande inverkan på landet. Det är just detta
            som vi genom det här beslutet minimerar risken för.
          </note>
          <note>
            Det är lätt att lova saker och ting inför ett val. I
          </note>
          <note>
            dagens tidningar kunde vi läsa ett mycket intressant exempel
            som gällde Vänsterpartiet, vars löften till änkorna nu är som
            bortsopade. Det är ett sådant exempel, och det finns många fler.
          </note>
          <note type="speaker">
            Anf. 32 PER LAGER (mp) replik:
          </note>
          <note>
            Fru talman! Jag skulle vilja fråga Marianne Andersson om hon
            verkligen tror att riksdagen i framtiden kommer att kunna fastställa
            några ekonomiskpolitiska mål när det gäller prisstabiliteten vid
            sidan om dem som bestäms nere i EU. Är det verkligen en möjlighet?
            Kommer man att kunna göra det?
          </note>
          <note>
            Marianne Anderssons misstroende mot politikerna, dvs. att politiker
            och förtroendevalda skulle vara mer utsatta för påverkan och också
            påverkbara när det gäller kortsiktiga beslut och alltså ha lättare
            att fatta sämre beslut, tycker jag är illavarslande.
          </note>
          <note>
            Jag anser nämligen att de förtroendevalda skall vara just de
            personer i samhället som fattar långsiktiga och bra beslut.
          </note>
          <note>
            När det gäller inflationen är det inte så att den skall stegras
            så fort man får ett politiskt inflytande.
          </note>
          <note>
            Inflationen skall däremot som mål jämställas med andra ekonomiska
            mål i samhället, ungefär som den amerikanska riksbanken, Federal
            Reserve, gör. Där har man just jämställt de ekonomiska målen.
            På det sättet kan man hantera samhällets problem på ett bättre
            sätt.
          </note>
          <note>
            Det finns ett tillfälle då man verkligen kan tänka sig att släppa
            i väg inflationen. Det är vid en stor miljökatastrof, om det på
            något sätt finns en koppling.
          </note>
          <note>
            Då måste man snabbt kunna gripa in. Då är det faktiskt mer värt
            att rädda miljön än att rädda inflationsmålet.
          </note>
          <note type="speaker">
            Anf. 33 MARIANNE ANDERSSON (c) replik:
          </note>
          <note>
            Fru talman! Jag tog exemplet att man teoretiskt sett kan ändra
            prisstabilitetsmålet. Det är klart att man kan göra det. Jag tycker
            inte att det är något önskvärt, märk väl, jag tog upp det som
            en möjlighet i diskussionen.
          </note>
          <note>
            Jag håller med Per Lager om att det naturligtvis är oerhört svårt
            för ett litet land som Sverige att ha ett annat mål när det gäller
            detta än man har i t.ex. EU.
          </note>
          <note>
            Men den situationen kan ju uppstå att man t.o.m. i EU
          </note>
          <note>
            fattar ett annat beslut. Då kan vi naturligtvis ha det, men i
            praktiken är detta mycket svårt för oss. Det är det oavsett om
            vi är med i EMU eller står utanför. Det är oerhört viktigt för
            oss att ha en trovärdig penningpolitik, även om vi står utanför
            EMU, för att vi skall kunna ha denna möjlighet.
          </note>
          <note>
            Jag tror också att politiker har förmågan att fatta långsiktiga
            beslut. Men det finns svårigheter. De politiska partierna blir
            i vissa situationer utsatta för ett oerhört massmedialt tryck,
            som till slut kan driva fram ett kortsiktigt beslut som inte är
            särskilt bra för landet. Vi bör minimera den risken. Annars har
            jag det allra största förtroende för att det är politikerna och
            det demokratiska systemet som styr landet. Det är vi som fattar
            besluten om prisstabilitet, om målsättningen för Riksbanken, och
            de har att genomföra detta.
          </note>
          <note type="speaker">
            Anf. 34 PER LAGER (mp) replik:
          </note>
          <note>
            Fru talman! Ser inte Marianne Andersson faran i att vi avhänder
            oss det politiska inflytandet under vägen och låter denna expertgrupp
            vara den som avgör vad som är viktigast för stunden, oavsett om
            det händer en stor miljökatastrof eller det plötsligt blir en
            massarbetslöshet som vi inte kan ana grunderna till? Då beslutar
            expertgruppen, och den har kanske just inflationsmålet och prisstabiliteten
            som det avgörande. Den kan inte ta hänsyn till den verklighet
            som råder utanför, dvs. de realiteter som människor verkligen
            bekymrar sig över och som vi måste klara av.
          </note>
          <note>
            Det är min fråga.
          </note>
          <note type="speaker">
            Anf. 35 MARIANNE ANDERSSON (c) replik:
          </note>
          <note>
            Fru talman! Direktionen väljs ju av riksbanksfullmäktige, som
            är demokratiskt sammansatt. Direktionen väljs alltså på ett demokratiskt
            sätt och har säkerligen, det förutsätter jag, en spänning mellan
            sig när det gäller synen på hur de här målen skall kunna uppnås.
            Det tycker jag är en försäkran om att detta kommer att fungera.
          </note>
          <note>
            Dessutom kommer riksdagen faktiskt fortfarande att ha stor insyn
            i hur Riksbanken arbetar. Information kommer att ges till finansutskottet
            vid flera tillfällen varje år. Dialogen och diskussionen mellan
          </note>
          <note>
            Riksbanken och riksdagen upphör inte på något sätt i och med
            det här beslutet. Det tycker jag är viktigt att slå fast.
          </note>
          <note type="speaker">
            Anf. 36 HELENA BARGHOLTZ (fp):
          </note>
          <note>
            Fru talman! Att som jag, som är ny riksdagsledamot, få inleda
            sin verksamhet med att diskutera och fatta beslut i flera viktiga
            grundlagsfrågor känns faktiskt både stort och mäktigt. Förra veckan
            handlade grundlagsändringarna om barnpornografi och statkyrka.
            I dag gäller det, som vi har hört, Riksbanken.
          </note>
          <note>
            Det kommer mycket kritik från vänster mot riksbanksreformen.
            Kritiken går i huvudsak ut på de demokratiska problemen och på
            att arbetslöshetens problem skulle sättas i andra hand. De här
            påståendena är oriktiga.
          </note>
          <note>
            En mer självständig riksbank ökar möjligheterna till en långsiktigt
            bättre ekonomisk utveckling i Sverige. Reformen begränsar möjligheterna
            för regering, opposition, särintressen och medier att ingripa
            och påverka den dagliga skötseln av penningpolitiken. Jag har
            hört Kenneth Kvist tala om vilka enorma påtryckningar som Riksbanken
            är utsatt för.
          </note>
          <note>
            Förslaget är också mycket väl förenligt med ett mycket demokratiskt
            styrelseskick. Jag kan inte alls förstå den kritik som har riktats
            från Vänstern och från Miljöpartiet om att detta skulle vara en
            odemokratisk reform. I dag har ungefär 20 av världens äldsta och
            mest etablerade demokratier självständiga riksbanker. Det gäller
            t.ex. USA, Kanada, Australien,
          </note>
          <note>
            Nya Zeeland och parlamentarismens vagga Storbritannien. Länder
            som är diktaturer eller som har en svag demokrati har ingen självständig
            riksbank.
          </note>
          <note>
            Att även demokratiska länder utanför EU har en självständig riksbank
            dementerar en vanlig svensk missuppfattning, nämligen att EU:s
            Maastrichtavtal skulle vara det grundläggande motivet för reformen
            och hade det inte varit för EMU skulle Sverige ha hållit fast
            vid den gamla ordningen. Men så är det inte.
          </note>
          <note>
            Det faktum att Sverige tills vidare står utanför
          </note>
          <note>
            EMU gör det i själva verket särskilt angeläget att vi har en
            självständig riksbank i Sverige. Utanförskapet gör det svårare
            för Riksbanken att vara trovärdig när det gäller inflationsbekämpningen.
            Det gäller bl.a.
          </note>
          <note>
            med tanke på Sveriges upprepade devalveringar under de senaste
            25 åren. Beslut om en självständig riksbank kan i stället ses
            som en reform som gör det lättare för länder att hantera den nya
            finansiella verkligheten med globala ränte- och valutamarknader.
          </note>
          <note>
            Och, som framhållits av flera talare tidigare, Sverige är snart
            ett unikum som inte har en egen självständig riksbank.
          </note>
          <note>
            Tanken med en självständig riksbank är att den skall fungera
            som en bevakare av det långsiktiga perspektivet i den ekonomiska
            politiken. Att en institution i samhället tilldelas den uttryckliga
            rollen gynnar medborgare, företagare och företag. De får då skydd
            mot försök till kortsiktig ekonomisk expansion till priset av
            permanent högre inflation, stigande räntor, finansiell osäkerhet
            och risk för tvära kast mellan överhettning och åtstramning i
            ekonomin.
          </note>
          <note>
            För att på ett bra och effektivt sätt bevaka det långsiktiga
            perspektivet måste Riksbanken vara självständig mot regering,
            opposition och dagspolitikens svängningar, som ofta har kortsiktigt
            motiverade krav och önskemål. Det är genom en självständig riksbank
            som man kan bevaka det långsiktiga perspektivet.
          </note>
          <note>
            Men riksdagen kan inte, och det är väldigt viktigt, ge
          </note>
          <note>
            Riksbanken en ökad självständighet utan att man också ger den
            ett tydligt och lättolkat mål att styra mot och kontrolleras efter.
            Därför ger riksdagen samtidigt i uppdrag åt Riksbanken att upprätthålla
            ett fast penningvärde. Det har av Riksbanken tolkats som
          </note>
          <note>
            2 % inflation plus eller minus en procentenhet. I den här tolkningen
            instämde en massiv majoritet av riksdagen redan för fem år sedan.
            Rollfördelningen blir tydlig. Regeringen sköter å ena sidan finanspolitiken,
            sysselsättning m.m., Riksbanken sköter å andra sidan en självständig
            penningpolitik. Det är bra med en tydlig rollfördelning.
          </note>
          <note>
            Riksbankens uppgift att bekämpa inflationen innebär inte att
            vårt land skulle dömas till lägre långsiktig sysselsättning eller
            att den långsiktiga tillväxten skulle bli lägre. Det förhåller
            sig tvärtom. När man tittar på OECD-länderna kan man se ett tydligt
            samband som säger att länder med mer självständig centralbank
            uppvisar lägre inflation. Det finns inget samband som säger att
            länder med självständig centralbank skulle ha en permanent högre
            arbetslöshet, snarare är det tvärtom. Hög inflation försämrar
            ekonomins funktionssätt bl.a. när det gäller arbetsmarknaden och
            lönebildningen. Länder med självständig centralbank har inte större
            konjunktursvängningar i
          </note>
          <note>
            BNP och sysselsättning.
          </note>
          <note>
            Fru talman! Låt mig göra ett par viktiga påpekanden för att den
            nya ordningen för Riksbanken skall fungera riktigt bra.
          </note>
          <note>
            För det första blir det mycket viktigare än förr att både i och
            utanför riksdagen på ett mer professionellt sätt fråga ut Riksbankens
            företrädare, analysera bankens göranden och låtanden och på olika
            sätt utöva den jätteviktiga kontrollmakten. I dag överlåts uppgiften
            att följa Riksbanken alldeles för mycket på marknadens analytiker,
            som naturligt nog främst koncentrerar sig på den mer begränsade
            uppgiften att försöka förutse nästa ränteändring.
          </note>
          <note>
            För det andra och för att detta skall fungera: Finansutskottet
            får med den nya ordningen med en självständig riksbank en central
            roll att spela som motvikt mot Riksbanken. Utskottet bör passa
            på att reformera sina tungrodda partipolitiskt upplagda utfrågningar
            så att formen verkligen tillåter att t.ex.
          </note>
          <note>
            riksbankschefen kan utfrågas på ett relevant, inträngande och
            utförligt sätt. Utfrågningarna får inte bli ritualer. Därför bör
            formen vidareutvecklas, så att utfrågningarna blir ett effektivt
            instrument för riksdagens kontrollmakt. Här har politikerna en
            stor möjlighet att visa sitt inflytande.
          </note>
          <note>
            Kunskapsmässigt kommer, i fråga om penningpolitiken, också erfarna
            omdömesgilla utskottsledamöter alltid att befinna sig i underläge
            gentemot företrädarna för Riksbanken. Därför bör finansutskottet
            noga överväga hur ledamöterna kan utbildas och lära sig hur de
            på ett effektivt och genomträngande sätt kan utöva sin kontrollmakt
            vid utfrågningarna.
          </note>
          <note>
            Jag har svårt att få en uppfattning om vad Kenneth
          </note>
          <note>
            Kvist egentligen tycker om Riksbankens sätt att fungera i dagens
            läge. Å ena sidan säger Kenneth Kvist att det fungerar bra utan
            anmärkningar. Å andra sidan beskriver Kenneth Kvist målande hur
            Riksbanken utsätts för påtryckningar från en rad olika håll -
            valutaspekulanter, lobbyorganisationer och suspekt folk.
          </note>
          <note>
            Det låter inte bra för mig. Jag är övertygad om att en självständig
            riksbank måste kunna motverka detta och arbeta på ett mer effektivt
            och självständigt sätt.
          </note>
          <note>
            Fru talman! Med detta vill jag för Folkpartiets del yrka bifall
            till konstitutionsutskottets hemställan i de båda aktuella betänkandena.
          </note>
          <note type="speaker">
            Anf. 37 KENNETH KVIST (v) replik:
          </note>
          <note>
            Fru talman! Helena Bargholtz kanske missuppfattade vad jag sade
            om påtryckningar.
          </note>
          <note>
            Riksbanken utsätts för påtryckningar från marknaderna. Det är
            inte så att personer försöker utöva lobbying eller personligen
            påverka. Just att spekulanter med hjälp av olika metoder försöker
            att förändra värden på värdepapper, valutor osv. upp och ned utsätter
            hela tiden Riksbanken för ett tryck. Riksbanken försöker dagligen
            och stundligen parera detta för att hålla en stabilitet i ekonomin.
            Där har vi påtryckningen.
          </note>
          <note>
            Vi har i dag en utomordentligt självständig riksbank. Jag tror
            inte att vare sig riksbanksfullmäktige eller den nuvarande riksbankschefen
            är osjälvständiga.
          </note>
          <note>
            Men det finns en politisk kanal in i systemet.
          </note>
          <note>
            Riksdagen har en direktkanal in i systemet via de valda representanterna.
            Det finns en politisk avsättbarhet om det skulle begås politiska
            fel som inte har förankring i demokratin. Det är detta som tas
            bort.
          </note>
          <note>
            Det är ingen teknikalitet.
          </note>
          <note>
            Fru talman! Jag vill notera att alla anhängare av denna antidemokratiska
            reform hela tiden har en uppfattning om att politik utmärks av
            kortsiktighet och att man ramlar för tillfälliga opinioner medan
            expertväldet ser till långsiktigheten. Detta är en beklagansvärd
            syn på politik, och det är i synnerhet beklagansvärt att höra
            något sådant i Sveriges riksdag.
          </note>
          <note type="speaker">
            Anf. 38 HELENA BARGHOLTZ (fp) replik:
          </note>
          <note>
            Fru talman! Jag förstår att Kenneth Kvist och jag har olika uppfattningar
            om hur hotfull marknaden är.
          </note>
          <note>
            Jag tycker fortfarande att detta är en bra och demokratisk reform.
            Jag är inte alls orolig för att det inte skall fungera. Kenneth
            Kvist talar om antidemokratiska tendenser. Det är konstigt att
            säga så när så många länder har fungerande demokratier trots -
            eller tack vare - självständiga riksbanker.
          </note>
          <note>
            Jag pekade i mitt anförande på att länder med diktaturer inte
            har självständiga riksbanker. Det talar mycket för att en självständig
            riksbank är ett mycket viktigt inslag i en fungerande demokrati.
          </note>
          <note type="speaker">
            Anf. 39 KENNETH KVIST (v) replik:
          </note>
          <note>
            Fru talman! Jag började tidigare i dag med den grekiska filosofen
            Platon. Nu får jag säga en gammal latinsk sentens: O tempora,
            o mores! O tider, o seder!
          </note>
          <note>
            Folkpartiets representant säger att det är tack vare en självständig
            riksbank som det finns demokrati i vissa länder. När det inte
            är så är det diktatur. Vad
          </note>
          <note>
            Sverige i dag skulle övergå från i och med detta beslut, med
            denna logik, är ett stadium av politisk diktatur till demokrati.
          </note>
          <note>
            Nu får man väl ändå besinna sig litet i argumentationen. Det
            handlar om att överföra makt och inflytande från riksdagen till
            en direktion, en expertpanel, som skall föra politiken. Detta
            är ett negativt steg för demokratin. Förvisso kommer vi att få
            leva också med den ordningen. Förvisso kommer inte all politik
            därför att avgöras och all demokrati därför att försvinna, men
            det är ett illavarslande tecken och en illavarslande syn på politik
            och politiker och därmed demokrati som förespråkarna av denna
            reform redovisar gång efter annan från riksdagens talarstol. Detta
            är sorgligt!
          </note>
          <note type="speaker">
            Anf. 40 HELENA BARGHOLTZ (fp) replik:
          </note>
          <note>
            Fru talman! Jag befarar att Kenneth Kvist avsiktligt misstolkade
            det jag sade om demokratin. Jag kopplade till att drygt 20 länder
            som är etablerade demokratier har självständiga riksbanker. Det
            finns en klar koppling.
          </note>
          <note>
            Jag tror inte alls att det politiska inflytandet skall behöva
            minska med denna modell för en riksbank.
          </note>
          <note>
            Jag pekade i mitt anförande på hur viktigt det är att se till
            att finansutskottet får spela en central roll i den nya ordningen
            som motvikt till den självständiga
          </note>
          <note>
            Riksbanken. Det är där man skall arbeta från politiskt håll.
            Det skall vara effektiva, bra och genomträngande utfrågningar
            av vad som sker i Riksbanken.
          </note>
          <note>
            Jag har inga farhågor för vårt demokratiska system när vi inför
            en självständig riksbank.
          </note>
          <note type="speaker">
            Anf. 41 MATS EINARSSON (v):
          </note>
          <note>
            Fru talman! Den fråga som kammaren nu debatterar, frågan om den
            svenska riksdagens ställning, kommer så småningom att leda fram
            till ett beslut vars omedelbara konsekvenser måhända inte är så
            omvälvande men som har en principiell innebörd som är desto allvarligare.
          </note>
          <note>
            Banden mellan den svenska riksdagen och riksdagens egen bank,
            Riksbanken, skall nu i allt väsentligt skäras av. Den rest av
            demokratisk kontroll över landets främsta penningpolitiska maktinstrument
            som ännu finns kvar skall enligt förslaget avskaffas. Riksbanken
            skall numera vara självständig, dvs. ställd utom folkets åtminstone
            reella kontroll. Och inom
          </note>
          <note>
            Riksbanken skall riksbankschefen och den nya s.k.
          </note>
          <note>
            direktionen göras mer eller mindre oavsättliga, oåtkomliga och
            ostyrbara.
          </note>
          <note>
            Varför sker detta?
          </note>
          <note>
            Ett genomgående tema i den nyliberala ekonomiska doktrin som
            i varierande grad har styrt politiken i merparten av jordens länder
            under 80- och 90-
          </note>
          <note>
            talet är att demokratin uppfattas som ett problem, ett störande
            inslag. I stället för att se politiken som ett samspel mellan,
            eller kanske oftare som en strid mellan och uttryck för, skilda
            klassmässiga intressen och ideologiska ståndpunkter har man velat
            framställa politiken, i synnerhet den ekonomiska politiken, som
            verkställandet av vissa objektivt och vetenskapligt grundade åtgärder.
          </note>
          <note>
            Dessa sanningar har förmedlats av nationalekonomerna, vår tids
            överstepräster. De har talat om för politikerna vad numera "alla"
            är överens om, och de har pekat ut vad som "måste" göras och i
            vilken riktning den "enda" vägens politik går. Vi känner igen
            valserna.
          </note>
          <note>
            · Den offentliga sektorn är för stor och måste skäras ned;
          </note>
          <note>
            · Socialförsäkringarna ger för stor trygghet vid arbetslöshet
            och sjukdom och måste reformeras;
          </note>
          <note>
            · Klassklyftorna, förlåt, lönespridningen är för liten, och ojämlikheten
            måste öka, i alla fall på kort sikt, för att vi alla skall få
            det bättre i framtiden;
          </note>
          <note>
            · De lagar och regler som införts för att i någon mån skydda
            de svaga från de starkas exploatering på den påstått fria marknaden
            måste liberaliseras och försvagas;
          </note>
          <note>
            · Marginalskatterna är för höga;
          </note>
          <note>
            · Skatterna är över huvud taget för höga, möjligen bortsett från
            de skatter som de lågavlönade betalar.
          </note>
          <note>
            Invändningen att alla dessa politiska rekommendationer råkar
            sammanfalla med de högavlönades och storkapitalets kortsiktiga
            ekonomiska intressen är ointressant, eftersom denna politik är
            nödvändig, ofrånkomlig och vetenskapligt grundad.
          </note>
          <note>
            Och som norm över alla normer i normpolitikens evangelium står
            prisstabiliteten. Inflationen skall bekämpas och utplånas - till
            varje pris. Inget annat mål, t.ex. låg arbetslöshet, får stå i
            vägen för denna överordnade målsättning.
          </note>
          <note>
            Nåväl; vad har dessa uppfattningar med demokratin att göra, och
            på vilket sätt hänger de samman med det förestående beslutet om
            Riksbankens ställning?
          </note>
          <note>
            Jo, det är nämligen så att valda politiker har en ur nationalekonomisk
            synpunkt irrationell tendens att låta sig påverkas av folkviljan,
            ja, t.o.m. i viss utsträckning fungera som folkets företrädare
            i de beslutande församlingarna. Och folket inser sällan vad som
            är nödvändigt enligt den senaste nationalekonomiska sanningen
            utan kräver reformer, arbetstillfällen, rättvisare fördelning,
            en stor och väl fungerande offentlig sektor, osv. Men detta kan
            inte tillåtas, därför att en sådan politik kan i vissa fall leda
            till en något högre inflation och dessutom till en omfördelning
            av makt från kapitalägare till arbetarklass.
          </note>
          <note>
            Därför, menar man, måste politikerna likt Odysseus surras vid
            masten för att kunna stå emot sirenernas locktoner. De penningpolitiska
            besluten bör helst fattas av oavsättbara bankdirektörer som inte
            tvekar att höja räntan om arbetslösheten hotar att bli för låg
            och därmed risken för inflation eventuellt ökar.
          </note>
          <note>
            Kort sagt uppfattas demokratin som ett problem, ett störande
            inslag. De politiska beslutsstrukturerna utformas så att den enda
            vägens nyliberala politik inte hotas.
          </note>
          <note>
            För Riksbankens vidkommande inskränks nu demokratin genom att
            den uttryckligen förbjuds att ta några som helst instruktioner
            från de folkvalda eller från regeringen. Svenska folkets valda
            företrädare skall icke få besluta om eller ens påverka penningpolitiken.
            Ej heller regeringens ledamöter skall få göra det. Efter detta
            beslut blir det förbjudet för riksbankschefen att ta några som
            helst intryck av statsministern, när denne t.ex. argumenterar
            för samordnade europeiska räntesänkningar för att stimulera tillväxten.
          </note>
          <note>
            De som skall fatta de penningpolitiska besluten är
          </note>
          <note>
            Riksbankens direktion, och de skall göra det med ett, säger ett,
            mål för ögonen, nämligen prisstabilitet. De är inte ansvariga
            inför någon. Deras beslut kan inte korrigeras. De kan inte avsättas
            med mindre än att de i rent medicinsk mening förlorat förståndet.
          </note>
          <note>
            Den som så önskar kan naturligtvis hävda att detta är en klok
            och ändamålsenlig tingens ordning, men jag har mycket svårt att
            se att någon på allvar kan hävda att det är en demokratisk ordning.
          </note>
          <note>
            Målar jag den lede fan på väggen? Vi kan hoppas det, men jag
            tror tyvärr inte det, även om demokratin på lång sikt är betydligt
            livskraftigare än de nationalekonomiska dogmer som EU ännu styr
            efter. Även i den debatt som når bredare lager än de mer specialiserade
            nationalekonomiska tidskrifterna har det förekommit krav på ytterligare
            inskränkningar i demokratin. En f.d. ledamot av denna kammare,
            Bo Södersten, har i Dagens Nyheter och på ett intressant seminarium
            som Demokratiutredningen arrangerade pläderat för ytterligare
            begränsningar av demokratin.
          </note>
          <note>
            Han menade att när nu penningpolitiken kan lyftas bort från politikerna
            och läggas i experternas händer, varför inte gå vidare till andra
            områden, som t.ex.
          </note>
          <note>
            skattepolitiken eller varför inte sjukvårdspolitiken?
          </note>
          <note>
            Möjligen var Södersten i detta inlägg alltför öppenhjärtig.
          </note>
          <note>
            Tillbaka till den nu förestående grundlagsändringen: Är det så
            att vi genom Sveriges medlemskap i EU
          </note>
          <note>
            är tvingade att göra denna förändring, och är vi tvingade att
            göra den nu? Svaret på båda frågorna är nej.
          </note>
          <note>
            Förändringen av Riksbankens och riksbankschefens ställning är
            en del av skapandet av den europeiska monetära unionen. Sveriges
            riksdag har dock förbehållit sig rätten att besluta om Sverige
            skall gå in i
          </note>
          <note>
            EMU och dess tredje steg med en gemensam valuta och en gemensam
            centralbank. Detta förhållningssätt har de facto godtagits av
            kommissionen och övriga
          </note>
          <note>
            EU-medlemmar.
          </note>
          <note>
            Nu föreslås en grundlagsändring som föranleds av ett ännu icke
            fattat beslut om inträde i EMU. Regeringens ståndpunkt är, som
            jag har förstått den, att
          </note>
          <note>
            Sverige är bundet av EMU:s fas 1 och 2, där förändringarna av
            Riksbankens ställning ingår, men icke av fas 3.
          </note>
          <note>
            Den här frågan har diskuterats i riksdagen tidigare, nämligen
            inför inträdet i EU. Då ansåg regeringen följande i sin proposition,
            och riksdagen instämde:
          </note>
          <note>
            "Det finns på området monetär politik inte några bestämmelser
            som måste ändras för att Sverige skall kunna bli medlem i EU,
            eftersom EU vid tidpunkten för ett svenskt medlemskap fortfarande
            är i den andra fasen av EMU. Om Sverige beslutar sig för att delta
            i tredje fasen innebär detta emellertid att Sverige förpliktar
            sig att ändra den nationella lagstiftningen så att Riksbanken
            får en oberoende ställning."
          </note>
          <note>
            Alltså: Innan vi gick in i EU var det inte så att vi måste ändra
            Riksbankens ställning före ett EMU-
          </note>
          <note>
            inträde. Efter att vi gått in i EU är det helt plötsligt så att
            vi nu måste ändra Riksbankens ställning oavsett vårt senare ställningstagande
            till EMU.
          </note>
          <note>
            Fru talman! Jag menar att regeringen och riksdagen i det första
            fallet gjorde en riktig bedömning. I
          </note>
          <note>
            och med att vi förbehållit oss rätten att självständigt och oberoende
            av Maastricht besluta om eventuellt inträde i EMU måste vi rimligen
            också vara fria att självständigt ta ställning till de sekundära
            grundlagsändringar som detta eventuella beslut om EMU
          </note>
          <note>
            skulle kräva.
          </note>
          <note>
            Till detta kommer det märkliga förhållandet att den nu föreslagna
            grundlagsändringen sannolikt inte är tillräcklig om vi senare
            skulle besluta att gå in i
          </note>
          <note>
            EMU. Såväl kommissionen som det europeiska monetära institutet
            pekar bl.a. på att regeringen beslutar om växelkurspolitiken och
            att Riksbanken alltjämt kommer att ha monopol på sedelutgivningen.
            Dessutom pekar kommissionen i en oroande formulering på den svenska
            offentlighetslagstiftningen och sekretesslagen, vilka "fordrar
            anpassning med hänsyn till
          </note>
          <note>
            ECBS sekretessordning".
          </note>
          <note>
            Det kan alltså bli så att om riksdagen efter en folkomröstning
            beslutar att Sverige skall gå in i EMU
          </note>
          <note>
            kan vi bli tvungna att göra ytterligare ändringar i lagstiftningen.
          </note>
          <note>
            Fru talman! Jag vill sammanfatta och avsluta på följande sätt.
          </note>
          <note>
            Den av utskottsmajoriteten föreslagna förändringen av Riksbankens
            ställning är
          </note>
          <note>
            · opåkallad i förhållande till Sveriges nuvarande relation till
            EU och EMU,
          </note>
          <note>
            · sakligt omotiverad, för att inte säga kontraproduktiv, samt
          </note>
          <note>
            · förkastlig ur demokratisk och konstitutionell synpunkt.
          </note>
          <note>
            Förslaget till grundlagsändring bör därför avslås, och jag instämmer
            därmed i Kenneth Kvists tidigare yrkande. Därutöver vill jag yrka
            bifall till reservation nr 2 under mom. 3 i KU8 angående Birgitta
            Hambraeus motion.
          </note>
          <note>
            I detta anförande instämde Kenneth Kvist, Johan
          </note>
          <note>
            Lönnroth, Yvonne Oscarsson, Claes Stockhaus, Camilla Sköld, Siv
            Holma, Carlinge Wisberg och Kjell-
          </note>
          <note>
            Erik Karlsson (alla v).
          </note>
          <note type="speaker">
            Anf. 42 PÄR AXEL SAHLBERG (s) replik:
          </note>
          <note>
            Fru talman! Frågan är om de tre grundläggande frågor som nu har
            utmönstrats i Vänsterns argumentering någon gång skall få svar.
            Mats Einarsson är inte så försiktig som Kenneth Kvist i inflationsfrågan.
          </note>
          <note>
            Han talar tydligare i termer av att det är orimligt att överordna
            inflationsfrågan andra mål. Släpp upp inflationen! Det är budskapet.
          </note>
          <note>
            Det gäller också demokratifrågan. Jag har ställt frågan, men
            jag får bara demagogiska motargument.
          </note>
          <note>
            Förstår man inte demokratins vidd och rätt? Till vad skall i
            detta sammanhang demokratin användas, utöver till öppenhet, offentlighet,
            redovisning till riksdagen, möjlighet till utskottsförhör, kontroll
            genom riksbanksfullmäktige osv.? Till vad avser Vänstern att i
            detta sammanhang använda demokratin?
          </note>
          <note>
            Den tredje frågan är följande. Varför hör vi inte någon av de
            kraftfulla motståndarna mot detta nya förslag säga någonting om
            det nya läge som vi är på väg in i efter årsskiftet? Vi får en
            stor valutaunion som gränsar till oss öster och söder om oss,
            och Sverige skall förhålla sig i detta nya läge. Det kommer inte
            ett argument, utan bara svepskälet att detta är ett smyginförande
            av EMU.
          </note>
          <note>
            Vi måste utgå från den verklighet vi finns i. Det hade hedrat
            Mats Einarsson om han hade sagt någonting om dessa mycket kritiskt
            avgörande frågor, som rör vårt beslut om att stärka Riksbankens
            ställning i detta avseende för att bevara trovärdigheten för den
            politik som vi förde under föregående mandatperiod och som vi
            nu tillsammans är på väg att föra under denna mandatperiod.
          </note>
          <note type="speaker">
            Anf. 43 MATS EINARSSON (v) replik:
          </note>
          <note>
            Fru talman! Tack för tillfället att kommentera inflationsargumentet.
            Jag hann inte det i mitt inlägg.
          </note>
          <note>
            Vår poäng är alltså inte att inflation är bra. Det är en missuppfattning
            dikterad av retoriska behov snarare än av resultat av innantilläsning.
            Vår poäng är att låg inflation inte bör vara ett mål som är överordnat
            t.ex.
          </note>
          <note>
            målet låg arbetslöshet.
          </note>
          <note>
            Nu säger man att det inte finns någon motsättning mellan dessa.
            Vi kan ha både låg inflation och låg arbetslöshet. Det är utmärkt!
            Då är det inga problem med att sätta upp låg arbetslöshet som
            det överordnade målet. Vi kan ändå ha låg inflation.
          </note>
          <note>
            Vad skall vi välja när en konflikt uppkommer eller när Riksbanken
            anser att en konflikt har uppkommit? Det är poängen. Enligt den
            nu föreslagna lagstiftningen skall Riksbanken välja inflationsmålet
            och släppa upp arbetslösheten. Vi menar att det är felaktigt.
            Arbetslöshetsmålet - låg arbetslöshet - bör vara det överordnade
            målet. Därav följer icke att vi anser att hög inflation är någonting
            bra eller någonting eftersträvansvärt. Vi tror också att det går
            att hålla en låg inflation även med ett arbetslöshetsmål som överordnat
            mål.
          </note>
          <note type="speaker">
            Anf. 44 PÄR AXEL SAHLBERG (s) replik:
          </note>
          <note>
            Fru talman! Jag fick svar på en av mina tre frågor.
          </note>
          <note>
            Det var i och för sig ganska intressant och klargörande. Sysselsättningsmålet
            skall överordnas. Men då är det inte demokratifrågan som man skall
            diskutera, utan vår lagstiftning. Den har vi inte avhänt oss på
            något sätt. Det är riksdagen som beslutar om de penningpolitiska
            mål som skall styra. Det är vi som fastställer att inflationsbekämpningen
            på detta sätt skall vara överordnad, samtidigt som man självfallet
            också skall beakta den totala ekonomiska situationen.
          </note>
          <note>
            Varför då gå till torgs och argumentera att det är ett antidemokratiskt
            förslag? Det är ju vår lagstiftning. Det är ett kretsloppsargument
            som blir fullständigt orimligt. Jag tycker att debatten i denna
            kammare skall spegla den debatt som finns hos svenska folket,
            men den måste ta sin utgångspunkt i den verklighet vi lever i.
            Då kan inte det demagogiska innehållet få fylla en hel förmiddag
            i denna kammare.
          </note>
          <note type="speaker">
            Anf. 45 MATS EINARSSON (v) replik:
          </note>
          <note>
            Fru talman! Vi har aldrig hävdat att det är antidemokratiskt
            att föreslå och besluta om ett inflationsmål. Riksdagen är fri
            att besluta om sådana mål och många andra mål också. Vi har i
            olika sammanhang hävdat att vi är tveksamma till om det är klokt
            att fatta den typen av beslut, men det är en annan sak. Vi har
            också en reservation på just den punkten.
          </note>
          <note>
            Det vi har hävdat är att det är odemokratiskt - en inskränkning
            av demokratin - att utforma regleringen av Riksbankens ställning
            på det sätt som nu föreslås.
          </note>
          <note>
            Man kan mycket väl ha den gamla ordningen med en mer fristående
            riksbank och ändå i denna kammare debattera och besluta om vilka
            mål man skall sätta upp för Riksbankens arbete. Det är två i och
            för sig olika frågor som båda är intressanta, men det gäller att
            skilja på de ämnen vi diskuterar.
          </note>
          <note>
            Jag skulle vilja säga en sak om EMU och det nya valutaområdet.
            Jag skulle vilja hävda att just det förhållande att man nu försöker
            sätta EMU i sjön gör det extra viktigt att vi behåller den demokratiska
            politiska kontrollen över den ekonomiska politiken i vårt land.
          </note>
          <note type="speaker">
            Anf. 46 BJÖRN VON DER ESCH (kd):
          </note>
          <note>
            Fru talman! För en tredjedel av denna kammares ledamöter är det
            i dag första gången som man här i riksdagen konfronteras med den
            fråga som blivit den mest avgörande i riksdagens moderna historia.
            Riksbankens ställning handlar nämligen ytterst om fundamentala
            förändringar av vår nations självbestämmande.
          </note>
          <note>
            Om bara några timmar blir 113 av riksdagens nyvalda ledamöter
            tvungna att fatta ett avgörande beslut i denna mycket komplicerade
            fråga. Man måste göra det utan att ha haft rimliga möjligheter
            att sätta sig in i problemen och bilda sig en egen uppfattning.
            Man kan bara säga till sina väljare att man har röstat som man
            har blivit tillsagd.
          </note>
          <note>
            Varje ledamot har förärats boken Sveriges grundlagar. Där står
            högtidligt i inledningen att syftet med grundlagsproceduren är
            att det skall föreligga en bred anslutning till ändringsförslagen
            och att det därför är "nödvändigt att ge utrymme för eftertanke".
          </note>
          <note>
            För en tredjedel av ledamöterna blir den uppmaningen inte ens
            ett dåligt skämt - snarare en ren förolämpning.
          </note>
          <note>
            Ständigt framhålls vikten av att öka folkets förtroende för riksdagen.
            Hur kan man hoppas på något sådant när en tredjedel av de folkvalda
            har tvingats agera transportkompani? Hade viljan funnits hade
            det varit fullt möjligt med flera veckors nödvändigt utrymme för
            eftertanke mellan debatt och beslut.
          </note>
          <note>
            Därefter går jag över till grundlagens innehåll.
          </note>
          <note>
            Låt mig börja med att än en gång citera ur den förnämliga boken
            Sveriges grundlagar:
          </note>
          <note>
            "Det är angeläget att författningen är så avfattad att den i
            sina huvuddrag kan begripas av varje allmänintresserad medborgare."
          </note>
          <note>
            Den ändring som vi nu skall rösta om lyder i sin andra mening:
          </note>
          <note>
            "Ingen myndighet får bestämma hur Riksbanken skall besluta i
            frågor som rör penningpolitiken." Det är en glasklar formulering
            men totalt missvisande.
          </note>
          <note>
            Sveriges riksbank liksom övriga centralbanker i
          </note>
          <note>
            EU är nämligen sedan i somras totalt bundna av en särskild stadga,
            nämligen ECBS-stadgan. Formellt omfattas vi än så länge inte av
            stadgans gemensamma penningpolitik, men i praktiken kan Riksbanken
            numera endast verkställa de penningpolitiska beslut som godkänts
            eller beordrats av Europeiska centralbanken.
          </note>
          <note>
            Som skäl för att Sverige hittills har kunnat stå utanför
          </note>
          <note>
            EMU åberopas att vi inte har deltagit i växelkursmekanismen ERM.
            Den mekanismen existerar inte efter den 1 januari, och vi skulle
            då kunna tvingas in i valutaunionen.
          </note>
          <note>
            Jag har förstått av debatten i dag att det råder stor oklarhet
            om huruvida vi kan tvingas eller inte. Låt mig läsa ur Maastrichtfördragets
            artikel 109:
          </note>
          <note>
            Minst en gång vartannat år eller på begäran av en medlemsstat
            skall rådet med kvalificerad majoritet på förslag av kommissionen
            besluta vilka medlemsstater med undantag som uppfyller de nödvändiga
            villkoren och upphäva de berörda medlemsstaternas undantag om
            de uppfyller villkoren.
          </note>
          <note>
            Kan det sägas tydligare?
          </note>
          <note>
            För att slippa tvinga oss in i EMU har man därför konstruerat
            ett nytt formellt hinder som man kallar
          </note>
          <note>
            ERM2, trots att det i verkligheten inte alls är någon växelkursmekanism
            utan något helt annat. Men den får duga som ursäkt så länge ingen
            orkar ta reda på vad det är.
          </note>
          <note>
            Regeringen avgör själv när vi skall gå med i
          </note>
          <note>
            ERM2. Sedan behövs det bara ett majoritetsbeslut i
          </note>
          <note>
            EU för att få in oss i EMU. Förberedelserna är redan genomförda.
            Den 1 september i år undertecknades i all tysthet mellan Europeiska
            centralbanken och
          </note>
          <note>
            Riksbanken ett avtal om hur det man kallar ERM2
          </note>
          <note>
            skall tillämpas.
          </note>
          <note>
            Med andra ord: Den grundlagsändring som ger läsaren en glasklar
            bild av en självständig riksbank innebär i själva verket raka
            motsatsen.
          </note>
          <note>
            Vårt eget lagråd påpekar att eftersom det är bestämmelserna i
            Maastrichtfördraget och den stadga som jag talade om som reglerar
            Riksbankens verksamhet och båda dessa utgör en integrerad del
            av svensk rätt, behöver grundlagen inte ändras över huvud taget.
            Vad som än står i vår grundlag så är det
          </note>
          <note>
            EG-rätten som gäller.
          </note>
          <note>
            Europeiska centralbanken däremot har krävt att det skall klargöras
            i vår grundlag att ECB har auktoritet över Riksbanken när den
            gemensamma valutan införts. Fram till dess är vi som framgått
            också tvingade att följa EG-rätten.
          </note>
          <note>
            Det är inte endast demokratins spelregler för grundlagsändringar
            som har förlorat sitt reella innehåll. Också respekten för medborgarnas
            självklara rätt att i grundlagarna kunna utläsa vad som verkligen
            gäller har gått förlorad. Hur har denna härdsmälta i demokratin
            kunnat drabba vår riksdag?
          </note>
          <note>
            Upprinnelsen härleder sig till förhandlingarna om
          </note>
          <note>
            EU-medlemskapet. Sverige förklarade då att vi villkorslöst godkände
            Maastrichtfördraget i dess helhet och därför endast behövde förhandla
            om de andra delarna. Därmed hade vi rättsligt förbundit oss att
            fullt ut också delta i valutaunionen EMU. När det skulle bekräftas
            inför folket i vår svenska lagstiftning var avsikten ursprungligen
            att införa en särskild lagparagraf som klart visade att EG-rätten
            har företräde framför svensk lagstiftning - inklusive våra grundlagar.
          </note>
          <note>
            När man insåg vilken oro den paragrafen - den kallades plattläggningsparagrafen
            - skulle förorsaka när medborgarna blev medvetna om att valutaunionen
            var ett rättsligt faktum bestämdes att plattläggningsparagrafen
            inte fick ingå i lagen. I stället försökte man återställa lugnet
            genom att försäkra att inga mer än vi själva bestämde över våra
            grundlagar.
          </note>
          <note>
            Därmed framtvingades ett i längden omöjligt dubbelspel. Å ena
            sidan avges förklaringar till svenska folket att det är väljarna
            och inga andra som i folkomröstning eller allmänna val skall avgöra
            ett deltagande i EMU. Å andra sidan ger vi ständiga försäkringar
            till EU att vi gör allt som står i vår makt för att leva upp till
            ingångna avtal. Vinnare i slutändan blir givetvis EU som har rätten
            på sin sida.
          </note>
          <note>
            För att inför folket upprätthålla bilden av riksdagens oinskränkta
            rätt att ensam bestämma över våra grundlagar, tvingas vi ge lagarna
            en utformning som medvetet döljer verkligheten. Vi har tvingats
            gå så långt att riksdagen nu uppgraderar en suspekt ekonomisk
            teori med grundlagsskydd, samtidigt som demokratiaspekten nedgraderats
            till en försumbar skönhetsfläck.
          </note>
          <note>
            Inget land i världen som avhänts rätten att självt besluta över
            sin ekonomi har kunnat bevara sin självständighet. Det tog en
            generation att övertyga svenska folket om att vår miljö är en
            hotad nationell tillgång värd att försvara. Skall det behövas
            ytterligare en generation för att inse att nationellt självbestämmande
            också har ett pris?
          </note>
          <note>
            Fru talman! Statsministern påpekar ofta med all rätt att den
            som är satt i skuld inte är fri. Riksdagen borde besinna att den
            som är satt under förmyndare inte heller är fri.
          </note>
          <note>
            Därefter övergår jag till att tala om riksbankslagen.
          </note>
          <note>
            Precis som i fråga om grundlagsändringen är den nu aktuella lagändringen
            vad avser penningpolitikens utformning de facto redan beslutad
            och genomförd i överensstämmelse med ECBS-stadgan. Det beslut
            som riksdagen nu skall fatta har som enda syfte att ge politisk
            legitimitet åt den politik som bedrivs sedan länge.
          </note>
          <note>
            Även om riksdagen saknar möjlighet att utöva inflytande på gällande
            penningpolitik kan det finnas anledning att redovisa skälet till
            att penningpolitiken gjorts oåtkomlig för politikerna.
          </note>
          <note>
            Det har etablerats en uppfattning att endast riksbankschefer
            har de rätta lösningarna på samhällsekonomiska problem, medan
            motsatsen gäller för politiker. Alltså bör politiker utestängas
            från allt inflytande över penningpolitiken.
          </note>
          <note>
            Som förebilder hänvisas till centralbankerna i
          </note>
          <note>
            Tyskland och USA. Förvisso har dessa centralbanker en långtgående
            självständighet, men, och det är det avgörande, politikerna har
            där fortfarande möjligheter att påverka antingen genom ändring
            i vanlig lag, som man gör i Tyskland, eller genom inflytande på
            persontillsättning.
          </note>
          <note>
            I det system som Sverige nu är bundet av saknas i praktiken dessa
            möjligheter, eftersom total enighet mellan samtliga medlemsstater
            krävs för varje förändring av denna stadga. Centralbanksledningarna
            i t.ex.
          </note>
          <note>
            USA och Tyskland är i sista hand beroende av sina politiker,
            och politikerna känner därför också ett yttersta ansvar för penningpolitiken
            inför sina väljare
          </note>
          <note>
            - ett förhållande som i praktiken sätter en gräns för hur självständigt
            centralbankerna kan agera. Den gränsen saknas i det europeiska
            centralbankssystemet i och med att politikerna har avsagt sig
            allt penningpolitiskt ansvar inför väljarna.
          </note>
          <note>
            Denna för vår demokrati och vårt nationella oberoende helt avgörande
            frågeställning har negligerats, medan man i stället ägnar sig
            åt oändliga utläggningar om den nya riksbanksfullmäktige vars
            enda uppgift blir att utse en direktion som inte får fatta något
            penningpolitiskt beslut som inte godkänts eller beordrats av Europeiska
            centralbanken i Frankfurt.
          </note>
          <note>
            Europeiska centralbankens rigida inflationspolitik utsätts för
            allt starkare kritik. Oviljan att beakta den oacceptabelt höga
            arbetslösheten har fått många att betvivla Europeiska centralbankens
            visdom.
          </note>
          <note>
            Alltfler menar att en stark ekonomi inte får vara ett mål i sig.
            En stark ekonomi är endast ett medel av flera för att förverkliga
            målet - ett bättre samhälle för alla. Annorlunda uttryckt: Det
            som är bra för Volvo är inte nödvändigtvis bra för Sverige.
          </note>
          <note>
            Nuvarande penningpolitik lades fast i början av
          </note>
          <note>
            90-talet. Då var såväl räntor som inflation uppe i tvåsiffriga
            tal och underskotten i budgetarna snarare regel än undantag. Det
            var naturligtvis en ohållbar situation.
          </note>
          <note>
            Med den åtstramningspolitik som bedrivits sedan dess har räntorna
            fallit till historiskt låga nivåer och inflationen raderats ut.
            Men detta har skett till priset av en rekordhög arbetslöshet och
            en begynnande deflation.
          </note>
          <note>
            Ändå tvingas vi bedriva samma åtstramningspolitik som under 90-talets
            inflationskonjunktur därför att
          </note>
          <note>
            Europeiska centralbanken, trots varningar, aldrig förutsett den
            situation som vi nu befinner oss i. Ännu så sent som i våras var
            vi så förblindade av vår penningpolitiks ofelbarhet att man i
            propositionen aningslöst har skrivit om Japan som skulle det vara
            exempel på ett land där denna penningpolitik har visat sin förträfflighet.
            Vi har hört en del antydningar om det också här i dag från talarstolen.
            Japan, som i dag har deflation, har 0,35 % ränta. Med all möda
            i världen har man att ta sig ur den recession som man hamnat i.
          </note>
          <note>
            Den bistra sanningen är att den penningpolitik som vi är tvingade
            att föra inte kan användas för att bekämpa deflation. För att
            EMU:s penningpolitik skall lyckas krävs det att berörda nationella
            ekonomier först blir harmoniserade. Det i sin tur förutsätter
            att lagstiftningen i de olika länderna - den lagstiftning som
            gäller bl.a. arbetsmarknad, sociala villkor och, naturligtvis
            framför allt, skatter - också görs likformig. Så gjorde man i
            USA. Så gjorde man i Tyskland.
          </note>
          <note>
            Och så måste man göra för att lyckas med en valutaunion. Med
            andra ord: Det krävs ett Europas förenta stater för att EMU skall
            kunna fungera.
          </note>
          <note>
            Som det nu är tvingas Europeiska centralbanken från den 1 januari
            att bota 15 olika nationers åkommor med en och samma medicin.
            Det är man tvungen till bara därför att man envisas med att försöka
            lägga på taket innan väggarna är resta.
          </note>
          <note>
            Hur uppenbart detta förhållande än är för de invigda finns det
            ingen återvändo. Så mycket politisk prestige står på spel att
            man hellre tar risken att hela bygget rasar samman. Vad det handlar
            om är således inte ett ja eller ett nej i frågan om Riksbankens
            ställning - den frågan är redan avgjord - utan ett ja markerar
            att vi frivilligt har gått in i valutaunionen och ett nej att
            vi har tvingats till det.
          </note>
          <note type="speaker">
            Anf. 47 HELENA BARGHOLTZ (fp) replik:
          </note>
          <note>
            Fru talman! Björn von der Esch inledde sitt inlägg med att tala
            om att nya ledamöter kanske har svårt att sätta sig in i den här
            stora frågan, dvs. att vi skulle vara ett slags transportkompani
            för våra partikamrater från förra mandatperioden. Jag vill faktiskt
            invända mot detta. Visst, det är klart att jag har ärvt den här
            frågan. Men jag tycker inte att det har varit svårt för mig att
            sätta mig in i den. Jag har gjort det noga och har följt debatten,
            och jag är övertygad om att många andra riksdagskamrater har gjort
            detsamma.
          </note>
          <note>
            Jag vill betona att dagens debatt har gjort mig ännu mer övertygad
            om det rätta beslutet, som en majoritet här är på väg att fatta.
            Men jag vill också, fru talman, gärna säga till Björn von der
            Esch att det intellektuella utbytet för mig är betydligt större
            när det gäller Björn von der Eschs inlägg jämfört med inläggen
            från herrar Einarsson och Kvist tidigare här i dag.
          </note>
          <note type="speaker">
            Anf. 48 BJÖRN VON DER ESCH (kd) replik:
          </note>
          <note>
            Fru talman! Det är bara att lyckönska den som lyckas sätta sig
            in i frågan under så kort tid. Själv har jag ägnat fem år åt detta
            och kan ändå långt ifrån allt men det är bra om det kan gå fortare.
            I övrigt har jag inte så mycket att tillägga.
          </note>
          <note type="speaker">
            Anf. 49 BENGT-OLA RYTTAR (s):
          </note>
          <note>
            Fru talman! För sex år och åtta dagar sedan gjorde
          </note>
          <note>
            Riksbanken ett formidabelt misslyckande. Detta ledde till ungefär
            50 000 konkurser och till flera hundra tusen arbetslösa människor.
            Vi vet inte riktigt varför det blev så. Det är nämligen inte utrett.
            Detta borde vi ha vetat inför det beslut som vi i dag skall fatta.
            Men även utan utredning kan vi konstatera att riksbanker icke
            är ofelbara. Riksbanker kan ha fel. Riksbanker kan göra katastrofala
            missgrepp.
          </note>
          <note>
            I The Economist konstaterades häromdagen att riksbankirer inte
            är några gudar. Det är faktiskt någonting nytt. Denna insikt sprider
            sig. Det beror naturligtvis på att ekonomismen, som varit så dominerande
            under en lång tid, befinner sig vid vägs ände.
          </note>
          <note>
            Vi har upplevt att vi flera gånger under senare år varit väldigt
            nära finansiella härdsmältor. Vi har upplevt att massarbetslösheten
            etablerat sig och att det är mycket svårt att få ned den igen.
            Detta leder naturligtvis också till att centralbankstanken, som
            är en av aspekterna i fråga om ekonomismen, är på retur.
          </note>
          <note>
            Jag återkommer till The Economist. I samma nummer konstateras
            att 1998 är det år som kommer att bli ihågkommet som det år då
            centralbanksmakten stod i zenit. Centralbanksfolket skall passa
            på och njuta därför att det är slut med det här nu.
          </note>
          <note>
            Fru talman! Den som följer den internationella debatten har inga
            svårigheter att se att det håller på att ske en förändring i attityderna
            till ekonomi och till centralbankspolitik. Men i det här skedet
            bygger vi ekonomismens/centralbankens altare. Det här är ett historiskt
            misstag, och jag beklagar djupt att vi håller på att besluta om
            det.
          </note>
          <note>
            I dag är en majoritet i denna kammare beredd att byta demokrati
            mot vad man tror är effektivitet. Man tror att det här kommer
            att vara ekonomiskt gynnsamt för oss. Jag är alldeles övertygad
            om att det är precis tvärtom. Riksbanken kan nämligen hamna i
            ett skarpt läge av två skäl; relaterat till EMU. Det ena är om
          </note>
          <note>
            EMU misslyckas. Då blir det naturligtvis turbulens i de europeiska
            ekonomierna och svårigheter även för den svenska ekonomin. Men
            det paradoxala är att även om EMU lyckas - ambitionerna från EMU-
          </note>
          <note>
            filosoferna är ju att euron skall bli en världsvaluta -
          </note>
          <note>
            så är en förutsättning för att euron skall bli en världsvaluta
            att den blir reservvaluta. Detta förutsätter omfattande portföljomplaceringar
            och omdisponeringar i världsekonomin. Det finns beräkningar som
            visar att detta vid den ringa summan 700 miljarder dollar i omdisponeringar
            från dollarn skulle påverka dollarkursen med 40 %. De 700 miljarderna
            är inte mer än vad som varje dag omsätts på finansmarknaden, så
            det är ingen orealistisk siffra. Då är det ett skarpt läge för
            Riksbanken.
          </note>
          <note>
            Jag håller på och läser Bengt Dennis bok 500 %.
          </note>
          <note>
            Där skriver han så här:
          </note>
          <note>
            "I flera intervjuer under dessa dagar utvecklade jag frågan om
            samspelet mellan Riksbanken och regeringen. Mina svar på frågorna
            var alla på samma tema: ingen centralbank kan använda penningpolitiken
            på det sätt som nu sker i Sverige utan en stark politisk uppbackning.
            Så länge den finns kan Riksbanken försvara kronan."
          </note>
          <note>
            Nu var man ute i fel ärende den gången, men det beskriver problematiken.
            Hamnar vi i ett skarpt läge kommer Riksbanken att stå svag, eftersom
            den inte får skaffa sig politisk förankring. Ett antal nobelpristagare,
            och även vår egen Assar Lindbäck som knappast kan beskyllas för
            att ha något vänsterstuk, ifrågasätter nu den penningpolitiska
            doktrin som rått i det här landet under en alltför lång tid.
          </note>
          <note>
            Det var ungefär sakläget. Jag vill alltså betona att det inte
            finns någon automatik i att denna försämring av Riksbanken innebär
            att vi skyddar oss ekonomiskt
          </note>
          <note>
            - snarare tvärtom.
          </note>
          <note>
            Nu övergår jag till demokratifrågan. Det är anslående att höra
            hur pass likartad diskussionen här i kammaren i dag är den som
            fördes före det första världskriget. Då misstrodde också eliterna
            folkligt inflytande. På den tiden gick det att ifrågasätta den
            allmänna rösträtten, eftersom den inte var etablerad.
          </note>
          <note>
            Och det gjorde man. Men 1917 tvangs man att ge vika. Vari ligger
            då likheten? Nu kan man inte ifrågasätta den allmänna rösträtten,
            för det vore ett politiskt självmord. Däremot kan man förändra
            demokratibegreppet. Däremot kan man föra bort centrala politiska
            frågor från den demokratiska sfären. Det är det som är så oerhört
            allvarligt med detta.
          </note>
          <note>
            Helena Bargholtz säger att diktaturer inte har några självständiga
            riksbanker. Nej, det är nog alldeles rätt, för diktaturer är väldigt
            noga med att ha all politisk makt för sig själva. Men demokratier
            borde faktiskt vara rädda om och se var demokratin befinner sig
            någonstans. I demokratier kan man utkräva ett ansvar, men det
            kan man inte i en diktatur. Det kan man inte heller i ett euroland.
          </note>
          <note>
            Regeringen, och även de flesta partier, har lovat att EMU-beslutet
            i någon form skall underställas folkets prövning, endera genom
            att frågan tas upp i en valrörelse eller genom en folkomröstning.
            Det beslut som vi fattar i dag bygger på precis samma ideologi
            och samma metod som EMU-projektet gör. Jag tycker att det skulle
            ha varit rimligt att vi inte hade fattat ett sådant beslut nu.
            Det vore ju paradoxalt om en folkomröstning eller ett val ledde
            till ett nej till EMU
          </note>
          <note>
            och vi ändå i vårt land genomfört den konstruktion som EMU bygger
            på. Det vore snöpligt.
          </note>
          <note>
            Jag måste fråga Pär Axel Sahlberg om han inte i den här debatten
            har litet svårt med de kongressbeslut som det socialdemokratiska
            partiet har fattat. 1993
          </note>
          <note>
            sade man i kongressen i Göteborg att Riksbanken skall vara riksdagens
            bank. Möjligen skulle det gå att hävda att det finns något kvar
            av detta, men anknytningen blir så ytterst svag. 1997 beslöt kongressen
            att varje centralbank måste vara en del av det demokratiska styrelseskicket
            och den demokratiska kulturen.
          </note>
          <note>
            För mig är det alldeles uppenbart att den typ av penningpolitik
            som kommer att bedrivas i framtiden i
          </note>
          <note>
            Sverige med detta beslut kommer att få mycket svårt att få folklig
            förankring och legitimitet.
          </note>
          <note>
            Det är en helt annan sak i Tyskland, där befolkningen har upplevt
            två superinflationer, där man är alldeles överens om att låg inflation
            och stabila priser är det övergripande målet för politiken. Så
            är det inte i Sverige. Här är det rätten till arbete som avgör
            om folket godkänner den förda politiken eller inte. Jag hoppas
            verkligen att det också så förblir.
          </note>
          <note>
            Tyvärr har det varit för lite av en allmän och bred debatt i
            denna fråga. Men den börjar vakna nu. Det är synd att behöva konstatera
            att det var lite grann för sent. Men vi har i alla fall fått ett
            antal signaler utifrån landet, bl.a. från Transports avtalsråd
            som sammanträdde i går och antog ett uttalande mot det beslut
            som vi skall fatta i dag. Stockholms arbetarkommun uppmanar sina
            riksdagsledamöter att rösta mot förslaget.
          </note>
          <note>
            En sista sak till Pär Axel Sahlberg: Jag tycker att han gör det
            litet enkelt för sig när han säger att är man mot förslaget är
            man för hög inflation. Det är buskargumentering. Jag tycker att
            man inte skall syssla med sådant i Sveriges riksdag.
          </note>
          <note>
            Att jämställa inflationsmålet med andra viktiga politiska mål
            kan inte vara fel. Det innebär inte att man har hög inflation
            på önskelistan. Jag tror att vi också skall titta på resultaten
            i USA, där Federal
          </note>
          <note>
            Reserves har en helt annan profil på sin målsättning och där
            man så här långt varit väldigt framgångsrik.
          </note>
          <note>
            Fru talman! Jag yrkar avslag på detta förslag till grundlagsändring
            om Riksbanken.
          </note>
          <note>
            Sedan skulle jag vilja tala om och få till protokollet att min,
            Lena Sandlins och Anders Ygemans motion i det här ämnet, som lades
            fram i samband med att propositionen behandlades i våras, av någon
            anledning inte kommit med i de relevanta delar som den skulle
            ha gjort. Av någon anledning blev det ett missförstånd, som innebär
            att vi inte heller har lagt fram någon motion nu. Vi fick den
            bilden att det över huvud taget inte gick att motionera på detta
            förslag.
          </note>
          <note>
            I detta anförande instämde Lena Sandlin och Anders Ygeman (båda
            s).
          </note>
          <note type="speaker">
            Anf. 50 PÄR AXEL SAHLBERG (s) replik:
          </note>
          <note>
            Fru talman! Jag hade önskat att Mats Odell tog replik på Björn
            von der Esch och klargjorde Kristdemokraternas ståndpunkt. Att
            det finns en och annan avvikare kan man acceptera, men när det
            gäller själva innehållet i argumenteringen måste lika höga krav
            kunna ställas på Bengt-Ola Ryttar som på andra.
          </note>
          <note>
            Det är en sak jag saknar i Bengt-Ola Ryttars argumentering. Om
            det skulle bli så som Bengt-Ola
          </note>
          <note>
            Ryttar önskar, att Sverige mot alla odds blir utanför
          </note>
          <note>
            EMU, hur argumenterar Bengt-Ola Ryttar då för
          </note>
          <note>
            Riksbankens ställning?
          </note>
          <note>
            En allmän uppfattning är att det då är ännu viktigare med en
            stabil ekonomi och att frågan om de politiska målen för ekonomin
            är klara och tydliga.
          </note>
          <note>
            Sedan säger Bengt-Ola Ryttar att det är ett buskargument att
            säga att man önskar hög inflation. Men,
          </note>
          <note>
            Bengt-Ola, hjälp mig då! Miljöpartiet och Vänsterpartiet har
            misslyckats med att förklara vad det är som så hett åstundas när
            det gäller att i demokratisk ordning få styra och ställa med penningpolitiken,
            om inte just att nedprioritera inflationsmålet för att höja andra
            mål, vilket självfallet kan diskuteras, dock inte till priset
            av ett återgående till ett höginflationssamhälle.
          </note>
          <note>
            Bengt-Ola Ryttar, liksom hans kamrater, är svaret skyldig. Jag
            väntar en kort stund. Sedan skall jag gå och göra annat.
          </note>
          <note type="speaker">
            Anf. 51 BENGT-OLA RYTTAR (s) replik:
          </note>
          <note>
            Fru talman! Jag tror att det är bra mycket viktigare att ha en
            kompetent regering som kan sköta statens finanser. Då har man
            chansen att hålla inflationen låg.
          </note>
          <note>
            Det har de senaste årens utveckling bevisat.
          </note>
          <note>
            Pär Axel Sahlberg framställer det som att de som är motståndare
            till denna reform är för en högre inflation. Självfallet är det
            inte så. Men jag prioriterar rätten till arbete. Det måste vara
            det högsta målet.
          </note>
          <note>
            Kommer det med någon procentdel i konflikt med inflationsmålet,
            då prioriterar jag rätten till arbete.
          </note>
          <note>
            Det borde vara en självklarhet för det socialdemokratiska partiet,
            och jag skall kämpa för att det skall bli så.
          </note>
          <note type="speaker">
            Anf. 52 PÄR AXEL SAHLBERG (s) replik:
          </note>
          <note>
            Fru talman! Därmed har jag fått det svaret och den klarhet som
            jag inte önskade, nämligen att inflationsmålet skall nedprioriteras.
            Jag anser att det är en felaktig politik, och det är särskilt
            felaktigt när vi om en månad går in i en ny valutapolitisk miljö
            med ett
          </note>
          <note>
            EMU.
          </note>
          <note>
            Men det är ett ärligt svar. Miljöpartiet och Bengt-
          </note>
          <note>
            Ola Ryttar har gett det, och Vänsterpartiet har gett det till
            hälften. Vi har inte den ståndpunkten i partiet just nu, så Bengt-Ola
            får fläkta på egen hand i den här frågan.
          </note>
          <note type="speaker">
            Anf. 53 BENGT-OLA RYTTAR (s) replik:
          </note>
          <note>
            Fru talman! Jag fläktar inte på egen hand, inte på något vis.
            Jag känner ett väldigt starkt stöd för den uppfattning som jag
            för fram, inte primärt i detta hus men i andra hus och i andra
            forum.
          </note>
          <note>
            För mig som socialdemokrat är det absolut ingen skam att erkänna
            att rätten till arbete går före detta med att inflationsmålet
            skall vara överordnat allting annat. Denna konstruktion innebär
            ju en tvångströja på politiken. Det är det som den gör.
          </note>
          <note type="speaker">
            Anf. 54 JERRY MARTINGER (m) replik:
          </note>
          <note>
            Fru talman! Bengt-Ola Ryttar säger att det skulle vara snöpligt
            om vi här i dag fattar de beslut som har föreslagits beträffande
            Riksbankens ställning, om vi sedan inte går med i valutaunionen.
            Då vill jag säga att det inte förhåller sig på det sättet att
            Sverige på något vis blir mer bundet att ansluta sig till EMU:s
            tredje etapp, om vi i dag fattar de beslut som föreslås.
          </note>
          <note>
            Tvärtom, genom att fatta beslut om en självständig riksbank innan
            diskussionen om anslutning till tredje etappen ställs på sin spets
            skapar vi en större handlingsfrihet inför den diskussionen. Så
            stor handlingsfrihet som möjligt måste väl ändå vara att föredra,
            fru talman och Bengt-Ola Ryttar.
          </note>
          <note>
            Skulle vi i dag avstå från att ändra grundlagen och låta den
            vara kvar i sitt nuvarande skick, men regering och riksdag senare
            kommer till slutsatsen att
          </note>
          <note>
            Sverige bör delta i EMU:s tredje etapp, då ställs vi inför valet
            att antingen skjuta upp deltagandet till år
          </note>
          <note>
            2002, eftersom det är då som grundlagen kan ändras nästa gång,
            eller gå in i den tredje etappen med den grundlag som vi har i
            dag. Det är naturligtvis ingenting av detta som är bra.
          </note>
          <note>
            Om grundlagen däremot ändras genom ett beslut här i dag, ja,
            då är vi helt fria att senare göra som vi vill med anslutning
            till EMU:s etapp nr 3. Skulle det visa sig att regeringen, riksdagen
            och folkopinionen då inte vill ha någon anslutning till valutaunionen
            kan
          </note>
          <note>
            Sverige utan vidare avstå från att delta och låta grundlagen
            förbli i sitt i dag reviderade och för svensk ekonomi mycket bättre
            skick.
          </note>
          <note type="speaker">
            Anf. 55 BENGT-OLA RYTTAR (s) replik:
          </note>
          <note>
            Fru talman! Jag har inte fört fram några konspirationsteorier
            om att detta så att säga är en rutschbana in i EMU. Kanske det
            är så, men jag har inte framfört den teorin.
          </note>
          <note>
            Till skillnad från Jerry Martinger har jag inte heller någon
            brådska när det gäller att gå in i EMU, eftersom jag tror att
            det är ett ineffektivt och odemokratiskt system som aldrig någonsin
            kommer att få legitimitet hos det svenska folket. Ju längre bort
          </note>
          <note>
            EMU kommer, desto bättre är det.
          </note>
          <note type="speaker">
            Anf. 56 JERRY MARTINGER (m) replik:
          </note>
          <note>
            Fru talman! Det är riktigt att Bengt-Ola Ryttar inte har sagt
            i dag att ett beslut i enlighet med de liggande förslagen automatiskt
            kommer att innebära att vi hamnar i EMU. Men det som jag replikerade
            på var det som Bengt-Ola Ryttar sade om att det på något sätt
            skulle vara snöpligt att fatta beslut om de förändringar som i
            dag föreslås, om vi sedan inte går med i EMU:s tredje etapp. Det
            är det inte alls, utan det skapar bara en större handlingsfrihet
            för oss om vi fattar det beslutet i dag. Då har vi grunden klar.
            Sedan kan vi göra precis som vi vill.
          </note>
          <note type="speaker">
            Anf. 57 BENGT-OLA RYTTAR (s) replik:
          </note>
          <note>
            Fru talman! Det snöpliga ligger i den reträtt som då vore skäl
            att göra från det här beslutet, om det blir ett nej till EMU-medlemskap.
          </note>
          <note>
            Jag vill också påpeka för Jerry Martinger att det beslut som
            vi nu fattar uppfyller inte EU:s krav för att vi skall släppas
            in i EMU, om det nu skulle bli på det sättet.
          </note>
          <note type="speaker">
            Anf. 58 HELENA BARGHOLTZ (fp) replik:
          </note>
          <note>
            Fru talman! Bengt-Ola Ryttar har varit inne på den mycket centrala
            demokratifrågan. Det är självklart att vi alla här i riksdagen
            värnar väldigt mycket om vår demokrati, men vi har olika uppfattning
            om hur den är kopplad till frågan om en självständig riksbank.
            Själv ser jag ingen motsättning i den frågan, vilket Bengt-Ola
            Ryttar gör.
          </note>
          <note>
            Jag tycker också att det är väldigt viktigt att man pekar på
            möjligheterna att utkräva ansvar av de politiker som bevakar detta.
            I mitt inledningsanförande sade jag att finansutskottet har en
            väldigt viktig roll att spela som motvikt till den självständiga
            Riksbanken. Man skall anordna utfrågningar, ta noga reda på vad
            som händer samt inträngande och utförligt hålla sig informerad
            om vad som är på gång inom Riksbanken. Mycket av den demokrati
            som är så viktig för oss utövas också genom öppenhet och offentlighet,
            genom utfrågningar och genom den väldigt väsentliga kontrollmakten.
          </note>
          <note type="speaker">
            Anf. 59 BENGT-OLA RYTTAR (s) replik:
          </note>
          <note>
            Fru talman! Kerstin Jacobsson har skrivit en bok som heter Så
            gott som demokrati. Där beskriver hon hur demokratibegreppet har
            glidit i väg under senare år under trycket av EU-medlemskapet.
            Det beklagliga är att denna glidning i demokratisynen har skett
            utan egentlig debatt. Visst, det är självklart att en demokratisyn
            kan förändras över åren, det är inget märkligt alls. Men det märkliga
            i det här fallet är att förändringen har skett utan att den har
            observerats, utan att den har formulerats klart och tydligt.
          </note>
          <note>
            När man läser statliga utredningar om problematiken kring EU-medlemskapet
            och vår demokrati förtvivlar man inför vårt gamla hederliga utredningsväsende
            som har gjort sådana bottennapp.
          </note>
          <note type="speaker">
            Anf. 60 HELENA BARGHOLTZ (fp) replik:
          </note>
          <note>
            Fru talman! Jag vet inte alls vem denna Kerstin
          </note>
          <note>
            Jacobsson är, så det är svårt att ta ställning till hennes kompetens.
          </note>
          <note>
            Jag är inte alls orolig för att demokratin är på glid.
          </note>
          <note>
            Jag ser de olika möjligheter vi har att utöva demokratin på formellt
            sätt men också genom de diskussioner, den öppenhet och offentlighet
            som man måste ha kring allt som händer, så jag delar inte uppfattningen
            att vi har en demokrati på glid.
          </note>
          <note type="speaker">
            Anf. 61 BENGT-OLA RYTTAR (s) replik:
          </note>
          <note>
            Fru talman! Den bok som Kerstin Jacobsson har skrivit är en doktorsavhandling,
            så hon torde vara ganska så kompetent.
          </note>
          <note>
            När det sedan gäller detta med övervakningen av
          </note>
          <note>
            Riksbanken är det anmärkningvärt att man t.o.m. i
          </note>
          <note>
            EU-parlamentet har bättre möjligheter att ställa ECB
          </note>
          <note>
            till svars än vad vi kommer att få i Sveriges riksdag.
          </note>
          <note>
            Regeringen föreslog att rapporten från Riksbanken skulle bli
            ett riksdagsärende. Det är näst intill skrattretande att vi i
            det här huset är så rädda för att bryta mot det s.k. instruktionsförbudet,
            att rapporteringen skall stanna i finansutskottet och att den
            inte skall kunna debatteras här i kammaren i sann demokratisk
            anda.
          </note>
          <note type="speaker">
            Anf. 62 JOHAN LÖNNROTH (v):
          </note>
          <note>
            Fru talman! Det var på lätt darrande ben som jag ställde mig
            upp och instämde i Mats Einarssons inlägg, med tanke på att han
            skåpade ut ekonomkåren så som han gjorde. Jag måste väl erkänna
            att jag i någon mån inte kan komma ifrån att jag tillhör denna
            kår, som har utbildat mig under ganska många år, och jag har även
            undervisat i nationalekonomi.
          </note>
          <note>
            Jag påminde mig också den långa historien om hur ekonomerna har
            haft olika ståndpunkter i just den fråga som vi diskuterar i dag.
            Jag minns de läroböcker som jag själv fick använda på 60- och
            70-talen, till vilka Assar Lindbeck, som nämndes här nyss, var
            en av författarna. Vi inskärptes att den ekonomiska politikens
            huvuduppgift är att se till att vi kan ha full sysselsättning
            och att finanspolitik och penningpolitik skall samordnas för att
            undvika konjunktursvängningar. Detta var en doktrin som slogs
            fast, och generationer av ekonomstudenter fick lära sig detta.
          </note>
          <note>
            Sedan var det någonting som hände på 70-talet.
          </note>
          <note>
            1972 översattes Milton Friedmans bok Kapitalism och frihet till
            svenska. Vi började också i den svenska debatten att få in de
            åsikter som i dag tyvärr har blivit en sanning, verkar det som,
            för majoriteten i denna kammare.
          </note>
          <note>
            Apropå debatten om inflation och arbetslöshet påminde jag mig
            presidenten Gerald Ford, som under en mycket kort tid i mitten
            på 70-talet var president i
          </note>
          <note>
            USA. Han höll ett anförande inför ett jublande börssällskap i
            New York, där han sade: Mina vänner, trots allt berör ju arbetslösheten
            ändå bara 8 % av befolkningen, men inflationen den berör 100 %.
          </note>
          <note>
            Hela sällskapet ställde sig upp och jublade. Det var alltså den
            tydliga markeringen att nu kunde man se ett skifte i den ekonomiska
            politiken.
          </note>
          <note>
            I det doktrinära monetaristiska normtänkande som nu har blivit
            en lika fastslagen sanning som det som jag en gång fick lära mig
            på 60- och 70-talen ingår en människosyn som egentligen är det
            allra mest allvarliga. Kenneth Kvist har ju tidigare här varit
            inne på
          </note>
          <note>
            Platon. Det handlar alltså om att man reducerar människan till
            en varelse som enbart jagar efter kortsiktig nytta eller kortsiktiga
            vinster. Man har över huvud taget inte förmågan att se att människan
            är en oändligt mycket mer komplicerad varelse som faktiskt också
            kan tänka långsiktigt.
          </note>
          <note>
            Det är för att man har reducerat människan på detta sätt som
            man har dessa idéer om att vi måste låsa in riksbankscheferna,
            att de måste isoleras från de folkliga opinionerna därför att
            folk inte begriper bättre. Precis som Ryttar tidigare har varit
            inne på är det tänkande som uttrycks bland de ekonomer och politiker
            som konstruerade Maastrichtfördraget just precis samma gamla tänkande
            som fanns hos högern när man försökte stoppa den allmänna och
            lika rösträtten, att folk helt enkelt är för dumma och tänker
            för kortsiktigt för att kunna ha ett ansvar för penningpolitiken
            och den ekonomiska politiken.
          </note>
          <note>
            Jerry Martinger uttryckte det så här i sitt anförande: Allmänheten
            lyssnar med intresse på vad centralbanken säger. Risken är stor
            att kortsiktiga mål kommer att uppfyllas om man skulle tänka sig
            det omvända, dvs. om Riksbanken verkligen lyssnade på vad allmänheten
            säger. Det vore inte bra, tycker Martinger, utan allmänheten skall
            bara lyssna på och lära av riksbankschefen.
          </note>
          <note>
            Här måste man ändå erkänna att det är en viss konsekvens i moderaternas
            handlande. Det var ju ni som motionerade till 1989/90 års riksdag
            om denna reform. Ni försökte genomdriva den i samband med riksbanksutredningen
            1993. Det är väl bara att gratulera till att ni nu har fått igenom
            detta gamla krav.
          </note>
          <note>
            Jag skulle då också vilja vända mig till kammarens socialdemokrater
            i första hand. Två LO-
          </note>
          <note>
            ekonomer, P-O Edin och Stig Carlsson, skrev i september 1993:
            Genomförs reformen om Riksbankens ställning, ändrar vi demokratiuppfattning.
            Det är ganska starkt uttryckt. Jag tycker att det kanske är litet
            väl tillspetsat. Men de skriver alltså att vi i Sverige i grunden
            ändrar demokratiuppfattning om vi ändrar på Riksbankens ställning
            på det sätt som moderaterna ville.
          </note>
          <note>
            Det som intresserar mig är naturligtvis hur ni socialdemokrater,
            som nu tänker rösta för det här grundlagsförslaget, tänker. Jag
            kan respektera dem som resonerar ungefär så som jag har förstått
            att t.ex.
          </note>
          <note>
            finansutskottets ordförande resonerar, nämligen att här sitter
            vi, Gud hjälpe oss, och kan inte annat än trycka på knappen, därför
            att EU tvingar oss att genomföra detta.
          </note>
          <note>
            Jag delar inte den uppfattningen. Jag anser att vi faktiskt kan
            låta bli att fatta sådana här beslut och i stället vänta på en
            folkomröstning om EMU för att se hur det går då. Jag är övertygad
            om att vi klarar av det, men jag kan respektera om ni har den
            uppfattningen att det är ett djupt olyckligt beslut men att ni
            tvingas till att fatta det.
          </note>
          <note>
            Men har jag förstått Pär Axel Sahlberg rätt så är det inte så.
            Han går med glädje in i den här reformen.
          </note>
          <note>
            Han tycker alltså att det är rätt och riktigt. Jag har oerhört
            svårt att förstå att detta skulle kunna vara förenligt med det
            tänkande som fortfarande ändå präglar svensk arbetarrörelse, dess
            människosyn och dess idéer om sysselsättningsfrågans överhöghet.
            S-
          </note>
          <note>
            kongressens beslut har ju diskuterats här tidigare, och s-kongressen
            slog helt enkelt fast att sysselsättningsmålet är överordnat andra
            ekonomisk-politiska mål. Att fatta det här beslutet betyder att
            vi i konstitutionen skriver in någonting som innebär motsatsen.
          </note>
          <note>
            Det skulle vara intressant att få flera deklarationer om och
            förklaringar till vad som egentligen är orsaken till att socialdemokratin
            har svängt i denna fråga.
          </note>
          <note>
            Är det därför att ni anser er tvingade av EU-
          </note>
          <note>
            medlemskapet? Eller är det därför att ni tycker att detta är
            en bra reform?
          </note>
          <note>
            Allra sist vill jag säga att oavsett vad som nu beslutas i denna
            fråga hoppas jag verkligen att vi gemensamt, alla de politiska
            krafter i Sverige som anser att detta är ett djupt förkastligt
            system, kan arbeta för att få en grundläggande ändring till stånd.
            Vi kan aldrig återvända till den fulla sysselsättningen utan en
            i grunden annorlunda konstruktion för de principer i konstitutionen
            som skall vägleda den ekonomiska politiken.
          </note>
          <note type="speaker">
            Anf. 63 JERRY MARTINGER (m) replik:
          </note>
          <note>
            Fru talman! Till Johan Lönnroth vill jag säga att det jag sade
            var att medborgarna i stor utsträckning är beroende av penningpolitiska
            åtgärder och att man fattar många egna beslut mot bakgrund av
            vad man tror om den framtida penningpolitiken. Jag sade också
            att allmänheten tveklöst lyssnar med intresse på det som sägs
            från centralbankens eller Riksbankens sida.
          </note>
          <note>
            Men av det jag sade framgick också mycket klart att jag menar
            att Riksbanken självfallet vid utförandet av sitt penningpolitiska
            arbete tar hänsyn till medborgarnas synpunkter och en mängd olika
            faktorer i den ekonomiska politiken. Det är mycket viktigt att
            detta kommer fram en gång till.
          </note>
          <note>
            Jag vill avslutningsvis bara komplettera vad jag tidigare sagt
            med att yrka ytterligare ett bifall, nämligen till den moderata
            reservationen i KU:s betänkande 1998/99:KU8 angående ändringar
            i lagen om Sveriges riksbank.
          </note>
          <note type="speaker">
            Anf. 64 JOHAN LÖNNROTH (v) replik:
          </note>
          <note>
            Fru talman! Jag förstod att Jerry Martinger ville säga detta
            att allmänheten lyssnar med intresse på vad riksbankschefen säger.
            För det är självklart att vi alla i våra dagliga liv är beroende
            av de beslut som riksbankschefen och riksbanksfullmäktige, åtminstone
            fram till årsskiftet, fattar.
          </note>
          <note>
            Men min kritik gällde den människosyn som uttrycks i den reform
            som Jerry Martinger och andra här i kammaren vill att vi skall
            besluta om. Den människosynen innebär att allmänheten som skall
            lyssna inte skall få tala om vad de vill för riksbankschefen.
          </note>
          <note>
            Riksbankschefen skall inte lyssna på vad allmänheten vill om
            den ekonomiska politiken. Allmänheten är för kortsiktiga. De är
            för populistiska. De förstår inte bättre när de säger att det
            är viktigare med arbete än med andra ekonomisk-politiska mål.
            Därför måste man isolera riksbankschefen från allmänhetens inflytande.
            Det var på den punkten jag kritiserad Jerry
          </note>
          <note>
            Martingers och Moderaternas gamla historiska inställning och
            människosyn.
          </note>
          <note type="speaker">
            Anf. 65 JERRY MARTINGER (m) replik:
          </note>
          <note>
            Fru talman! Jag understryker än en gång detta att varken regeringen
            eller någon i denna kammare har föreslagit något annat än att
            Riksbanken även i fortsättningen skall vara underställd riksdagen.
            Riksbanksfullmäktige skall fortfarande utses av riksdagen, och
            riksdagen skall genom lag ange mål och ge föreskrifter i penning-
            och valutapolitiska frågor. Därigenom skall riksdagen alltså kunna
            styra inriktningen av politiken.
          </note>
          <note>
            Viktigt är att Riksbanken också i framtiden kommer att vara den
            myndighet som näst efter regeringen faktiskt har starkast koppling
            till folkets valda ombud.
          </note>
          <note type="speaker">
            Anf. 66 JOHAN LÖNNROTH (v) replik:
          </note>
          <note>
            Fru talman! Ja, i en mycket allmän mening står naturligtvis fortfarande
            Riksbanken under riksdagens kontroll. Men samtidigt innebär ju
            den linje som Jerry
          </note>
          <note>
            Martinger och tyvärr förmodligen majoriteten i denna kammare
            vill ha att om t.ex. landets statsminister uttrycker en åsikt
            om att det nu är dags att sänka räntan, och han har en mycket
            stor majoritet av folket med sig, då skall riksbankschefen stoppa
            bomull i öronen. Han får inte lyssna på vad statsministern har
            att säga. Han får inte lyssna på vad folket vill och vad folket
            säger. Han skall vägledas av några himmelska principer som han
            har fått av några ekonomiska guruer som någon gång 1991 hittade
            på den här konstruktionen. Det är viktigare än vad folket vill.
          </note>
          <note>
            Det är den politiska linjen som i förlängningen leder till en
            urholkning av demokratin med ett lägre valdeltagande; att man
            inte är beredd att ge majoriteten det grundläggande ansvaret och
            makten över den ekonomiska politiken.
          </note>
          <note type="speaker">
            Anf. 67 HELENA BARGHOLTZ (fp) replik:
          </note>
          <note>
            Fru talman! Jag tycker att det är väldigt tråkigt och trist när
            man nu från Vänstern vill göra gällande att vi som ser positivt
            på en självständig riksbank, något som jag tycker väl faller inom
            ramen för demokratin, skulle ha en elitistisk människosyn. Så
            är det inte alls. Vi ser det här som reform som passar in i ett
            demokratiskt system och som kommer att främja utvecklingen för
            Sverige.
          </note>
          <note>
            Inflation och arbetslöshet har diskuterats här. Vi vet ju att
            det ena inte är beroende av det andra. Hög inflation ger inte
            lägre arbetslöshet. Man kan inte koppla ihop det här automatiskt.
            Det är erfarenheterna från t.ex. 70-talet. Då hade man både hög
            inflation och hög arbetslöshet.
          </note>
          <note>
            Jag tycker att debatten har blivit väldigt tråkig på det sättet
            att man vill göra gällande att vi skulle ha en annan människosyn,
            en odemokratisk, elitistisk människosyn. Det vill jag kraftigt
            vända mig mot.
          </note>
          <note type="speaker">
            Anf. 68 JOHAN LÖNNROTH (v) replik:
          </note>
          <note>
            Fru talman! Nej, jag vill inte anklaga Helena
          </note>
          <note>
            Bargholtz för att ha en elitistisk människosyn. Däremot vill
            jag säga något om det tänkande som ligger bakom den grundlagsändring
            som ni vill ha. Bakom de konstruktionerna finns ett elitistiskt
            tänkande som har formats av Milton Friedman och andra ideologer.
          </note>
          <note>
            Då kanske det kan låta lite övermaga om jag säger att jag tycker
            att ni har köpt denna konstruktion lite för lättvindigt.
          </note>
          <note>
            Jag vill inte påstå att ni inte har förstått innebörden av denna
            elitistiska människosyn. Men jag hävdar att ni i likhet med den
            stora majoriteten av politiker och ekonomer har köpt detta koncept
            som i grunden har formats av ideologer av Milton Friedmans typ.
          </note>
          <note>
            Bakom detta ligger en människosyn som är elitistisk och som framför
            allt reducerar människan till något mindre än vad hon är; nämligen
            till ett kortsiktigt tänkande djur som enbart är ute efter maximal
            profit och nytta på kort sikt.
          </note>
          <note type="speaker">
            Anf. 69 HELENA BARGHOLTZ (fp) replik:
          </note>
          <note>
            Fru talman! Nu kommer vi snart in på en debatt som handlar om
            proletärernas diktatur. Jag tycker att vi bryter nu.
          </note>
          <note type="speaker">
            Anf. 70 JOHAN LÖNNROTH (v) replik:
          </note>
          <note>
            Fru talman! Jag tyckte nog faktiskt att det var
          </note>
          <note>
            Helena Bargholtz som sänkte debattnivån. Det finns också exempel
            på elitistiskt tänkande i mitt partis historia. Det har vi ägnat
            oss åt i denna kammare för inte så länge sedan.
          </note>
          <note>
            Men bakom det som jag har velat föra fram ligger en mycket viktig
            debatt om synen på ekonomisk politik och om den demokratisyn som
            i själva verket ligger bakom här. Den debatten tror jag att vi
            kan föra på ett nyanserat sätt utan att fördöma varandra för det
            ena eller andra - proletariatets diktatur eller annat sådant.
            Det får faktiskt stå för Helena Bargholtz om hon vill sänka nivån
            till de allmänna slagordens nivå.
          </note>
          <note type="speaker">
            Anf. 71 SVEN BERGSTRÖM (c):
          </note>
          <note>
            Fru talman! Denna dag, onsdagen den
          </note>
          <note>
            25 november 1998, riskerar att bli en mörk dag i vårt lands moderna
            historia. Om riksdagen beslutar som regeringen och utskottsmajoriteten
            föreslår tar riksdagen i dag ännu ett steg på vägen mot centralisering
            och avdemokratisering av vårt samhälle.
          </note>
          <note>
            Sedan 1668 har Sveriges riksbank, världens äldsta, varit underställd
            riksdagen. Men nu skall Riksbanken bli oberoende.
          </note>
          <note>
            Nu upphöjs ett antal bankdirektörer, för säkerhets skull i praktiken
            oavsättbara, till bättre skickade än de folkvalda att ta ansvar
            och utan påverkan från Sveriges regering och riksdag fatta kloka
            och väl avvägda beslut om räntenivåer och övrig penningpolitiken.
          </note>
          <note>
            Sent omsider, kanske alltför sent, har det blossat upp en allmän
            debatt om klokskapen i att ta det här steget. Till och med riksbanksfullmäktiges
            ordförande, förre finansministern Kjell-Olof Feldt, har de senaste
            dagarna gett sig in i debatten och påpekat brister i det förslag
            till beslut som riksdagen nu är på väg att fatta. Björn von der
            Esch har också belyst det här i sitt utmärkta inlägg.
          </note>
          <note>
            Men det finns fortfarande tid till debatt och eftertanke om riksdagen
            vill ha det. Det är ingen brådska med att avgöra frågan, som ju
            främst är föranledd av
          </note>
          <note>
            Maastrichtfördragets krav i artikel 108 om att förbereda sig
            för det tredje och sista steget av EMU. I fråga om EMU har ju
            riksdagen bestämt att Sverige inte skall vara med från starten
            och att svenska folket skall få tillfälle att säga sitt.
          </note>
          <note>
            Då kan det rimligen inte finnas någon brådska med att anpassa
            Riksbanken så till den grad att det bara återstår formaliteter
            för att fullt ut ansluta oss till den ekonomiska och monetära
            unionen.
          </note>
          <note>
            Fru talman! För att kunna skapa en god framtid, ett bra samhälle,
            får vi inte låsa oss i dogmatism och fastna i förlegat tänkande.
            Vi måste vara flexibla för att kunna anpassa politiken till vad
            som behövs för sysselsättning, välfärd och långsiktigt hållbar
            utveckling.
          </note>
          <note>
            Riksdagen skall inte abdikera på ett så centralt område som penningpolitiken
            och avhända sig ansvaret för framtiden genom att överlåta beslut
            till oavsättbara direktörer och direktioner.
          </note>
          <note>
            Det är ju detta som är det centrala i betänkandet, att Riksbanken
            skall styras av en i praktiken oavsättbar direktion. Vi folkvalda
            i riksdagen skall delges information via finansutskottet om hur
            Riksbanken avser att styra och ställa, men vi får inte ha några
            synpunkter i fråga om penningpolitiken.
          </note>
          <note>
            Marknaden sköter med fördel mycket i samhället och sköter det
            ganska bra. Men en uppgift som vi inte kan överlåta till marknaden
            är att ge ut valuta. Det sköter Riksbanken. Hur Riksbanken sköter
            detta får avgörande betydelse för hur samhället ser ut och hur
            samhället fungerar.
          </note>
          <note>
            Penningpolitik är ett oerhört centralt område i en marknadsekonomi.
            Tillgången på pengar är avgörande för vad som sker i samhället.
            En expansiv penningpolitik där det finns gott om pengar och räntorna
            är låga stimulerar ekonomin. Människor konsumerar och investerar
            för framtiden, och sysselsättningen expanderar.
          </note>
          <note>
            En alltför expansiv penningpolitik leder till inflation. En stram
            penningpolitik, där det är ont om pengar och räntorna är höga,
            leder till att konsumtion, investeringar och sysselsättning stramas
            åt. En alltför stram penningpolitik förhindrar ekonomisk tillväxt,
            leder till arbetslöshet och kan t.o.m. leda till deflation och
            i värsta fall kollaps av det ekonomiska systemet.
          </note>
          <note>
            Vi har vant oss vid att i en parlamentarisk demokrati skall folket
            kunna utkräva ansvar. Att avdemokratisera penningpolitiken innebär
            emellertid att folket fråntas fredliga medel att ändra på en politik
            som man inte tycker om.
          </note>
          <note>
            De underliggande argumenten för förslaget som framförs, att direktörer
            tänker långsiktigt och folket kortsiktigt, tycker jag, precis
            som Johan Lönnroth berörde, egentligen är ganska anmärkningsvärda.
          </note>
          <note>
            Penningpolitiken måste vara i samklang med den ekonomiska politik
            som förs och kan inte isoleras i något elfenbenstorn eller någon
            bunker.
          </note>
          <note>
            Världen har faktiskt förändrats mycket sedan nuvarande tänkande,
            ekonomismen, etablerades och förhoppningsvis kulminerade under
            detta år. Enligt denna är politiken ett problem, och det gäller
            att avdemokratisera så mycket som möjligt för att kunna fatta
            rätt beslut. Det har också Bengt-Ola Ryttar på ett effektivt sätt
            berört i sitt inlägg.
          </note>
          <note>
            Inflationen var ett stort problem. I dag är det inte det som
            är problemet, utan snarare efterfrågan. Efterfrågan globalt sett
            är för svag.
          </note>
          <note>
            USA har sänkt sina räntor för att stimulera ekonomin, och de
            har uppmanat Europa att följa efter.
          </note>
          <note>
            Det är ju en rätt pikant paradox att samtidigt som vi nu är i
            färd med att inrätta en ordning där Riksbanken skall förbjudas
            att ta instruktioner av riksdag och regering gick statsministern
            i Sveriges land, Göran
          </note>
          <note>
            Persson, för bara några veckor sedan - möjligen var det sista
            gången - i spetsen för en debatt om behovet av sänkta räntor i
            Sverige och övriga Europa.
          </note>
          <note>
            Inte oväntat ledde det ju också till ett missnöjt mummel från
            överbankdirektören själv, ECB-chefen
          </note>
          <note>
            Duisenberg i Frankfurt.
          </note>
          <note>
            Sveriges riksdag sa förra året nej till att avskaffa vår självständiga
            valuta. Den enda grundlagsändring som riksdagen behöver göra för
            att Sverige skall kunna gå in i valutaunionen är just denna -
            att avdemokratisera och lösgöra Riksbanken från riksdagen. I
          </note>
          <note>
            EMU:s tredje steg, skulle Riksbanken bli en helt osjälvständig
            filial till den europeiska centralbanken,
          </note>
          <note>
            ECB. Eftersom Sverige sagt nej till EU:s valutaunion och centralbank
            borde det vara logiskt att också säga nej till att göra Sveriges
            riksbank oberoende av parlamentet.
          </note>
          <note>
            Slutligen, fru talman! Regeringen skriver i sin budgetproposition
            att den för att öka kunskapen och stimulera till en bred debatt
            om den ekonomiska och monetära unionen skall påbörja ett vittomfattande
            och opartiskt informationsarbete. Det är bra och lovvärt.
          </note>
          <note>
            Men att avdemokratisera riksbanken samtidigt som man inleder
            ett omfattande studiearbete, där svenska folket skall lära sig
            mer om EMU, penningpolitik och annat, är fullständigt ologiskt.
            Det finns ingen anledning, som många har framhållit, att hasta
            fram med detta ogenomtänkta förslag som tiden i praktiken har
            sprungit ifrån.
          </note>
          <note>
            Fru talman! Jag yrkar mot den här bakgrunden avslag på de förslag
            som finns i betänkandet och bifall till reservation nr 1 i utskottets
            betänkande.
          </note>
          <note type="speaker">
            Anf. 72 MATS ODELL (kd) replik:
          </note>
          <note>
            Fru talman! Jag vill ge några sakupplysningar till
          </note>
          <note>
            Sven Bergström. Han säger att Riksbanken har varit underställd
            riksdagen sedan 1668. Jag kan tala om för
          </note>
          <note>
            Sven Bergström att den kommer att fortsätta att vara underställd
            riksdagen. Riksdagen kommer att utse ett fullmäktige på elva personer
            som skall utse en direktion. Denna direktion kan detta fullmäktige
            byta ut.
          </note>
          <note>
            Men framför allt skall riksdagen styra genom att stifta lag.
            Sven Bergström var inne på det här med instruktionsförbud. Vi
            har tidigare i debatten dragit parallellen till domstolsväsendet.
            Om vi i riksdagen är missnöjda med ett domslut avsätter vi inte
            domarna, utan vi får då stifta nya lagar. Jag tycker att den parallellen
            är väldigt viktig.
          </note>
          <note>
            Sedan utgår Sven Bergström i sitt inlägg från att en självständig
            riksbank är lika med hög ränta. Jag tycker att erfarenheten pekar
            på precis motsatsen.
          </note>
          <note>
            Sven Bergström har bevisbördan för att hans tes stämmer på den
            punkten.
          </note>
          <note>
            Han var däremot inte, som flera tidigare talare med samma förslag
            till åtgärder som Sven Bergström, inne på att en självständig
            riksbank skulle försvåra för en mera expansiv penningpolitik,
            som alltså skulle föra med sig ökad inflation. Det talar till
            hans heder, fru talman.
          </note>
          <note type="speaker">
            Anf. 73 SVEN BERGSTRÖM (c) replik:
          </note>
          <note>
            Fru talman! Jag undrar om inte Mats Odells och min bild av vad
            underställd står för är väldigt olika.
          </note>
          <note>
            Det är klart att man i någon mening kan hävda att det finns någon
            koppling kvar mellan Riksbanken och riksdagen.
          </note>
          <note>
            Men om direktionen i en självständig riksbank i praktiken är
            oavsättbar, utom vid oerhört grava försummelser, felaktigheter
            eller sjukdom, är det väl ändå att ta i att säga att den är underställd
            riksdagen.
          </note>
          <note>
            Det samma gäller i fråga om att byta ut en direktion. Det är
            inte möjligt i praktiken att byta ut den om det inte begås mycket
            grava fel.
          </note>
          <note>
            Om man har synpunkter på det här kan man, säger
          </note>
          <note>
            Mats Odell, stifta nya lagar. Det är klart att man kan.
          </note>
          <note>
            Men Mats Odell har ju varit med ett tag och vet att det finns
            en betydande fördröjning mellan lagstiftning och effekt. Därför
            är det ett ganska klent argument, tycker jag, att säga att man
            får stifta lagar om man är missnöjd.
          </note>
          <note>
            Dessutom vet Mats Odell att om vi går med fullt ut i EMU:s tredje
            steg är det inte så enkelt att Sveriges riksdag kan fatta beslut
            om egna lagar hur som helst.
          </note>
          <note>
            När det gäller hög ränta måste Mats Odell ha missuppfattat något
            i mitt inlägg. Jag har inte försökt hävda att det är stor risk
            för hög ränta om man fattar ett beslut av den här typen om Riksbanken.
          </note>
          <note type="speaker">
            Anf. 74 MATS ODELL (kd) replik:
          </note>
          <note>
            Fru talman! Jag tycker ändå att det låg implicit i
          </note>
          <note>
            Sven Bergströms anförande att en självständig riksbank skulle
            leda till en stramare penningpolitik, som i sin tur skulle omöjliggöra
            en positiv ekonomisk utveckling. Jag tycker att erfarenheterna
            från de självständiga riksbankerna i exempelvis Storbritannien,
          </note>
          <note>
            USA och Schweiz och i andra länder pekar i rakt motsatt riktning.
          </note>
          <note>
            Jag tycker också, fru talman, att det är värt att påpeka att
            beslutet om det höga ränteläge som vi fick i början av 90-talet,
            de 500 procenten, fattades av en riksbank som stod under den demokratiska
            kontroll som Sven Bergström nu beklagar skall gå förlorad.
          </note>
          <note>
            Titta alltså lite bakåt i historien!
          </note>
          <note>
            Menar Sven Bergström verkligen att en domare som inte tolkar
            lagen på rätt sätt bör avsättas? Är det den modell som vi skall
            ha i svensk rättstradition, eller skall vi ändra på lagen om vi
            inte tycker att uttolkningen av den är riktig?
          </note>
          <note>
            Konsekvensen av det som Sven Bergström säger om suveränitet skulle
            vara att riksdagen skulle ta tillbaka ett antal detaljbeslut som
            tidigare fattats här.
          </note>
          <note>
            Den skulle exempelvis, vilket i sig kan vara frestande, fastställa
            SJ:s tidtabeller och biljettpriser. Det här är en typ av detaljfrågor
            som har delegerats till myndigheter och som styrs genom mål som
            uppställts av riksdagen. Jag tycker i och för sig att de mål som
            gäller för SJ är kontraproduktiva - det borde vara mer av fri
            marknad och mera konkurrens - så detta är kanske inte är ett riktigt
            bra exempel i sammanhanget.
          </note>
          <note>
            Fru talman! Sammantaget tycker jag inte att någon av talarna
            här i dag har kunnat peka på att ett bevarande av dagens ordning
            bättre skulle kunna garantera en positiv välfärdsutveckling i
            Sverige än den reform som vi nu står inför att besluta om.
          </note>
          <note type="speaker">
            Anf. 75 SVEN BERGSTRÖM (c) replik:
          </note>
          <note>
            Fru talman! Låt mig ta upp det sista först. Mats
          </note>
          <note>
            Odell raljerade och sade att vi kanske skulle ta tillbaka detaljbeslut
            om SJ:s tidtabeller och sådant på en rad olika områden. Man kan
            också vända på saken,
          </note>
          <note>
            Mats Odell och fråga, som någon har gjort tidigare här i debatten,
            varför vi inte skall låta Riksskatteverket fastställa våra skatter
            och inte skall överlåta sociala beslut till Socialstyrelsen, utifrån
            de lagar som vi har stiftat här i huset. Varför nöja sig med det
            här lilla steget, om man nu har den synen att riksdagen inte är
            särskilt klok och att det inte har särskilt stor betydelse vem
            som fattar besluten?
          </note>
          <note>
            Mats Odells syn på demokrati skiljer sig avsevärt från den som
            jag och Centerpartiet företräder. Jag tycker att hans synsätt
            är anmärkningsvärt och undrar varför han inte tillämpar det konsekvent.
          </note>
          <note>
            Den 500-procentiga ränta som vi råkade ut för för ganska exakt
            sex år sedan visar att misstag kan göras.
          </note>
          <note>
            Det gäller oavsett om vi har en riksbank av den nuvarande modellen
            eller en sådan riksbank som Mats
          </note>
          <note>
            Odell förordar. Självklart kan man göra misstag, men poängen
            är att om misstag görs av en riksbank som står under större demokratiskt
            inflytande kan man korrigera dem. Man kan diskutera dem här i
            kammaren och ha synpunkter på dem, men i det läge som vi nu är
            på väg in i blir riksdagen uttryckligen förbjuden att ha synpunkter
            på hur man tillämpar detta. Det krävs mycket grava omständigheter
            för att man skall kunna förändra sammansättningen av direktionen
            i den oberoende riksbanken.
          </note>
          <note type="speaker">
            Anf. 76 LARS BÄCKSTRÖM (v):
          </note>
          <note>
            Fru talman! I denna debatt framförs två argument från dem som
            vill ha den här ändringen av grundlagen. Det ena är "vi måste",
            och det andra är "det är bra". Måste vi? Nej, en hel del av anhängarna
            har sagt att vi i snäv juridisk mening inte måste. EMU-
          </note>
          <note>
            anpassningen är inte tillräckligt skäl. Om vi skall gå med i
            EMU, måste vi ta fler beslut.
          </note>
          <note>
            Snävt juridiskt måste vi alltså inte. Så har det sagts i debatten
            här i dag. Detta skiljer sig dock från det som jag hörde finansutskottets
            ordförande säga nyligen, nämligen att vi måste, av snävt juridiska
            skäl och av kontraktsskäl.
          </note>
          <note>
            Sedan gäller det argumentet att det är bra att göra så här. Varför
            är det bra? Det är bra för ekonomins skull, säger man - det vet
            ju alla. Tänk så mycket alla vet! Alla visste att det var bra
            att ha en fast valutakurs, ända till den 19 november 1992. Då
            förstod alla att det var dåligt. Så fort kan det som alla vet
            ändra sig.
          </note>
          <note>
            Jag vill hävda att det inte finns några empiriska bevis för att
            en oberoende riksbank ger låg inflation och hög ekonomisk tillväxt.
            Det finns ingen dokumentation av detta, men det finns många som
            säger sig veta det. I den utredning som gjordes, Riksbanken och
            prisstabiliteten, säger man att man inte kan belägga sambandet
            mellan en oberoende riksbank, prisstabilitet och hög tillväxt.
          </note>
          <note>
            Till Mats Odell, som vill vara modern, vill jag säga att den
            här utredningen inte är så väldigt gammal utan ganska modern.
            Mats Odell har en tro som inte får stöd av denna utredning.
          </note>
          <note>
            Det finns flera intressanta argument. Pär Axel
          </note>
          <note>
            Sahlberg frågar: Vill ni i Vänstern ha hög inflation?
          </note>
          <note>
            Nej, säger jag, det vill vi inte. Men varför vill vi inte ha
            denna ändring, Per Axel Sahlberg? Jo, på grund av att om det finns
            en politisk majoritet som vill ha hög inflation, skall den också
            få genomslag för sin politik.
          </note>
          <note>
            Jag kommer dock att bekämpa dem som säger att vi skall ha en
            hög inflation.
          </note>
          <note>
            Jag är inte ateist, och jag finner här precis samma förhållande
            som när jag funderar över varför vi har en fri vilja. Anledningen
            härtill är att det ger oss möjligheten att handla fel. Det är
            precis samma sak med demokratin i politiken - det gäller möjligheten
            att göra fel. Moderaterna skall ha den fulla möjligheten att få
            genomslag för sin politik.
          </note>
          <note>
            Jag tycker att det skulle vara bra att, precis som man har gjort
            i USA, skriva in i riksbankslagen att ett grundläggande mål för
            banken är hög sysselsättning.
          </note>
          <note>
            Men om moderaterna är emot det, skall de ha fullt genomslag för
            sin politik när de har vunnit majoritet.
          </note>
          <note>
            Det är respekten för denna moderaternas möjlighet som gör att
            jag yrkar avslag på den föreslagna grundlagsändringen. Det är
            den demokratisynen som ligger till grund för mitt ställningstagande.
          </note>
          <note>
            Man har här sagt att Riksbanken nu skall bli mer självständig
            och oberoende. Jag vill fråga er som säger att detta är så bra:
            oberoende av vad då? Gå upp här i talarstolen och deklarera i
            förhållande till vad
          </note>
          <note>
            Riksbanken skall bli oberoende eller mer självständig! Syftar
            man på svenska folket eller på riksdagen?
          </note>
          <note>
            Om ni menar att Riksbanken skall bli mer oberoende av särintressen
            håller jag med. Det är bra att ha en riksbank som är oberoende
            av särintressen.
          </note>
          <note>
            Det som garanterar att särintressena inte får genomslag i ett
            land är parlamentarismen och demokratin. Vi i denna församling
            representerar olika särintressen, men tillsammans representerar
            vi hela riket, hela befolkningen. Det är det som gör att vi är
            väl skickade att slå tillbaka särintressenas krav.
          </note>
          <note>
            Oberoende av vad då, Mats Odell? Oberoende av vad då, Jerry Martinger?
          </note>
          <note>
            Helena Bargholtz sade att hon hade mer intellektuellt utbyte
            av von der Esch än av Vänsterpartiets talare. Vi brukar inte recensera
            varandra så väldigt kraftfullt i denna kammare, och inte heller
            skall jag göra det, men jag är en ganska öppen människa. Jag kan
            ha stort intellektuellt utbyte av ett mycket välformulerat anförande.
            Jag kan också vara så elak att jag säger att jag kan ha stort
            intellektuellt utbyte av ett väldigt dåligt anförande. Det ger
            möjlighet för en politiker till strid och kamp. Jag hade stort
            intellektuellt utbyte av Helena Bargholtz anförande, men i vilken
            riktning kan jag lämna dithän.
          </note>
          <note>
            Helena Bargholtz säger att politikens makt inte kommer att minska
            - vi kan ju kalla in de berörda till hearingar. Varför skall Helena
            Bargholtz göra det?
          </note>
          <note>
            De i Riksbanken skall ju vara självständiga och oberoende. Enligt
            sin egen logik skall väl Helena Bargholtz då inte utöva påtryckningar
            i egenskap av riksdagsledamot.
          </note>
          <note>
            Helena Bargholtz! När statsministern uttalade sig om räntepolitiken
            gick er egen partiledare ut och förmanade statsministern att han
            inte fick göra så. Det var att bryta mot EU-reglerna. Det var
            er partiledare som sade så - naturligtvis inte min. Helena Bargholtz!
            Varför skall man ha hearingar, om man enligt er partiledare inte
            ens får kritisera den förda politiken? Svara på den frågan!
          </note>
          <note>
            Det gäller nu ett viktigt och grundläggande beslut för synen
            på demokratin. Det handlar inte så mycket om ekonomin. Allt är
            inte ekonomi.
          </note>
          <note>
            Jag kommer t.o.m. till priset av en sämre ekonomisk utveckling
            att slå vakt om viktiga demokratiska principer. Allt kan inte
            göras till ekonomi, men målet för en bra riksbankspolitik och
            penningpolitik är självklart att hålla inflationen nere. Framför
            allt gäller det att få en uthållig ekonomisk utveckling med en
            ökad sysselsättning i både privat och offentlig sektor.
          </note>
          <note>
            Detta underlättas inte av det här beslutet. Här är det en enda
            sak som underlättas, och det är att pressa ned inflationen.
          </note>
          <note type="speaker">
            Anf. 77 HELENA BARGHOLTZ (fp) replik:
          </note>
          <note>
            Fru talman! Jag lovar att jag skall avhålla mig från att recensera
            inlägg som inte faller mig på läppen. Jag är van vid lite andra
            traditioner från kommunfullmäktigeförsamlingar.
          </note>
          <note>
            Jag tycker inte att den här debatten skall handla om att vi skall
            ha ett slutet system där man inte skall få debattera vad Riksbanken
            gör. Det är därför det är väldigt viktigt att finansutskottet
            får spela en viktig roll som en motvikt till den självständiga
            Riksbanken.
          </note>
          <note>
            Jag kan inte riktigt förstå varför det skulle stå i strid med
            att man har utfrågningar. Det har man ju i många olika sammanhang.
          </note>
          <note>
            Jag vidhåller de synpunkter som jag har haft tidigare i den här
            frågan: Vi måste naturligtvis tillåta full öppenhet och offentlighet
            kring det som sker.
          </note>
          <note type="speaker">
            Anf. 78 LARS BÄCKSTRÖM (v) replik:
          </note>
          <note>
            Fru talman! Då tycker alltså Helena Bargholtz att det var bra
            och riktigt av statsministern att ta upp penningpolitiken och
            räntepolitiken. Då har hon en annan uppfattning än partiordföranden
            i Folkpartiet, och det är bra att man har den friheten och så
            högt i tak i Folkpartiet.
          </note>
          <note>
            Varför vi skall ha demokratisk insyn och kontroll över även Riksbanken
            kan jag berätta. Ni i Folkpartiet påstår att det här leder till
            bättre ekonomisk utveckling. Det finns inget stöd för er teori.
            Jag har varit med länge i den moderna historien, som någon pratade
            om tidigare. Den 6 september 1990 var jag på ett seminarium. Lars
            Wohlin - ni minns honom; han var riksbankschef - sa då att det
            inte kommer an på
          </note>
          <note>
            Riksbankens ställning hur man lyckas med inflationsbekämpningen.
            Att vissa länder har lyckats, t.ex.
          </note>
          <note>
            Japan, Tyskland och USA, beror på att dessa länder har stöd i
            folkopinionen. Det är det som är det grundläggande. På samma seminarium,
            den 6 september 1990, sade Bengt Dennis - också f.d. riksbankschef
            - att de tyska och schweiziska riksbankerna var framgångsrika
            inte för att de är självständiga utan för att opinionen kräver
            låg inflation.
          </note>
          <note>
            Det är faktiskt så att politiken skall ha genomslag.
          </note>
          <note>
            I länder där vi har en fast förankring av en låginflationspolitik
            kommer vi att få det. Ni försöker fixa det här på något annat
            sätt genom att mickla med procedurfrågorna. Procedurfrågorna kommer
            aldrig att avgöra den här frågan. Det är bara demokratisk debatt
            som kan göra det, och den är vi för. Ni vill nog inte hamna i
            diket, Helena Bargholtz. Ingen som kör i diket vill hamna i diket,
            men några gör det i alla fall.
          </note>
          <note>
            Ni har kört ned i diket.
          </note>
          <note type="speaker">
            Anf. 79 HELENA BARGHOLTZ (fp) replik:
          </note>
          <note>
            Fru talman! På det vill jag bara svara att vi i dag uppenbarligen
            har en majoritet för en självständig riksbank. Vi får se hur det
            går. Jag oroar mig inte ett dugg för detta.
          </note>
          <note type="speaker">
            Anf. 80 LARS BÄCKSTRÖM (v) replik:
          </note>
          <note>
            Fru talman! Jag tror säkert att Helena Bargholtz inte oroar sig.
            Ni folkpartister oroade er ju inte heller när ni förde en fast
            stabilitetspolitik med fasta växelkurser. Ni var inte oroliga
            då heller, förrän det gick alldeles åt pipsvängen. Då blev ni
            oroliga. Ni slår in på fel väg. Det här är ett steg. Sedan riskerar
            vi att det kommer andra steg. Därför drar vi kritiker en klar
            gräns nu.
          </note>
          <note>
            Helena Bargholtz har inte kunnat bevisa i den här debatten att
            en självständig riksbank leder till en stabilare inflationsbekämpning.
            Det är en tro ni har.
          </note>
          <note>
            Vi kritiker slår vakt om vissa demokratiska grundprinciper. Det
            skiljer oss åt. Det är viktigt med demokrati. Den kan man inte
            offra för tron.
          </note>
          <note type="speaker">
            Anf. 81 MATS ODELL (kd) replik:
          </note>
          <note>
            Fru talman! Det vore en klar fördel för debatten om man inom
            Vänsterpartiet bestämde sig för vilken fot man så att säga skall
            stå på: Kenneth Kvist som vill ha möjlighet till ökad inflation
            eller Lars Bäckströms klara inflationsbekämpning. Jag tycker att
            man får börja med att föra ut det inom Vänsterpartiet.
          </note>
          <note>
            Lars Bäckström motsätter sig att svenska ämbetsmän skall styra
            efter lagar som denna riksdag fattar när det gäller penningpolitiken.
            Han vill i stället att de samlade särintressena, partierna i denna
            riksdag, skall fylkas runt riksbanksfullmäktiges bord, och där
            skall - om jag förstod Lars Bäckström rätt - genom någon sorts
            votering sammanvägningen av alla dessa särintressen avgöra var
            styrräntan skall ligga, dvs. var golvet och taket i räntekorridoren
            skall ligga.
          </note>
          <note>
            Det är en mycket intressant utveckling som vi i så fall skulle
            se fram emot.
          </note>
          <note>
            Lars Bäckströms partikamrat avvisade tanken på lagstiftning och
            sade att det tar alldeles för lång tid med lagstiftning. Det sker
            sekundsnabba förändringar på marknaden. Det skulle vara intressant
            att se Lars
          </note>
          <note>
            Bäckström likt en Formel 1-förare sitta och ratta penningpolitiken
            så att säga mot experterna och sekundsnabbt förändra räntesatserna
            i folkflertalets och de svaga gruppernas intresse. Jag gratulerar
            Lars
          </note>
          <note>
            Bäckström om han tror sig själv om att kunna detta.
          </note>
          <note>
            Sanningen är, fru talman, att penningpolitiken är ett mycket
            långsamt verkande medel. Man räknar med att det tar mellan 12
            och 18 månader för ett penningpolitiskt beslut att få effekt,
            och jag kan försäkra
          </note>
          <note>
            Lars Bäckström om att på den tiden hinner man ändra lagstiftningen
            om man vill.
          </note>
          <note type="speaker">
            Anf. 82 LARS BÄCKSTRÖM (v) replik:
          </note>
          <note>
            Fru talman! Nu är det ju inte så att man sitter och voterar om
            frågor i fullmäktige i dag. Det är inte så det går till.
          </note>
          <note>
            Riksbanksfullmäktige kan i dag anta en policy för förvaltning
            av valutareserven. Det är väldigt viktigt hur den förvaltas. Vi
            har oerhört stora inkomster från
          </note>
          <note>
            Riksbanken till det allmänna. Det är inte alla som tänker på
            det. Förra året var det nio miljarder och detta år är det sju
            miljarder. Det är oerhört viktigt hur man driver politiken i Riksbanken
            för att vi skall få in dessa sju miljarder. Det beslutet tar man
            bort nu.
          </note>
          <note>
            Den 26 maj 1994 fattade man beslut i riksbanksfullmäktige om
            att införa systemet med reporänta och räntekorridor och överge
            det tidigare systemet med marginalränta. Det är sådana beslut
            som vi vill fortfarande skall fattas av ett riksbanksfullmäktige,
            dvs.
          </note>
          <note>
            principiella, grundläggande beslut. Det är det som skall vara
            styrande, inte att sitta vid någon Lafferskärm och votera om utvecklingen.
            Så går det inte till. Det trodde jag faktiskt att Mats Odell förstod,
            men det är ju bra att vi kan ta en sådan här grundläggande kurs
            i styrning av en riksbank.
          </note>
          <note type="speaker">
            Anf. 83 MATS ODELL (kd) replik:
          </note>
          <note>
            Fru talman! Jag ser fram emot nya lektioner på detta tema från
            Lars Bäckströms sida. Han skall nog börja med att informera sina
            egna partikamrater. Det var alltså Kenneth Kvist som i denna kammare
            sade att det tar alldeles för lång tid att använda lagstiftning
            för att styra ränteutvecklingen, så Lars Bäckströms kurser bör
            nog hållas mera partiinternt.
          </note>
          <note>
            Jag tycker ändå, fru talman, att Vänsterpartiet hela tiden drivs
            bakåt. Nu är det mera principiella beslut som skall fattas av
            de politiska representanterna, t.ex.
          </note>
          <note>
            om vi skall ha ett system med räntekorridorer och vilken typ
            av styrmekanismer som Riksbanken skall använda sig av, inte vilken
            penningpolitik som skall föras. Då tycker jag att det Lars Bäckström
            säger är fullständigt inkonsekvent. Vilken kompetens finns i denna
            kammare? Jag har ingen anledning att betvivla att den finns, men
            jag undrar: På vilket sätt är den bättre företrädd i det politiska
            systemet när det gäller hur styrmekanismerna skall vara utformade?
            På vilka andra områden skall vi gå in och här ha detaljkunskap
            om styrmekanismerna? Är det inte färdriktningen som vi skall bestämma
            genom lagstiftning? Den möjligheten kommer vi att behålla. Riksdagen
            kommer fortfarande att vara överställd Riksbanken.
          </note>
          <note type="speaker">
            Anf. 84 LARS BÄCKSTRÖM (v) replik:
          </note>
          <note>
            Fru talman! Det styrbeslut som fattas här innebär att man skall
            värna ett fast penningvärde. Det är ett totalt ostyrt beslut som
            säger just ingenting om någonting. Det ligger på ungefär samma
            förklaringsnivå som att säga att det är bättre om det är sol och
            sommar när man har semester än regn och rusk. Det finns ju ingen
            som kan ha någon annan mening än att det är bra med ett fast penningvärde.
            Det går inte att leta upp någon som inte tycker att det a priori
            är gott. Men på den nivån är styrandet meningslöst. Det är ungefär
            som om en bolagsstyrelse skulle säga: "Det är bra om ni ger vinst."
            Jo, annars har man nog misslyckats fullständigt med rekryteringen
            av direktionen, om den inte förstår att det är bra.
          </note>
          <note>
            Men det finns också andra styrmekanismer av mycket väsentlig
            art i den här processen. Det handlar också om att ta ansvaret
            när det går snett. Mats Odell är ju anhängare av att vi skall
            vara goda ägare. En god ägare är med och tar ansvaret för hela
            policyn.
          </note>
          <note>
            Urban Bäckström, min namne, erkänner att han ibland gör fel.
            Mats Odell vill skapa ett system där
          </note>
          <note>
            Mats Odell kan säga att det är Urban Bäckströms fel.
          </note>
          <note>
            Jag vill ha ett system där jag kan säga att det är Lars
          </note>
          <note>
            Bäckströms fel. Jag tar det ansvaret inför svenska industriledare,
            svenska löntagare och svenska konsumenter att jag handlar fel.
            Mats Odell vågar och vill inte ta det ansvaret. Han vill låta
            någon annan styra så att han är fri och kan säga att det inte
            är hans fel att det ser ut som det gör. Våga ta ansvaret, Mats
            Odell!
          </note>
          <note>
            Det är det som hela demokratin handlar om: att inte försöka överlasta
            ansvaret på någon annan, på någon tjänsteman. Det är dåligt, bara
            dåligt.
          </note>
          <note type="speaker">
            Anf. 85 BIRGITTA AHLQVIST (s):
          </note>
          <note>
            Fru talman! Jag vill mycket kort avge en röstförklaring.
          </note>
          <note>
            Riksbanken får med all sannolikhet i och med dagens beslut en
            oberoende ställning och ansvaret för penningpolitiken i Sverige.
            Jag känner mig mycket orolig för verkningarna av det självstyret
            och dessutom för vad det kommer att betyda för den allmänna debatten
            i penningpolitiska frågor i Sverige.
          </note>
          <note>
            Jag tycker inte att man skall flytta makten från politiskt förtroendevalda
            till tjänstemän. Vi skall inte lämna ifrån oss möjligheten att
            förändra penningpolitiken i samhället. Vi skall värna om demokratin.
            Demokratins verkningsgrad skall vara så stor som möjligt.
          </note>
          <note>
            Eftersom jag är ny ledamot i riksdagen och inte kunnat vara med
            att påverka sakbehandlingen kommer jag att avstå från att rösta
            i dagens omröstning.
          </note>
          <note type="speaker">
            Anf. 86 CAMILLA SKÖLD (v):
          </note>
          <note>
            Fru talman! Dagens förslag till beslut om Riksbankens ställning
            kan inte ses på något annat sätt, som många redan har påpekat,
            än som en förberedelse för ett svensk medlemskap i EMU. Parallellerna
            till den process vi fick bevittna som så småningom ledde fram
            till ett ja i folkomröstningen om EU-
          </note>
          <note>
            medlemskapet är påfallande.
          </note>
          <note>
            En rad politiska beslut fattas som förbereder medlemskapet samtidigt
            som regeringsföreträdare officiellt bedyrar att det är vänta-och-se-linjen
            som gäller. Anpassa först och fråga sedan, eller som någon sade:
            Först ett rejält beslut, sedan en debatt.
          </note>
          <note>
            Frågan om Riksbankens avdemokratisering är en del i skapandet
            av EMU, ett av de största ekonomiskpolitiska beslut som har fattats
            i Europa. Riksdagen är nu på väg att fatta ett för framtiden avgörande
            beslut utan att det föregåtts av en bred offentlig debatt.
          </note>
          <note>
            Grundtanken med att man vid grundlagsändringar fattar två beslut
            med mellanliggande val är att skapa tillfälle till debatt och
            att man som medborgare med sin röst skall kunna ta ställning.
          </note>
          <note>
            De partier som stod bakom första beslutet har haft ett stort
            ansvar att under valrörelsen lyfta frågan till en offentlig genomlysning,
            men så har inte skett.
          </note>
          <note>
            Tvärtom verkar det ha funnits en medveten strävan att undvika
            debatt. Det står i direkt motsättning till de demokratiska värden
            som grundlagen är till för att skydda.
          </note>
          <note>
            Som flera har sagt finns det många tecken som tyder på en glidning
            i fråga om synen på demokrati.
          </note>
          <note>
            Dagens förslag till beslut är ett uttryck för detta, nämligen
            att demokrati och demokratiska processer ses som ett hinder och
            ett problem.
          </note>
          <note>
            Effektivitet och handlingskraft ses allt oftare som viktigare
            än att besluten skall fattas demokratiskt. Det är en utveckling
            som vi har kunnat se sedan början av
          </note>
          <note>
            1990-talet. Statsvetaren Leif Levin konstaterar i en bok om vår
            tids demokratisyn att för att garantera de rätta besluten har
            unionens konstruktörer velat skydda beslutsfattarna från de obetänksamma
            krav som kan komma från folkets breda lager. Det anses mer eller
            mindre som självklart att det är kloka män som skall fatta de
            viktiga besluten utan att behöva störas av demokratiska och folkliga
            krav.
          </note>
          <note>
            Även tunga regeringsföreträdare är inne på detta med kloka män
            och har uttryckt att det inte är någon fara att överlämna makten
            från den folkvalda riksdagen så länge den övergår till "förnuftiga
            människor".
          </note>
          <note>
            Visst är det ett elitistiskt tänkande. Det påminner om de argument
            som dåtidens överhet framförde när man ville förhindra demokratins
            införande i Sverige.
          </note>
          <note>
            Förslaget om Riksbankens avdemokratisering är tvådelat. Dels
            handlar det om att göra Riksbanken oåtkomlig för de folkvalda,
            dels vill man lagstadga om ett visst politiskt innehåll. Inflationsbekämpning
            är överordnat andra viktiga mål såsom sysselsättning, tillväxt
            och sociala hänsyn.
          </note>
          <note>
            När planerna på EMU formulerades i början av
          </note>
          <note>
            1990-talet var det efter en lång tid av högerdominans.
          </note>
          <note>
            Nyliberalismen stod på höjdpunkten, och den mer vänsterinriktade
            stimulanspolitiken à la Keynes ansågs helt ute som tänkbar praktisk
            politik. Därför var det då mer eller mindre självklart att man
            byggde vidare på Högerns idéer när man skapade regelverket för
            EMU.
          </note>
          <note>
            Att de borgerliga partierna därför ser positivt på grundlagsändringen
            är inte svårt att förstå. Desto svårare är det att förstå hur
            delar av arbetarrörelsen kan göra det. Sent omsider tycks dock
            en viss eftertänksamhet ha infunnit sig på sina håll.
          </note>
          <note>
            Flera socialdemokratiska regeringschefer, inklusive vår svenske
            statsminister, har den senaste tiden gjort uttalanden som tyder
            på att man vill ha en politisk styrning av ränte- och penningpolitiken
            och att man tycker att även sysselsättning och tillväxt bör vara
            prioriterade mål för politiken. Men genomförs det andra beslutet
            i dag om Riksbankens ställning blir alla sådana försök till påverkan
            förbjudna, ett förbud som skall skyddas i vår grundlag.
          </note>
          <note>
            Det är en fullständigt orimlig konstruktion att förbjuda politisk
            påverkan och lägga makten i händerna på en liten exklusiv grupp
            av banktjänstemän som varken kan ställas till svars eller avsättas.
            Som också
          </note>
          <note>
            Aftonbladets ledarskribent Olle Svenning skrev häromveckan skulle
            ytterst få politiker i dag komma på något så bisarrt som att låta
            en handfull bankdirektörer ha yttersta ansvaret för Europas ekonomi,
            dessutom sammanfattat i en enda formel: kamp mot inflationen.
          </note>
          <note>
            Det är ganska självklart att om inte EMU-
          </note>
          <note>
            processen skulle ha formulerats på det sätt som man gjorde i
            Maastrichtfördraget för snart tio år sedan skulle det knappast
            ha funnits en majoritet i riksdagen för en sådan ordning som vi
            nu diskuterar.
          </note>
          <note>
            Fru talman! Jag yrkar bifall till Vänsterpartiets reservationer
            nr 1 och 3.
          </note>
          <note>
            Till sist. Turordningen bör självklart vara denna:
          </note>
          <note>
            Först en folkomröstning om EMU. Sedan får utfallet i den avgöra
            vilken ställning Riksbanken skall ha.
          </note>
          <note type="speaker">
            Anf. 87 SIV HOLMA (v):
          </note>
          <note>
            Fru talman! Liksom flera av talarna i debatten motsätter även
            jag mig förslaget att ändra grundlagen för att göra Riksbanken
            oberoende innan folket har sagt sitt om EMU. Förändringen av Riksbankens
            ställning handlar, precis som många har sagt, om att
          </note>
          <note>
            EMU-anpassa nationens centralbank till de villkor som kommer
            att gälla centralbanken i EU i ett valutaunionssamarbete.
          </note>
          <note>
            Genom att göra Riksbanken oberoende avsäger sig riksdagen sina
            konstitutionella och därmed demokratiska möjligheter att besluta
            i konkreta räntepolitiska och penningpolitiska frågor. Sverige
            har redan gjort sig känt som en av de främsta EU-länderna att
            anpassa sig till den europeiska unionens villkor. Det hette att
            vi skulle bli medlemmar för att påverka.
          </note>
          <note>
            Resultatet visar oftast på motsatsen. EU påverkar
          </note>
          <note>
            Sverige i större utsträckning än vad Sverige påverkar
          </note>
          <note>
            EU.
          </note>
          <note>
            Fru talman! Riksdagen kommer med detta beslut att bana väg för
            att Riksbanken underordnas EU:s fördrag. Det innebär att oavsett
            folkets vilja skall
          </note>
          <note>
            Riksbanken ha som främsta mål att skapa ett stabilt penningvärde
            och en låg inflation. Man skall, utan att åsidosätta prisstabilitetsmålet,
            stödja målen för den allmänna ekonomiska politiken i syfte att
            uppnå hållbar tillväxt och hög sysselsättning. Eller som riksbankschefen
            uttryckte det i den senaste offentliga utfrågningen: Det handlar
            om ett symmetriskt mål mellan låg inflation, ekonomisk tillväxt
            och hög sysselsättning.
          </note>
          <note>
            Men resultatet av denna symmetri är att vi har haft en låg inflation.
            Den har t.o.m. varit så låg att den gränsat till deflation. Vi
            har ekonomisk tillväxt, men samtidigt också en hög arbetslöshet.
            Många ekonomer ifrågasätter det möjliga i att med denna ränteoch
            penningpolitik uppnå regeringens mål om en halvering av arbetslösheten.
          </note>
          <note>
            Symmetrin haltar alltså för mycket. Det är ett viktigt skäl till
            att riksdagen med dagens beslut inte borde avsäga sig det framtida
            politiska ansvaret för ränte- och penningpolitiken.
          </note>
          <note>
            Vi ser det ekonomisk-politiska målet låg arbetslöshet som någonting
            som skall var viktigare än att ha en så låg inflation att den
            ligger på gränsen till deflation. Därmed vill jag ha sagt att
            jag i mångt och mycket stöder det som Lars Bäckström har framfört
            när det gäller synen på dessa frågor.
          </note>
          <note>
            Fru talman! När Bildtregeringen i början av 90-
          </note>
          <note>
            talet förde fram kravet på en oberoende riksbank reserverade
            sig socialdemokraterna i riksdagens finansutskott. De reserverade
            sig på goda grunder mot den borgerliga majoriteten i Riksbanksutredningen
          </note>
          <note>
            1993. Man vände sig emot den nyliberala doktrinen om centralbankens
            oberoende.
          </note>
          <note>
            Man sade: "Vi tror inte heller på en ordning där en fristående
            riksbank ser som sin uppgift att systematiskt ställa sig i motsättning
            till de folkvalda politiska församlingarnas ekonomiska politik.
            Att låta penningpolitiken formas i ständig konfrontation mot den
            allmänna ekonomiska politiken i övrigt kan skada landets ekonomi."
          </note>
          <note>
            Vidare sades det: "För ett lands ekonomi är det bra om en riksbank
            med integritet inte spelar mot utan i stället spelar med den ekonomiska
            politiken i övrigt."
          </note>
          <note>
            Detta var innan Socialdemokraterna helomvände och blev EU-vänner.
          </note>
          <note>
            Jag vill hänvisa till vad Lotta Gröning, en känd socialdemokratisk
            EU-debattör, har sagt om orsakerna till Socialdemokraternas valnederlag.
            Jag tror att hon har rätt.
          </note>
          <note>
            Många socialdemokrater ställer sig mycket tveksamma till den
            här högervridningen av partiet. I den ekonomiska politiken tenderar
            man till att alltmer närma sig en nyliberal ekonomisk syn. Dagens
            beslut om att göra Riksbanken oberoende är en del av detta.
          </note>
          <note>
            Bakom det här förslaget ligger tanken att det finns en enda rätt
            väg för den ekonomiska politiken. Det är en väg som det inte skall
            ges möjlighet att ifrågasätta.
          </note>
          <note>
            Det skall inte bli möjligt för folket att rösta om den i allmänna
            val.
          </note>
          <note>
            Fru talman! Den ekonomiska politiken styrs alltid av klassintressen.
            Det finns alltid någon som tjänar på en viss politik och någon
            som förlorar. Under de senaste tio åren har den ekonomiska politiken
            gynnat, och tenderar att fortsätta att gynna, dem som redan har
            det bäst ställt. Klyftorna mellan rika och fattiga har ökat snabbare
            i Sverige än i något annat land i
          </note>
          <note>
            Västeuropa. Klyftorna mellan kvinnor och män ökar.
          </note>
          <note>
            De regionala skillnaderna ökar. Det är arbetslösheten som är
            den största orsaken till de ökade klyftorna.
          </note>
          <note>
            Våra politiska motståndare påstår ibland att det inte behöver
            råda någon motsättning mellan låg inflation och låg arbetslöshet.
            Teoretiskt kan detta stämma i vissa fall. Men sambandet mellan
            arbetslöshet och låg inflation är långt vanligare än motsatsen,
            framför allt om man tittar i backspegeln på 25 år av massarbetslöshet
            och misslyckad ekonomisk politik inom den europeiska unionen.
          </note>
          <note>
            Avslutningsvis vill jag med detta anförande vädja till er alla
            i riksdagen som är EMU-skeptiker,
          </note>
          <note>
            -motståndare och -kritiker. Gör en klar markering i dag, även
            om vi blir en minoritet! Rösta nej för demokratins skull, dvs.
            rösta för Vänsterpartiets och
          </note>
          <note>
            Miljöpartiets reservation i mom. 1!
          </note>
          <note>
            Det finns ingenting som talar för att Sverige måste ha bråttom
            i detta ärende. Riksbanken fungerar utan några som helst problem
            i dag. Vänta med att fatta detta avgörande beslut! Behåll handlingsfriheten
            och vänta med ett beslut till efter folkomröstningen om
          </note>
          <note>
            EMU!
          </note>
          <note>
            Slutligen instämmer jag i Kenneth Kvists och
          </note>
          <note>
            Mats Einarssons reservation under mom. 3.
          </note>
          <note type="speaker">
            Anf. 88 KENNETH KVIST (v):
          </note>
          <note>
            Fru talman! I den här debatten har det anförts en hel del om
            inflationen, precis som om vi som vill värna en demokratisk styrning
            av Riksbanken gör det därför att vi älskar inflation och vill
            ha hög inflation.
          </note>
          <note>
            Därför vill jag säga några saker om inflationen till kammarens
            protokoll och inför kammaren.
          </note>
          <note>
            Inflationen har sitt ursprung på den tiden när furstarna hade
            makt över penningutgivningen. Då var pengar endast metallstycken,
            och man blåste in falsk metall i det som föregavs vara ädel metall.
            Därigenom kunde man av en viss mängd ädel metall göra fler metallstycken.
            Pengarnas värde föll då. Därav ordet inflation - inblåsning.
          </note>
          <note>
            Inflationen beror inte bara, som man tycks tro, av det som Riksbanken
            har makt över, nämligen penningmängd och räntor. Inflationen beror
            av en hel del andra faktorer i ekonomin, t.ex. monopoliseringsgrad,
            politiska beslut, internationella förhållanden osv. Det är alltså
            komplicerat. Man kan inte säga att man tycker om eller vill ha
            en hög inflation. Det vill vi inte ha.
          </note>
          <note>
            Men vi vill ha en politisk styrning. Demokratin skall inte urholkas.
          </note>
          <note>
            I morse när jag funderade över den här debatten tänkte jag nästan
            lite stort säga att om demokratin hade haft röst skulle den, i
            likhet med vad Jesus sade på korset, kanske ha sagt: Fader, förlåt
            dem, ty de veta icke vad de göra.
          </note>
          <note>
            Men efter att ha hört den här debatten måste jag säga att somliga
            ledamöter anfräter och minskar demokratin med berått mod och i
            full medvetenhet. Jag beklagar detta djupt.
          </note>
          <note type="speaker">
            Anf. 89 JERRY MARTINGER (m):
          </note>
          <note>
            Fru talman! Att Kenneth Kvist och flera andra av dem som har
            argumenterat mot förslagen om grundlagsändringar här i dag påstår
            att vi som stöder förslagen har något slags elitistisk och odemokratisk
            människosyn skall jag försöka finna mig i.
          </note>
          <note>
            Men fundera gärna över att det som sagts i så fall också är en
            beskyllning för samma saker mot flera länder som har självständiga
            centralbanker. Jag vill gärna räkna upp några av dem: Australien,
            Belgien,
          </note>
          <note>
            Italien, Kanada, Nederländerna, Nya Zeeland, Spanien, Tyskland,
            USA och Österrike. Danmark och Finland är på väg att göra sina
            centralbanker oberoende.
          </note>
          <note>
            Fru talman! Är det ändå inte lite väl magstarkt att från ett
            svenskt perspektiv döma ut de här länderna?
          </note>
          <note>
            Med den frågan har jag talat färdigt för i dag.
          </note>
          <note type="speaker">
            Anf. 90 KENNETH KVIST (v) replik:
          </note>
          <note>
            Fru talman! Jag vet inte om Jerry Martinger och övriga som är
            för den här förändringen har lyssnat på vad de själva säger. Det
            är möjligt att de inte har en elitistisk människosyn, och det
            har jag inte heller sagt. Men de borde lyssna på konsekvenserna
            av sina ståndpunkter. Från riksdagens talarstol och i replikskiften
            från sina bänkar har de ständigt upprepat just detta: Om politiker
            har ansvaret för landets penningpolitik kommer dagspolitikens
            kortsiktiga avgöranden att motverka långsiktighet osv. Om det
            däremot är en direktion av bankdirektörer som styr detta med oavsättlighet
            och instruktionsförbud osv. - då löses det.
          </note>
          <note>
            Detta är elitism! Detta är en odemokratisk och apolitisk uppfattning
            som måste bekämpas, och den kommer också efter kammarens beslut
            i dag att fortsätta att bekämpas.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 4 §.)
          </note>
          <note>
            4 § Ändringar i lagen om offentlig upphandling, m.m.
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU6
          </note>
          <note>
            Ändringar i lagen om offentlig upphandling, m.m.
          </note>
          <note>
            (prop. 1997/98:170)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            KU2 Riksbankens ställning (vilande grundlagsförslag och följdlagstiftning)
          </note>
          <note>
            Mom. 1 (ändringar i regeringsformen och riksdagsordningen)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            255 för utskottet
          </note>
          <note>
            62 för res. 1
          </note>
          <note>
            2 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 74 m, 37 kd, 12 c, 15 fp
          </note>
          <note>
            För res.1: 3 s, 39 v, 2 kd, 3 c, 15 mp
          </note>
          <note>
            Avstod: 1 s, 1 c
          </note>
          <note>
            Frånvarande: 10 s, 8 m, 4 v, 3 kd, 2 c, 2 fp, 1 mp
          </note>
          <note>
            Hillevi Larsson (s) anmälde att hon avsett att rösta ja men markerats
            som frånvarande.
          </note>
          <note>
            Mom. 2 (samråd om valutapolitiken)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            15 för res. 2
          </note>
          <note>
            47 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 74 m, 37 kd, 12 c, 15 fp
          </note>
          <note>
            För res. 2: 15 mp
          </note>
          <note>
            Avstod: 4 s, 37 v, 2 kd, 4 c
          </note>
          <note>
            Frånvarande: 8 s, 8 m, 6 v, 3 kd, 2 c, 2 fp, 1 mp
          </note>
          <note>
            Mom. 3 (målet för penningpolitiken)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            3. res. 4 (mp)
          </note>
          <note>
            Förberedande votering:
          </note>
          <note>
            40 för res. 3
          </note>
          <note>
            15 för res. 4
          </note>
          <note>
            262 avstod
          </note>
          <note>
            32 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            256 för utskottet
          </note>
          <note>
            40 för res. 3
          </note>
          <note>
            25 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 74 m, 37 kd, 12 c, 15 fp
          </note>
          <note>
            För res. : 39 v, 1 c
          </note>
          <note>
            Avstod: 5 s, 2 kd, 3 c, 15 mp
          </note>
          <note>
            Frånvarande: 8 s, 8 m, 4 v, 3 kd, 2 c, 2 fp, 1 mp
          </note>
          <note>
            Mom. 4 (karenstid för ledamot som lämnat sitt uppdrag)
          </note>
          <note>
            1. utskottet
          </note>
          <note>
            2. res. 5 (m)
          </note>
          <note>
            Votering:
          </note>
          <note>
            238 för utskottet
          </note>
          <note>
            74 för res. 5
          </note>
          <note>
            8 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 36 v, 37 kd, 12 c, 15 fp, 15 mp
          </note>
          <note>
            För res. 5: 74 m
          </note>
          <note>
            Avstod: 2 v, 2 kd, 4 c
          </note>
          <note>
            Frånvarande: 8 s, 8 m, 5 v, 3 kd, 2 c, 2 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU8 Ändringar i lagen (1988:1385) om Sveriges riksbank
          </note>
          <note>
            Mom. 2 (fullmäktiges arbetsuppgifter)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            245 för utskottet
          </note>
          <note>
            74 för res. 1
          </note>
          <note>
            2 avstod
          </note>
          <note>
            28 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 39 v, 38 kd, 15 c, 15 fp, 15 mp
          </note>
          <note>
            För res. 1: 74 m
          </note>
          <note>
            Avstod: 1 kd, 1 c
          </note>
          <note>
            Frånvarande: 8 s, 8 m, 4 v, 3 kd, 2 c, 2 fp, 1 mp
          </note>
          <note>
            Mom. 3 (riksbankens kreditgivning)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            276 för utskottet
          </note>
          <note>
            40 för res. 2
          </note>
          <note>
            2 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 71 m, 38 kd, 15 c, 15 fp, 14 mp
          </note>
          <note>
            För res. 2: 1 m, 38 v, 1 mp
          </note>
          <note>
            Avstod: 1 kd, 1 c
          </note>
          <note>
            Frånvarande: 8 s, 10 m, 5 v, 3 kd, 2 c, 2 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU6 Ändringar i lagen om offentlig upphandling, m.m.
          </note>
          <note>
            Kammaren biföll utskottets hemställan.
          </note>
          <note>
            Beslut om samlad votering
          </note>
          <note>
            På förslag av tredje vice talmannen medgav kammaren att finansutskottets
            betänkanden FiU7, FiU8,
          </note>
          <note>
            FiU9 och FiU12, skatteutskottets betänkande SkU3, justitieutskottets
            betänkande JuU2 samt lagutskottets betänkanden LU1, LU2, LU3,
            LU4 och LU5 fick avgöras i ett sammanhang efter avslutad debatt.
          </note>
          <note>
            5 § Kontoföring av finansiella instrument och kostnadsinformation
            till fondandelsägare
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU7
          </note>
          <note>
            Kontoföring av finansiella instrument och kostnadsinformation
            till fondandelsägare (prop.
          </note>
          <note>
            1997/98:160)
          </note>
          <note type="speaker">
            Anf. 91 FREDRIK REINFELDT (m):
          </note>
          <note>
            Fru talman! Dagens lagstiftningsärende är på många sätt mycket
            olyckligt. Ärendet avslöjar - och det kan man också säga att förmiddagens
            debatt har gjort - rådande vänstermajoritets syn på den nya globala
            ekonomin som växer fram i världen. Vi är snabba att skörda frukterna
            av denna globala ekonomi, dvs. Sverige lever gott på den myckna
            exporthandeln som den öppna ekonomin genererar. Samtidigt uppvisar
            vi en stor iver att ibland försöka reglera och återta delar av
            den avreglering som skedde på 80-talet för att visa något slags
            missriktad politisk handlingskraft. Dagens ärende om en reglering
            när det gäller kostnadsinformationen till fondandelsägarna är
            ett exempel på detta.
          </note>
          <note>
            Bakgrunden är att fondsparandet har vuxit snabbt i landet. Det
            kan direkt sägas att konkurrensen på området kunde vara bättre.
            Det är för några få aktörer ganska enkelt att tjäna stora summor.
            Men detta är fortfarande en bransch med global tillväxt, med en
            fondverksamhet som är internationellt beroende och ett lättrörligt
            sparkapital - med ofördelaktiga villkor i ett land flyttar kapitalet
            utomlands.
          </note>
          <note>
            Socialdemokraterna har genom att under många år i denna kammare
            på olika sätt missgynnat direktägande av aktier själva bidragit
            till framväxten av det myckna fondsparandet, dvs. det passiva
            fondsparandet som har blivit en särskild svensk modell. Sparandet
            växer även i andra länder, men i Sverige är det väldigt stort.
          </note>
          <note>
            Senare i dag är det tänkt att det skall skapas en isolerad nationell
            reglering här i Sverige. Detta sker trots ett visat intresse från
            branschens företrädare att själva förbättra informationsgivningen
            till fondandelsägarna. Det fattades t.o.m. ett beslut i augusti
            på en konstruktion för att lämna mer information i enlighet med
            ungefär det som eftersöks i propositionen. Detta sker trots att
            man inom EU inte kommer att genomföra motsvarande reglering för
            andra medlemsländer inom EU - alltså ett mindre omfattande regelverk
            -
          </note>
          <note>
            och trots att länder som Luxemburg och Irland redan före den
            reglering som nu skall antas konkurrerar om det lättrörliga sparkapitalet
            med lägre skatter och färre regleringar. Detta sker alltså trots
            att vi redan har mer omfattande reglering i Sverige, ger mer information
            - delvis lagstadgad - till fondspararna och tar ut högre skatt
            i Sverige av småspararna än i andra motsvarande konkurrentländer.
          </note>
          <note>
            Allt detta sker för att fånga en förgänglig kvällspressopinion
            som har uppstått i detta ärende.
          </note>
          <note>
            Låt mig säga att jag tror att det finns en hel del människor
            som skulle vilja ha mer information om sitt fondandelssparande.
            Det vore rätt naturligt att de får det om de efterfrågar det.
            Det sker en utveckling mot mer information. Men det finns somliga
            andra som skulle vilja ha mindre information, som tycker att det
            redan i dag råder ett informationsöverskott i förhållande till
            det sparande man har.
          </note>
          <note>
            Säkert är att alltför lite intresse inom sektorn inriktas på
            det som egentligen är viktigare för småspararna, dvs. värdeutvecklingen
            och avkastningen på det sparande som de har avsatt i olika typer
            av fonder.
          </note>
          <note>
            Man kan hävda att propositionen riktar sökljuset fel, eftersom
            föreslagen reglering blir delvis kontraproduktiv. När en fondförvaltare
            är framgångsrik - det ser man genom att avkastningen överstiger
            genomsnittet eller att fondförmögenheten stiger - syns det i en
            första fas som ett besked om att avgifterna har stegrats. De är
            oftast kopplade till värdeutvecklingen.
          </note>
          <note>
            Med denna propositions synsätt är det ett besked till fondspararna
            att de borde byta förvaltare, när fondförvaltaren egentligen har
            visat sig vara framgångsrik.
          </note>
          <note>
            Vi lurar till viss del småspararna att titta på fel faktorer.
            Det vore bättre att titta på värdeutvecklingen.
          </note>
          <note>
            Dagens beslut fattas i stor iver. Branschen har körts över. Man
            har försökt att framföra synpunkter till finansutskottet. Där
            har intresset varit ljumt.
          </note>
          <note>
            I deras framställan finns en vädjan om att få lite tid till att
            ställa om systemen för att hinna anpassa sig till det nya regelverket.
            Under intryck av att detta är en bransch som just nu också har
            att fundera över
          </note>
          <note>
            EMU:s förändringar på värdepappershandeln och också inför det
            stundande millennieskiftet har man bett att få ett litet andrum.
            Men se det har inte riksdagsmajoriteten brytt sig om.
          </note>
          <note>
            Jag har inte sett att det har gjorts några analyser av konsekvenserna
            av dagens beslut, av kostnaderna, som i sista hand kommer att
            drabba fondandelsägarna, eller av effekterna av den överskottsinformation
            som riksdagen i dag fattar beslut om.
          </note>
          <note>
            Det här beslutet riskerar ånyo - vi har en del andra regler som
            redan i dag gör det - att uppmuntra kapitalflykt ur landet. Det
            försämrar möjligheterna till en sysselsättningsökning inom en
            mycket viktig tillväxtbransch, nämligen finanssektorn. Exempel
            på fondförvaltare som har meddelat att de som alternativ till
            Sverige nu tittar på Luxemburg har redan givits i medierna.
          </note>
          <note>
            Sammanfattningsvis är det ånyo ett exempel, bland många, på hur
            den svenska vänstern i den här riksdagen, styrd av framför allt
            Socialdemokraterna, har svårt att förstå eller tycka om den nya
            globala verklighet, den nya globala ekonomiska ordning, som vi
            lever inom. Därmed blir man på något sätt svaret skyldig, eftersom
            det är denna ekonomiska ordning som lägger grunden för mycket
            av vårt välstånd och vår frihet. Också av det skälet är detta
            en viktig proposition. Som en randkommentar vill jag påpeka att
            de partier som väljer en halv reglering inte heller åstadkommer
            så mycket mer.
          </note>
          <note>
            Fru talman! Jag vill med detta yrka bifall till reservation 1
            till betänkandet.
          </note>
          <note>
            Anf. 92 CAMILLA DAHLIN-
          </note>
          <note type="speaker">
            ANDERSSON (fp):
          </note>
          <note>
            Fru talman! Jag tänker använda min tid till att framför allt
            tala om kostnadsinformation till fondandelsägare.
          </note>
          <note>
            Det känns oerhört tillfredsställande att vi nu ur ett konsumenträttsligt
            perspektiv tar tag i möjligheterna för den enskilde att jämföra
            kostnaderna för sina placeringar i olika fonder.
          </note>
          <note>
            De svenska hushållens sparande i värdepappersfonder har vuxit
            kraftigt under de senaste åren. Med tanke på den enskildes möjlighet
            att i det allmänna ålderspensionssystemet placera pensionsmedel
            i värdepappersfonder, såväl i svenska som i utländska fondföretag,
            är det mycket viktigt att den enskilde spararen kan jämföra kostnaderna
            för sina placeringar.
          </note>
          <note>
            EG-direktivet 85/611 anger en minimistandard beträffande information
            till andelsägare. Direktivet hindrar inte EU:s medlemsländer att
            införa ytterligare regleringar vad gäller kostnadsinformation.
            Eftersom variationen av olika kostnader som tas ut ur en värdepappersfond
            är stor är det viktigt att det finns bra jämförelsetal.
          </note>
          <note>
            Lagstiftningen bör utformas med försiktighet.
          </note>
          <note>
            Med en svensk lagstiftning vad gäller en större reglering över
            kostnadsinformationen når vi inte t.ex.
          </note>
          <note>
            utländska fondbolag. Det är viktigt att de svenska fondbolagen
            åläggs åtgärder som de rimligen kan vidta utan att tillfogas större
            kostnader än andra på marknaden befintliga konkurrenter. Det är
            högst väsentligt att en sparare kan erhålla en kostnadsbild av
            uttagen som vederbörande kan använda för att jämföra mellan andra
            på marknaden befintliga fondförvaltare. Här gäller då att skapa
            ett system som faktiskt ger spararna rättvisande jämförelsetal.
          </note>
          <note>
            I propositionen föreslås att förvaltningsavgiften skall redovisas
            och därtill alla andra kostnader som belastar fondförmögenheten.
            Som exempel på övriga kostnader anges courtage, andra transaktionskostnader,
            avgifter vid investeringar i utlandet, räntekostnader för fondbolagens
            upplåning, skatter, osv.
          </note>
          <note>
            Detta skapar en gigantisk räkneuppgift för både fondbolagen och
            den myndighet som skall handlägga pensionspremiesystemet, dvs.
            att hitta nyckeltal för att sedan kunna fördela de här kostnaderna
            på respektive sparare. Ligger det inte här en risk för att detta
            leder till schabloniseringar i stället för exakta kostnadsredovisningar
            och att ökade kostnader för detta merarbete i slutändan drabbar
            konsumenterna?
          </note>
          <note>
            För att summera vill jag framhålla att en ökad individuell kostnadsinformation
            till den enskilde spararen i fondbolag är varmt välkommen ur konsumentens
            perspektiv. Att finna för den enskilde spararen jämförbara nyckeltal,
            som underlättar dennes beslut i val av fondplaceringar, är mycket
            viktigt.
          </note>
          <note>
            I propositionen föreslås att en total kostnadsredovisning skall
            erhållas och att denna skall redovisas i två delposter: förvaltningskostnader
            och övriga kostnader. Här läggs då ansvaret på den enskilde spararen
            att själv räkna ut vad som utgör posten för "övriga kostnader",
            och några säkra jämförelsetal uppnår man inte med denna lösning.
          </note>
          <note>
            I stället vill vi i Folkpartiet liberalerna att den enskilde
            spararen skall erhålla en redovisning av kostnaderna uppdelade
            i tre väsentliga kostnadsområden:
          </note>
          <note>
            förvaltning, förvaring och tillsyn. Med denna uppdelning uppnår
            man en enhetlig redovisning mellan bolagen, och konsumenten får
            konkreta jämförelsetal som underlättar spararens möjlighet att
            välja fond.
          </note>
          <note>
            Ett rättvisande redovisningssystem för kostnader vad gäller information
            om courtage, skatter etc. är mer avhängigt av den enskilde placerarens
            individuella avkastning på sitt kapital och behöver längre tid
            att tas fram. Därför bör inte en snävare reglering tillskapas
            än vad den enskilde spararen är betjänt av, utan detta bör utredas
            vidare.
          </note>
          <note>
            Därför, fru talman, yrkar jag bifall till reservation nr 2.
          </note>
          <note type="speaker">
            Anf. 93 BENGT SILFVERSTRAND (s):
          </note>
          <note>
            Fru talman! Jag noterade att Fredrik Reinfeldt fann det olyckligt
            att det var en vänstermajoritet som låg bakom förslaget om lagreglering.
            I den vänstermajoriteten ingår socialdemokrater, vänsterpartister,
            miljöpartister, kristdemokrater och folkpartister. Det var en
            ny konstellation och en ny beteckning på en vänstermajoritet i
            den här frågan. Det är onekligen intressant att notera. Moderaterna
            är nämligen ensamma om att motsätta sig en lagstadgad skyldighet
            för fondbolagen att informera de enskilda spararna och andelsägarna
            om vilka kostnader som är förknippade med andelsinnehavet.
          </note>
          <note>
            Som framgått av de inlägg som har förekommit hittills innehåller
            detta ärende betydligt mer av politisk sprängkraft än vad som
            döljer sig under den tämligen harmlösa rubriken Kontoföring av
            finansiella instrument och kostnadsinformation till fondandelsägare.
          </note>
          <note>
            Vad först gäller kontoföringen av finansiella instrument är utskottet
            helt enigt, och jag yrkar bifall till utskottets hemställan på
            denna punkt.
          </note>
          <note>
            De s.k. fondbolagen, dvs. aktiebolag som förvaltar värdepappersfonder
            för enskilda andelsägare, har under senare tid blivit föremål
            för en ständigt ökad uppmärksamhet från såväl mediers som myndigheters
            sida. Uppmärksamheten och den växande kritiken mot fondbolagen
            riktar sig dels mot uppenbara brister i marknadsföringen, bl.a.
            ofullständiga upplysningar om de risker som är förknippade med
            den produkt som erbjuds, dels mot bristande information till den
            enskilde andelsägaren, dvs. konsumenten av tjänsten, om de avgifter
            som denne får betala för fondandelarnas förvaltning, förvaring
            m.m.
          </note>
          <note>
            Propositionens förslag om att införa en lagreglerad skyldighet
            för fondbolagen att dessa årligen skall informera andelsägarna
            om de totala kostnader som belastat fonden och hänför sig till
            andelsinnehavet bygger på ett gediget erfarenhetsunderlag.
          </note>
          <note>
            Bara under de tre senaste åren har hushållens direktägda innehav
            av fondandelar ökat från 125 till ca
          </note>
          <note>
            270 miljarder kronor. Därtill skall läggas de fondandelar hushållen
            äger indirekt, t.ex. genom sparande i försäkringar. Det rör sig
            här om en dramatiskt växande marknad av konsumenttjänster. Hur
            disponerar då fondbolagen de avgifter man tar ut av konsumenterna,
            och vilken information får konsumenterna om de avgifter de betalar?
          </note>
          <note>
            Låt mig först konstatera att fondbolagen genomgående redovisar
            en synnerligen god lönsamhet.
          </note>
          <note>
            Denna lönsamhet förstärks uppenbarligen av höga och i vissa fall
            t.o.m. oskäliga förvaltningsavgifter, vilka bara i begränsad utsträckning
            går till faktisk förvaltning. En undersökning som genomfördes
            för inte så lång tid sedan visar att inget av marknadens fyra
            största fondbolag avsatt mer än 20 % av förvaltningsavgifterna
            till ren förvaltning. Av de fondavgifter som marknadens största
            fondbolag - Föreningssparbanken Robur - tog in under 1997 avsattes
            bara
          </note>
          <note>
            12 % till faktisk förvaltning, dvs. analys, köp och försäljning
            av värdepapper. Resten gick till marknadsföring, vinst och bidrag
            till bankkontoren - detta trots att fondavgiften har rubriken
            Förvaltningsavgifter. Vad säger moderater, folkpartister och kristdemokrater
            om en sådan marknadsföring? Ser vi sedan saken ur den enskilde
            spararens perspektiv ser vi att denne i många fall genom denna
            orimliga avgiftssättning fått se uppemot en fjärdedel av sitt
            nysparande under 1997 försvinna i avgifter.
          </note>
          <note>
            Det är mot denna bakgrund man skall se de starkt växande kraven
            från de enskilda spararna om en betydligt bättre kostnadsredovisning
            från fondbolagens sida. 70 % av de tillfrågade totalt 1 550 fondspararna
            visste inte om hur stor deras avgift till fondbolagen var. Sex
            av tio fondsparare efterlyste mot denna bakgrund en specifikation
            av avgiften i kronor och ören.
          </note>
          <note>
            Det är alltså de individuella - de enskilda - sparare som inte
            minst moderaterna i många sammanhang talar sig varma för som ställer
            dessa krav. Man vill från spararnas sida ha en konkret detaljerad
            redovisning av sina kostnader i kronor och ören.
          </note>
          <note>
            Trots detta klart redovisade behov av en bättre information till
            enskilda sparare i värdepappersfonder, och trots ökade krav från
            de enskilda konsumenterna på en fylligare och tydligare kostnadsredovisning,
            reserverar sig Moderaterna, Kristdemokraterna och
          </note>
          <note>
            Folkpartiet mot att propositionens förslag skall vinna riksdagens
            bifall. Moderaterna vill inte ha någon lagreglering om individuell
            kostnadsinformation över huvud taget, och Kristdemokraterna och
            Folkpartiet bara delvis.
          </note>
          <note>
            Moderaterna motiverar sitt avslag med att hänvisa till rekommendationer
            från Fondbolagens Förening om att redovisa den - observera nu
            ordet - kollektiva kostnadsbelastningen i olika fonder. Observera
            att ordet "kollektiva" har revalverats i moderat argumentation.
            Det brukar inte duga i andra sammanhang.
          </note>
          <note>
            Man hänvisar vidare till att bara svenska och inte utländska
            fondbolag omfattas av lagförslaget, vilket man befarar skall snedvrida
            konkurrensen på marknaden.
          </note>
          <note>
            Kristdemokrater och folkpartister erkänner klädsamt behovet av
            en förbättrad information till konsumenterna, men vill inskränka
            denna information till att enbart omfatta kostnaderna för förvaltning,
            förvaring och tillsyn. Man bortser då från andra kostnader som
            också tas ut ur fondtillgångarna, t.ex. courtage och andra transaktionskostnader,
            vilka i många fall har stor betydelse för den totala kostnadsbilden.
            Dessa kostnader varierar från fond till fond. Det gör det givetvis
            svårt för den enskilde spararen att få en överblick över vilka
            kostnader som är förenade med sparandet i en värdepappersfond.
          </note>
          <note>
            En fylligare och tydligare individuell kostnadsinformation ökar
            givetvis de enskilda spararnas möjligheter att avgöra vilken fond
            som är mest kostnadseffektiv. Detta borde sätta ett visst tryck
            på de enskilda fondbolagen, vilket i sin tur kan leda till lägre
            förvaltningskostnader och en sundare konkurrens på marknaden -
            något som inte minst moderaterna i andra sammanhang brukar framhålla
            betydelsen av.
          </note>
          <note>
            Jag vill avsluta med att understryka vikten av att även fondsparare
            inom det individuella pensionssparandet och fondförsäkringssparandet
            blir delaktiga av samma individuella kostnadsinformation som övriga
            fondsparare och att regeringen snarast möjligt återkommer med
            ett förslag om hur en bestämmelse som även omfattar denna grupp
            närmare skall utformas.
          </note>
          <note>
            Fru talman! Jag yrkar avslag på reservationerna och bifall till
            utskottets hemställan på samtliga punkter.
          </note>
          <note type="speaker">
            Anf. 94 FREDRIK REINFELDT (m) replik:
          </note>
          <note>
            Fru talman! Bengt Silfverstrand valde lite selektivt hörande
            när det gällde mitt inlägg. Jag har på intet sätt motsatt mig
            ökad information till fondandelsägare. Moderaterna är ett parti
            som tror på konkurrens. Jag nämnde också att konkurrensen kan
            behöva förbättras på detta område. Jag tror bara att lagstiftningsvägen
            är fel och dessutom i detta fall tilltagen alldeles för snabbt.
            Jag tror att en reglering som påförs en dynamisk tillväxtmarknad,
            som vi här talar om, snabbt blir omodern och i många fall säkert
            kommer att motverka sitt syfte. I det fallet får den som lever
            se.
          </note>
          <note>
            Jag har två vägar ut ur detta som jag skulle vilja testa på Bengt
            Silfverstrand. Den ena kommer från
          </note>
          <note>
            Björn Sunesson i Svenska Dagbladet Näringsliv från i söndags:
            "Ett annat sätt att öka pressen mot fondbolagen är att sälja sina
            fondandelar och själv knåpa ihop en egen aktieportfölj. Då slipper
            du allt vad förvaltningsavgifter heter". Han avslutar på ett annat
            ställe: "det vore bättre för aktiemarknaden med miljontals enskilda,
            aktiva aktiesparare än miljontals passiva fondsparare som överlåter
            allt till fondförvaltarna".
          </note>
          <note>
            Kan Bengt Silfverstrand ställa sig bakom denna beskrivning? Om
            vi kunde hitta vägar att mer aktivt uppmuntra ett direkt aktieägande
            i Sverige tror jag att moderaterna och socialdemokraterna skulle
            kunna göra någonting väldigt gott för Sverige och för Sveriges
            utveckling.
          </note>
          <note>
            Det andra gäller just tilltron till självreglering. Jag nämnde
            den iver med vilken denna lagstiftning har tagits fram. Här fanns
            en vilja att diskutera och fatta beslut om en självreglering från
            branschen själv.
          </note>
          <note>
            Trots detta skriver utskottet i sin majoritetstext att något
            sådant intresse inte har funnits. Varför denna iver? Varför inte
            försöka att lyssna och följa delar av en svensk tradition som
            har handlat om att självreglering är bra inom marknadsekonomins
            ram?
          </note>
          <note type="speaker">
            Anf. 95 BENGT SILFVERSTRAND (s) replik:
          </note>
          <note>
            Fru talman! Det är i och för sig riktigt att intresset för att
            informera från fondbolagens sida har ökat sedan processen har
            kommit i gång och propositionen lagts fram. Men det man vill ge,
            och det som man så sent som i augusti presenterade i detta avseende,
            var en kollektiv information. Man skulle redovisa i klump. Man
            ville inte gå med på att redovisa för varje enskild andelsägare.
            Det är det som är problemet. Det är alltså otillräckliga initiativ
            som har tagits från fondbolagen själva. Det är mot denna bakgrund
            som vi anser att lagreglering är nödvändig.
          </note>
          <note>
            Vi kan se vad Fondbolagens Förening i ögonblick av klarsyn själv
            skriver i Dagens Industri den 20
          </note>
          <note>
            november: "Men för att behålla kunderna och få nya krävs ständiga
            förbättringar. Därför är det viktigt att vara lyhörd och lyssna
            på kundernas krav".
          </note>
          <note>
            Det är väl att lyssna på de individuella småspararna om man inför
            en lagstadgad skyldighet att informera när sju av tio anser att
            de inte får tillräcklig information och när sex av tio fondsparare
            kräver att få detaljerad information?
          </note>
          <note type="speaker">
            Anf. 96 FREDRIK REINFELDT (m) replik:
          </note>
          <note>
            Fru talman! Jag tror att poängen är frågan om vem som skall lyssna,
            Bengt Silfverstrand. Är det branschfolket och värdepappersbolagen,
            eller är det riksdagsledamöterna? Det är väl det som är själva
            grundfrågan här. Det är inte alltid så lyckligt att riksdagsledamöter
            träder in i den typ av kund-aktörförhållanden som det handlar
            om och lagstiftar på ett sätt som låser marknaden vid ett arbetssätt
            - detta i en dynamisk tillväxtbransch, som jag nämnde. Dessutom
            har regleringen den egenheten att det är en nationell avvikande
            svensk reglering som gäller svenska bolag här i Sverige, men som
            inte gäller utländska bolag som är aktiva i Sverige på samma sätt.
            Det finns alltså en risk att man via denna nationella reglering
            pressar kapital och också delar av dessa fondbolags verksamhet
            ut ur Sverige.
          </note>
          <note>
            Jag vet faktiskt inte vem som är vinnare på det.
          </note>
          <note>
            Jag vet att det förminskar möjligheterna att få god sysselsättningsutveckling
            i Sverige. Och då tycker jag inte att man har företrätt landets
            småsparare väl. Jag menar att den efterfrågan på ökad information
            som förvisso finns hos vissa fondandelsägare var branschen på
            väg att självreglera. Och om det inte var det perfekta systemet
            som hade kommit fram i augusti, hade vi kunnat vänta och avvakta
            och se detta växa fram i en naturlig självreglering. Men nu tog
            ivern överhanden, och jag får lov att säga att det inte är första
            gången som det har skett i Sverige.
          </note>
          <note type="speaker">
            Anf. 97 BENGT SILFVERSTRAND (s) replik:
          </note>
          <note>
            Fru talman! Riksdagsledamöter skall lyssna på människorna. I
            det här fallet handlar det om de växande skaror som föredrar att
            spara på detta sätt i fonder. Det är precis vad vi har gjort genom
            att tillmötesgå de sparare som tycker att det är alldeles självklart
            att man skall ha information och få reda på hur mycket man betalar
            i avgifter.
          </note>
          <note>
            Moderaterna bekämpade ju som bekant frenetiskt kollektiva löntagarfonder.
            Men kollektiva sparfonder utan individuell kostnadsinformation
            och anknytning har man tydligen ingenting emot.
          </note>
          <note>
            Anf. 98 CAMILLA DAHLIN-
          </note>
          <note type="speaker">
            ANDERSSON (fp) replik:
          </note>
          <note>
            Fru talman! Vi i Folkpartiet framhåller verkligen vikten av att
            man kan skapa en individuell kostnadsinformation, så att konsumenten
            verkligen kan ha nytta av den och kunna göra jämförelser med andra
            fonder. Därför föreslår vi tre områden som konsumenten kan ha
            nytta av att kunna jämföra.
          </note>
          <note>
            Att blanda in transaktionskostnader, courtage och liknande, som
            mer är relaterade till den enskildes placeringar, ser vi i dag
            som ett problem. Det gynnar inte konsumenten så att han eller
            hon skall kunna göra en rättvis jämförelse. Vi föreslår därför
            att man inte reglerar detta i dag utan att man låter detta utredas
            vidare.
          </note>
          <note type="speaker">
            Anf. 99 BENGT SILFVERSTRAND (s):
          </note>
          <note>
            Fru talman! Kristdemokrater och folkpartister är mer insiktsfulla
            än moderaterna genom att de har kommit fram till att man skall
            lyssna på de enskilda spararna när de vill ha information. Men
            det är en halvkväden visa. Man tycks från Folkpartiets och
          </note>
          <note>
            Kristdemokraternas sida tro att det bara är förvaltningskostnaderna
            som kan och bör redovisas. Men förvaltningskostnaderna är en del
            av problemet. Det finns även en rad andra kostnader som är betydelsefulla
            för den enskilde spararen. När man ser exempel på att kostnaderna
            äter upp en fjärdedel av den tillväxt som den enskilde spararen
            har haft på sitt sparande, då måste man väl, i detta fall från
            Folkpartiets sida, fundera på vad som bör göras utöver det som
            nu sker. Man har från Folkpartiets och Kristdemokraternas sida
            inte lyckats eller orkat med att löpa hela linan ut. Och det finns
            ju inga logiska skäl till att man skall utelämna så betydelsefulla
            kostnader som courtage och andra transaktionskostnader.
          </note>
          <note>
            Anf. 100 CAMILLA DAHLIN-
          </note>
          <note type="speaker">
            ANDERSSON (fp):
          </note>
          <note>
            Fru talman! Jag vill göra en rättelse av informationen. Vi lyfter
            fram de tre väsentliga områdena som utöver förvaltning är förvaring
            och tillsyn. Vi finner att det är dessa tre områden som fondbolagen
            i dag mäktar med att ganska omgående ta fram nyckeltal på och
            som gör att konsumenten kan använda sig av dem vid val av fondbolag.
            I dag tycker vi inte att courtage och andra avgifter som mer är
            att hänföra till den individuella placeringen skall anges, eftersom
            vi anser att det ger missvisande information till konsumenten.
            Det är ur det konsumenträttsliga perspektivet som vi tycker att
            det i dag är att överreglera att ta med detta.
          </note>
          <note type="speaker">
            Anf. 101 BENGT SILFVERSTRAND (s):
          </note>
          <note>
            Fru talman! Jag kan ta några exempel som visar vad Folkpartiet
            och Kristdemokraterna inte tycker är så betydelsefullt i dessa
            sammanhang. Förutom courtage i samband med förvärv och försäljning
            av fondpapper handlar det om avgifter och andra pålagor vid investeringar
            i utlandet. Det handlar om räntekostnader som fonden betalar för
            kortfristig upplåning. Det handlar om premier vid inlåning av
            fondpapper. Det är alltså en stor del av dessa kostnader som de
            enskilda spararna här tvingas betala och som
          </note>
          <note>
            Folkpartiet och Kristdemokraterna inte tycker att man bör redovisa.
          </note>
          <note>
            Det är intressant att notera vad Sveriges Aktiesparares Riksförbund,
            som ju i andra sammanhang brukar stöttas varmt av de borgerliga
            partierna, uttalar.
          </note>
          <note>
            Sveriges Aktiesparares Riksförbund konstaterar:
          </note>
          <note>
            På längre sikt torde inte dessa kostnader för de svenska fondbolagen
            bli särskilt betungande. Men det är en fördel för den enskilde
            spararen att kostnaderna redovisas på ett tydligt sätt. Det finns
            inte skäl att befara att en lagstadgad kostnadsinformation skulle
            medföra att svenska fondbolag tappar marknadsandelar i förhållande
            till utländska alternativ.
          </note>
          <note>
            Så långt Sveriges Aktiesparares Riksförbund.
          </note>
          <note>
            Vad detta handlar om är att Moderaterna har ställt sig på fondbolagens
            sida mot konsumenterna och de enskilda spararna. Folkpartiet och
            Kristdemokraterna har bara orkat med halva vägen. Intresset ljuger
            aldrig.
          </note>
          <note type="speaker">
            Anf. 102 AGNE HANSSON (c):
          </note>
          <note>
            Fru talman! Även Centerpartiet står bakom samtliga punkter i
            detta betänkande. Vi gör det utan att för den skull känna oss
            som tillhörande någon särskild vänstermajoritet i denna kammare
            med en särskild form av regleringsiver. Vi känner oss snarare
            tillhöra en majoritet som stärker det enskilda konsumentintresset,
            det enskilda sparandet och hushållssparandet.
          </note>
          <note>
            Det har framhållits av flera här i debatten att sparandet i värdepappersfonder
            har ökat och fått ett stort genomslag hos det svenska folket.
            Det är riktigt. Det finns väl då anledning att också se till att
            vi har riktiga och korrekta regler som styr detta sparande så
            att vi kan öka det ytterligare. Det enskilda sparandet är bra.
            Ett stort privat sparande, ett hushållssparande, är nämligen bra
            för svensk ekonomi, det är bra för riskkapitalförsörjningen i
            näringslivet, och det är bra för den egna ekonomin. Det är också
            bra för bankerna och för fondbolagen, inte minst i den meningen
            att det har genererat kraftiga vinster genom den förvaltning som
            de har jobbat med. Och det är inget fel att tjäna pengar. Men
            avgiftsuttaget har hittills varit svårt, för att inte säga omöjligt,
            för den enskilde spararen att kontrollera. Det är rimligt att
            man, när man utnyttjar en tjänst, också får veta vad den tjänsten
            kostar. Därför är det rimligt att fondbolagen blir skyldiga att
            redovisa sina avgiftsuttag. En öppenhet i fråga om avgiftsuttaget
            ger också bättre förutsättningar för en öppen konkurrens om tjänsterna
            gentemot kunderna från fondbolagens sida. Låt vara att det endast
            låter sig göras mellan svenska fondbolag efter ett genomförande
            av de förslag som vi nu diskuterar och skall besluta om. Det främjar
            också ett mindre passivt aktiesparande.
          </note>
          <note>
            Centerpartiet står alltså i allt väsentligt bakom förslagen om
            att en öppen redovisning av avgifter sker på varje andelsinnehav.
            Det är en viktig konsumentpolitisk åtgärd. En lagregel om individuell
            kostnadsinformation för andelsägare i värdepappersfonder stärker
            den enskilde "sparkonsumentens" ställning på marknaden.
          </note>
          <note>
            Den här debatten är något märklig, vilket har berörts lite i
            det avseendet att de som oftast talar sig varma för en individuell
            syn på saker och ting förordar en kollektiv kostnadsredovisning
            från olika fonder, medan de som annars brukar tala om kollektivet
            nu föreslår en individuell redovisning för varje andelsägare.
            Vi förordar en sådan individuell och friare insyn från den enskilde
            i redovisningen, vilket också ger förutsättningar för att stärka
            den enskilde konsumenten och alla enskilda "sparkonsumenter" som
            kollektiv.
          </note>
          <note>
            Det finns ett problem i detta sammanhang, nämligen att denna
            lagreglering träffar endast inhemska fonder, inte fonder med utländskt
            hemvist. Därför är det viktigt att regeringen också fullföljer
            frågan och driver kravet på en öppen redovisning även i EU och
            i de internationella forum som här är aktuella. Det är högst lämpligt
            att ta upp det på EU-nivå i samband med den översyn av direktiven
            som pågår där.
          </note>
          <note>
            Det är också viktigt att följa frågan så att inte en snedvriden
            konkurrens uppstår - i dessa fall mellan fondbolagsförvaltare
            med hemvist i Sverige och utom
          </note>
          <note>
            Sveriges gränser. Jag utgår från att så kommer att ske.
          </note>
          <note>
            Med detta ber jag, fru talman, att få yrka bifall till hemställan
            i betänkandet i dess helhet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            6 § Höjning av Sveriges insats i Internationella valutafonden,
            m.m.
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU8
          </note>
          <note>
            Höjning av Sveriges insats i Internationella valutafonden, m.m.
            (prop. 1997/98:162)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            7 § Allmänna pensionsfondens verksamhet år
          </note>
          <note>
            1997
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU9
          </note>
          <note>
            Allmänna pensionsfondens verksamhet år 1997 (skr.
          </note>
          <note>
            1997/98:163)
          </note>
          <note type="speaker">
            Anf. 103 PETER ERIKSSON (mp):
          </note>
          <note>
            Fru talman! Från Miljöpartiets sida har vi skrivit en motion
            med anledning av den skrivelse som lämnats om Allmänna pensionsfondens
            verksamhet.
          </note>
          <note>
            Motionen går ut på att visa att vi anser att AP-
          </note>
          <note>
            fonderna bör få etiska regler kring hur man skall placera sina
            aktiemedel och även i andra fall, t.ex. när det gäller obligationer.
            För alltfler placerare runt om i världen börjar det ju bli allt
            viktigare att ha klara och entydiga regler på det etiska området
            när det gäller hur man skall placera.
          </note>
          <note>
            Pengar är makt, och pengar kan användas både bra och dåligt.
            Har man väl genomarbetade etiska regler finns det åtminstone skäl
            att tro att de används litet bättre än annars.
          </note>
          <note>
            I svaret på motionen sägs att det redan finns tankar om att utveckla
            en placeringspolicy. Vår idé är dock att det skall vara en mycket
            tydligare etisk inriktning. Jag menar att ett bifall till motionen
            skulle vara ett starkt stöd också för Finansdepartementet när
            det gäller att komma i gång med arbetet på ett mer uttalat mål
            om att skaffa sig en etisk grundtanke bakom de placeringar som
            finns när det gäller AP-
          </note>
          <note>
            fonderna. Det skulle sluta med att man varje år lämnar en redogörelse
            för hur de här villkoren har uppfyllts från AP-fondernas sida.
          </note>
          <note>
            Jag yrkar alltså bifall till reservationen.
          </note>
          <note type="speaker">
            Anf. 104 CARIN LUNDBERG (s):
          </note>
          <note>
            Fru talman! Peter Eriksson och Miljöpartiet anser att det är
            angeläget att AP-fonderna skaffar sig en etisk policy för sina
            investeringar. Liknande synpunkter framfördes också i fjol i samband
            med regeringens skrivelse i samma ärende. Finansutskottet ansåg
            då, liksom regeringen, att det fanns brister i de närmaste målen
            för verksamheten som AP-
          </note>
          <note>
            fondsstyrelsen hade beslutat om. Riksdagen instämde i kritiken
            mot fondstyrelsernas mål beträffande såväl målens innehåll som
            deras precision.
          </note>
          <note>
            I årets skrivelse följer regeringen upp den här kritiken och
            anser återigen att fondstyrelserna bör se över sina målformuleringar
            för att möjliggöra en bra utvärdering.
          </note>
          <note>
            Under finansministerns ledning bedrivs också ett arbete i en
            parlamentarisk arbetsgrupp för att se över
          </note>
          <note>
            AP-fondens organisation och placeringsregler. Arbetsgruppen har
            meddelat att man avser att lägga fram sina förslag under hösten
            1998.
          </note>
          <note>
            Visserligen, fru talman, närmar sig hösten sitt slut
          </note>
          <note>
            - det blir extra tydligt när man ser juldekorationerna i affärerna
            och vet att det är första advent till helgen -
          </note>
          <note>
            men arbetsgruppen har för avsikt att slutföra sitt arbete så
            att de nya riktlinjerna kan träda i kraft år
          </note>
          <note>
            2000. Finansutskottet följer traditionerna i denna kammare och
            föreslår därför att motionen inte skall föranleda någon åtgärd
            just nu, utan att den skall avslås.
          </note>
          <note>
            Fru talman! Jag yrkar alltså bifall till hemställan i finansutskottets
            betänkande och avslag på motionerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            8 § Ny överenskommelse om Nordiska investeringsbanken m.m.
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU12
          </note>
          <note>
            Ny överenskommelse om Nordiska investeringsbanken m.m. (Prop.
            1998/99:14)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            9 § Dubbelbeskattningsavtal mellan Sverige och
          </note>
          <note>
            Albanien m.m.
          </note>
          <note>
            Föredrogs
          </note>
          <note>
            Skatteutskottets betänkande 1998/99:SkU3
          </note>
          <note>
            Dubbelbeskattningsavtal mellan Sverige och Albanien m.m. (prop.
            1998/99:12)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            10 § Fortsatt giltighet av 1952 års tvångsmedelslag och lagen
            om hemlig kameraövervakning
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU2
          </note>
          <note>
            Fortsatt giltighet av 1952 års tvångsmedelslag och lagen om hemlig
            kameraövervakning (prop.
          </note>
          <note>
            1998/99:6)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            11 § Ändringar i årsredovisningslagarna
          </note>
          <note>
            Föredrogs
          </note>
          <note>
            Lagutskottets betänkande 1998/99:LU1
          </note>
          <note>
            Ändringar i årsredovisningslagarna (prop.
          </note>
          <note>
            1997/98:118)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            12 § Godtrosförvärv
          </note>
          <note>
            Föredrogs
          </note>
          <note>
            Lagutskottets betänkande 1998/99:LU2
          </note>
          <note>
            Godtrosförvärv (prop. 1997/98:168)
          </note>
          <note type="speaker">
            Anf. 105 ULF NILSSON (fp):
          </note>
          <note>
            Fru talman! Jag tror att det för många människor är både obegripligt
            och upprörande att en person som blir bestulen på något inte kan
            vara säker på att ha kvar äganderätten till det som tagits ifrån
            honom eller henne när det stulna en dag återfinns.
          </note>
          <note>
            Den proposition som lagutskottet yttrar sig över är ett förslag
            till skärpning av rättsreglerna för stöldgods som förvärvats i
            s.k. god tro. Om en person borde ha misstänkt att överlåtaren
            saknade rätt till egendomen skall inte köpet betraktas som gjort
            i god tro. Detta innebär en skärpning jämfört med tidigare lagtext
            men det är fortfarande, även efter denna lagändring, inte självklart
            att den rättmätige ägaren får tillbaka det som stulits från honom
            utan att erlägga betalning.
          </note>
          <note>
            Frågan om vem lagen i första hand skall skydda, den ursprunglige
            ägaren eller den som köpt en vara i god tro, kan naturligtvis
            diskuteras. Båda kan drabbas oskyldigt av en tredje persons brottsliga
            handlingar.
          </note>
          <note>
            I valet av huvudprincip blir det ändå naturligt för mig och Folkpartiet
            att utgå från den ursprunglige ägaren, den som blivit bestulen.
            Äganderätten uppfattas av de flesta som en viktig rätt, oavsett
            om det handlar om personliga saker eller om det handlar om dyrare
            kapitalvaror. Också i flertalet länder i övriga
          </note>
          <note>
            Europa råder den rättsprincip som ger den bestulne ägaren rätt
            att få tillbaka det stulna, utan att betala någon ersättning.
            Den som handlade i god tro får i sin tur kräva ersättning av den
            som sålt de stulna varorna.
          </note>
          <note>
            Fru talman! Enligt Folkpartiets uppfattning borde även vi i Sverige
            vara mogna att redan nu skärpa lagen till förmån för äganderätten.
          </note>
          <note>
            Regeringen har visserligen aviserat att den tänker återkomma
            med förslag till förändring av lagen inom detta område, men vi
            menar att regeringen redan i år skulle kunna lämna ett förslag
            till lagändring så att lagen mer står i överensstämmelse med det
            allmänna rättsmedvetandet. Vi menar också att en lagändring som
            gör det omöjligt att sälja en obetald bil skulle vara möjlig att
            genomföra snarast. Det är motivet till att jag i dag stöder Rolf
            Åbjörnssons motion i dessa frågor.
          </note>
          <note>
            Fru talman! Jag yrkar i enlighet med Folkpartiets reservation
            tillsammans med kristdemokraterna och moderaterna i lagutskottet.
          </note>
          <note type="speaker">
            Anf. 106 TANJA LINDERBORG (v):
          </note>
          <note>
            Fru talman! I det här betänkandet behandlar lagutskottet regeringens
            proposition om godtrosförvärv.
          </note>
          <note>
            Regeringen föreslår att det i framtiden inte längre skall vara
            möjligt att köpa stöldgods i god tro. Därför kommer regeringen
            att inom kort tillsätta en utredning med uppdrag att ta fram ett
            lagförslag med just den innebörden. Men i avvaktan på utredningsförslaget
            föreslås att kraven på godtrosförvärv av lösöre skärps. Vidare
            föreslås att den målsägande som gjort anspråk på beslagtagen egendom
            skall få tre veckor på sig för att säkerställa sin rätt innan
            beslaget hävs.
          </note>
          <note>
            Det här lagförslaget föreslås träda i kraft den 1 januari nästa
            år.
          </note>
          <note>
            Jag konstaterar att ett enigt utskott ansluter sig till regeringens
            förslag. Vi delar regeringens uppfattning att det är angeläget
            att göra förändringar som försvårar handeln med stöldgods. Däremot
            är kristdemokraterna, moderaterna och Folkpartiets ledamöter i
            utskottet mer otåliga än vad majoriteten är. De kräver att regeringen
            skall återkomma till riksdagen med lagförslag senast den 1 juli
            nästa år. Reservanterna anser nämligen att det rent lagtekniskt
            inte behöver vara så komplicerat att få fram ett sådant förslag.
          </note>
          <note>
            Jag vill först erinra kammarens ledamöter om att den princip
            som nu råder för godtrosförvärv är mycket gammal. När vi nu står
            i begrepp att ändra princip krävs tid till såväl eftertanke som
            reflexion. Jag skall ge ett exempel på vad jag menar.
          </note>
          <note>
            Nuvarande godtrosförvärvslag ställer relativt höga krav för att
            någon skall anses vara i god tro. Om den ursprunglige ägaren hävdar
            att någon har sålt en vara utan att ha rätt till det är det alltså
            jag som köpare som måste redogöra för hur det gick till när jag
            köpte den. Dessutom måste jag göra det sannolikt att omständigheterna
            var sådana att jag borde ha insett att säljaren inte hade rätt
            att förfoga över varan. Vi har alla nyligen läst Svensk handels
            rapport om att det förekommer rätt omfattande stölder hos grossister
            och att de här varorna sedan återfinns i olika kvartersbutiker.
            Men om jag går in i min kvartersbutik och köper en chokladkaka
            utgår jag naturligtvis från att den ursprungligen inte är stulen.
            Jag handlar alltså i god tro. Eller så ser jag en annons i en
            tidning. Det är en privatperson som vill sälja en skinnsoffa på
            grund av en skilsmässa. Personen i fråga behöver snabbt pengar
            och har egentligen aldrig gillat soffan något vidare.
          </note>
          <note>
            Och så har kvittot förkommit av någon anledning. De här omständigheterna
            är högst trovärdiga. Jag har alltså ingen som helst anledning
            att betvivla att soffan inte skulle vara stulen. Jag handlar alltså
            i god tro.
          </note>
          <note>
            Med det förslag som nu alla partier ställer sig bakom är det
            i framtiden över huvud taget inte möjligt att handla i god tro
            när det gäller stöldgods. Jag är övertygad om att kammarens ledamöter
            inser att det finns svåra gränsdragningsproblem. Därför behövs
            en mycket noggrann analys utifrån de problem som jag nyss berört
            och som ju bara är några av de svåra gränsdragningsproblem som
            vi står inför när vi skall stifta en ny lag. Jag utgår självfallet
            från att regeringen inte tar längre tid på sig än nödvändigt.
            Men att tro att det går att fixa fram ett lagförslag till senast
            den 1
          </note>
          <note>
            juli tycker jag vittnar om att reservanterna inte tar problemet
            på allvar. Jag är särskilt förvånad över att en så lagklok person
            som Rolf Åbjörnsson faktiskt tror att det är möjligt.
          </note>
          <note>
            Med detta inlägg vill jag yrka bifall till lagutskottets hemställan
            och avslag på samtliga reservationer.
          </note>
          <note type="speaker">
            Anf. 107 RUNE BERGLUND (s):
          </note>
          <note>
            Fru talman! Det här betänkandet handlar om godtrosförvärv. När
            någon köper en vara från någon som inte hade rätt att förfoga
            över den brukar man säga att köpet gjordes i god tro. Köparen
            insåg inte att den som sålde saknade rätten att sälja varan, att
            den ägdes av någon som blivit bestulen eller på annat sätt förlorat
            sin egendom.
          </note>
          <note>
            Den som köpte i god tro, i tron att den som sålde också hade
            förfoganderätt, får enligt dagens lagstiftning ett visst rättsligt
            skydd, en äganderätt eftersom köpet gjordes i god tro. Det kallas
            ett extinktivt förvärv.
          </note>
          <note>
            Skälet till att vi så länge tillämpat extinktionsprincipen i
            Sverige har varit att det ur konsumentsynpunkt har ansetts viktigt
            med ett konsumentskydd även för den som gör inköp på andrahandsmarknaden.
            I varje fall i den bemärkelsen att det jag äger och det jag har
            köpt i god tro skall jag kunna behålla.
          </note>
          <note>
            Den svenska lagstiftningen på det här området börjar bli ovanlig
            i ett internationellt perspektiv. I
          </note>
          <note>
            Norge och Finland är det över huvud taget inte möjligt att hävda
            godtrosförvärv om det visar sig att förvärvet var stöldgods.
          </note>
          <note>
            Vår syn på andrahandsmarknaden är att den i huvudsak är hederlig
            och i grunden har varit bra för många konsumenter. Vår nuvarande
            lagstiftning som bygger på ett förtroende för andrahandsmarknaden,
            på att den är ren och ärlig, fungerar inte längre. Det är en alltför
            stor del av andrahandsmarknaden som består av stöldgods och på
            annat sätt olovligt förvärvad egendom.
          </note>
          <note>
            Därför tillsätter regeringen nu en utredning som skall undersöka
            möjligheten att skärpa reglerna för godtrosförvärv. Utredaren
            skall föreslå regler som går ut på att vindikationsprincipen skall
            gälla i varje fall vid stöld av lösöre och ta fasta på den ursprunglige
            ägarens rätt att utan lösen få tillbaka egendom som stulits från
            honom. Om den ursprunglige ägaren blivit av med sin egendom på
            annat sätt än genom brott skall utredaren undersöka om det även
            i fortsättningen går att tillämpa extinktionsprincipen. Utredaren
            skall lämna sitt förslag senast den 31 december 1999.
          </note>
          <note>
            Vi tror att den kursändring vi nu gör ligger bättre i linje med
            medborgarnas allmänna rättsmedvetande.
          </note>
          <note>
            Det kan verka stötande att en person som mist sin egendom genom
            stöld eller på annat sätt måste köpa den tillbaka om han inte
            kan bevisa att godtrosförvärvaren borde ha insett att säljaren
            saknade rätt att förfoga över egendomen.
          </note>
          <note>
            Den framtida lagen om godtrosförvärv skall visa att samhället
            sätter gränser, att vi inte under några omständigheter accepterar
            att handel med stöldgods kan bli en affärsidé på en svart marknad.
            Det skall inte längre vara möjligt att göra godtrosförvärv av
            stöldgods.
          </note>
          <note>
            I det betänkande som vi nu har att besluta om skärper vi gällande
            lag på ett par punkter i avvaktan på utredningens förslag. Vi
            skärper aktsamhetskravet från nuvarande lydelse "borde ha insett
            att överlåtaren saknade rätt att förfoga över egendomen" till
            en ny lydelse "borde ha misstänkt att överlåtaren saknade rätt
            att förfoga över egendomen". Det är en i juridisk mening klar
            skärpning av aktsamhetskravet.
          </note>
          <note>
            Utskottet föreslår också en ändring som innebär att en målsägande
            skall underrättas om att ett beslag av egendom som han eller hon
            gör anspråk på kan komma att hävas. För att ge målsägaren möjlighet
            att säkerställa sin rätt kombineras underrättelsen med en tidsfrist
            på tre veckor innan beslaget får hävas. Bestämmelsen om underrättelse
            och tidsfrist skall omfatta alla skeden av förundersökningen och
            handläggningen av åtalet fram till dess att en domstol har avgjort
            målet genom dom. Beslaget skall bestå under tidsfristen. Enligt
            betänkande LU2 föreslås denna lag träda i kraft den 1 januari
            1999.
          </note>
          <note>
            Fru talman! Med detta vill jag yrka bifall till hemställan i
            betänkandet och avslag på reservationen.
          </note>
          <note type="speaker">
            Anf. 108 ROLF ÅBJÖRNSSON (kd):
          </note>
          <note>
            Fru talman! Som Tanja Linderborg säger är det väl en fråga om
            temperament när det gäller handläggningen av detta lagstiftningsärende.
            Det är ju glädjande att vi politiskt sett är överens om grunden
            för att man nu skall gå in för den nya principen att inte acceptera
            att någon genom god tro kan förvärva stöldgods. Jag tror att det
            nu är en insikt hos de flesta att regelverket i grunden har främjat
            den utomordentligt omfattande häleriverksamhet som vi i dag har
            i Sverige.
          </note>
          <note>
            Sedan kan man ju fråga sig hur lång tid ett sådant här lagstiftningsärende
            skall behöva ta. Jag vill med bestämdhet hävda att det i vart
            fall kan gå mycket snabbare än vad man här verkar inställd på.
            Såvitt jag kan förstå har man en tidshorisont på flera år innan
            vi får en lag som har trätt i kraft. Det kan ingalunda vara på
            det sättet att detta är lagtekniskt så svårt att man behöver hålla
            på så lång tid. Utredningsmannen skall hålla på till 31 december
            1999. Det vore underbart om man fick hålla på så lång tid med
            svåra juridiska problem.
          </note>
          <note>
            Jag tror att man i lagstiftningsarbetet håller på att komma in
            i en trall där man har ett tempo som inte riktigt motsvarar den
            utveckling som sker ute på fältet. Sedan kan det finnas enstaka
            skönhetsfläckar, och då kan lagstiftningen justeras. Men när vi
            vet att det behövs ändrade principer för att stävja den fritt
            florerande ekonomiska brottsligheten, då får man öka tempot.
          </note>
          <note>
            Fru talman! Med det anförda yrkar jag bifall till reservationen.
          </note>
          <note type="speaker">
            Anf. 109 TANJA LINDERBORG (v) replik:
          </note>
          <note>
            Fru talman! Jag delar Rolf Åbjörnssons uppfattning, att det känns
            bra att det finns en politisk enighet kring att vi inte tolererar
            en handel med stöldgods i samhället.
          </note>
          <note>
            Jag måste ändå fråga Rolf Åbjörnsson om han verkligen tror att
            det är möjligt att få fram ett lagförslag så snabbt. Vi har i
            utskottet tagit ställning till er motion där ni kräver att lagförslaget
            skall träda i kraft senast den 1 juli 1999. Tror Rolf Åbjörnsson
            att det är möjligt, trots den höga kompetens som finns på departementet?
          </note>
          <note type="speaker">
            Anf. 110 ROLF ÅBJÖRNSSON (kd) replik:
          </note>
          <note>
            Fru talman! Jag medger att det kan röra sig om en eller annan
            dag när. Men det hela skall gå betydligt snabbare. Jag kan hålla
            med om att det är litet snävt, men det skall inte behöva ta så
            lång tid som regeringen har förutskickat.
          </note>
          <note type="speaker">
            Anf. 111 TANJA LINDERBORG (v) replik:
          </note>
          <note>
            Fru talman! En sak är vad regeringen säger, en annan sak är vad
            utskottet har sagt. I utskottets betänkande säger vi att vi förväntar
            oss att regeringen kommer tillbaka utan onödig tidsutdräkt. Det
            tycker jag borde vara fullt tillräckligt även för kristdemokraterna.
          </note>
          <note type="speaker">
            Anf. 112 ROLF ÅBJÖRNSSON (kd) replik:
          </note>
          <note>
            Fru talman! Min korta erfarenhet av riksdagsarbetet och relationerna
            till regeringen är att utskottets skrivning inte på något vis
            påverkar regeringens takt när det gäller arbete.
          </note>
          <note type="speaker">
            Anf. 113 RUNE BERGLUND (s):
          </note>
          <note>
            Fru talman! Jag blev lite förvånad när Rolf
          </note>
          <note>
            Åbjörnsson sade att detta borde kunna genomföras direkt. Det
            är möjligt, om det bara gällde stöldgods.
          </note>
          <note>
            Men när man nu skall utreda frågan för att ändra princip från
            extinktionsprincipen till vindikationsprincipen är det rimligt
            att utredaren också får bedöma andra typer av brott där det kan
            finnas en andrahandsmarknad. Det kan röra sig om tillgreppsbrott,
            bedrägeri, oredlighetsbrott, förskingring och trolöshetsbrott.
            Den typen av brott bör ju också ses över i utredningen, och enligt
            bedömningen klarar man inte det på den korta tid som Rolf Åbjörnsson
            föreslår.
          </note>
          <note type="speaker">
            Anf. 114 ROLF ÅBJÖRNSSON (kd):
          </note>
          <note>
            Fru talman! Det ligger nog någonting i det. Men då skulle man
            kunna fortsätta på de partiella reformernas väg som man redan
            nu är inne på i och med dagens beslut. Man kunde behandla stöldgodset
            först och det andra senare. Jag inser att det kan handla om utomordentligt
            svåra avgöranden i vissa marginella frågor, men man kunde åtminstone
            klara ut det som ändå är ganska entydigt och klart och komma med
            resten senare, alltså med ett delbetänkande.
          </note>
          <note type="speaker">
            Anf. 115 RUNE BERGLUND (s):
          </note>
          <note>
            Fru talman! Det skulle alltså innebära två betänkanden, först
            ett som gäller stöldgods och senare ytterligare ett som gäller
            andra typer av brott. Det är en annan sak också som skall undersökas,
            och det är under vilka förutsättningar som extinktionsprincipen
            kan leva vidare.
          </note>
          <note>
            Det är väl ingen som i dag tvivlar på att vindikationsprincipen
            skall gälla i fråga om stöldgods, men det kan finnas andra typer
            av brott där det finns skäl att ha kvar extinktionsprincipen.
            Det är viktigt att man kan sammanföra alltihop i ett enda betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            13 § Kassettersättning
          </note>
          <note>
            Föredrogs
          </note>
          <note>
            Lagutskottets betänkande 1998/99:LU3
          </note>
          <note>
            Kassettersättning (prop. 1997/98:156)
          </note>
          <note type="speaker">
            Anf. 116 HENRIK S JÄRREL (m):
          </note>
          <note>
            Herr talman! Vi skall nu behandla en proposition, som vi från
            moderaterna anser vara väldigt snabbt och slarvigt tillkommen.
            Den bygger på - säger regeringen - den alltmer ökade privatkopieringen
            av musik och videogram som påverkar rättighetshavarnas situation,
            eftersom de privat framställda exemplaren konkurrerar med det
            av ensamrätten täckta kommersiella mångfaldigandet. Rättighetshavarna
            riskerar att förlora inkomster, eftersom försäljningen av exemplar
            av vissa typer av verk och prestationer minskar. Syftet är därför
            att i viss mån kompensera rättighetshavarna för den i och för
            sig tillåtna privatkopieringen av deras skyddade verk.
          </note>
          <note>
            Ersättning skall utgå med 2 öre för varje möjlig upptagningsminut,
            dock, säger man, högst 6 kr för varje anordning. Vidare säger
            man i propositionen att endast sådana organisationer som företräder
            ett flertal ersättningsberättigade rättighetshavare skall kunna
            göra gällande rätten till ersättning.
          </note>
          <note>
            Organisationen skall självständigt bestämma hur ersättningen
            skall fördelas mellan de ersättningsberättigade. Rättighetshavarna,
            som inte företräds av organisationen, skall anses likställda med
            rättighetshavare som organisationen företräder. Ersättningsskyldiga
            näringsidkare skall anmäla sig hos en organisation och lämna redovisning
            till denna.
          </note>
          <note>
            Vi moderater tycker först och främst att det är oacceptabelt
            att införa en s.k. kassettersättning för anordningar som man inte
            ens i utgångsläget vet kommer att användas för kopiering av upphovsrättsligt
            skyddade verk. Även om anordningarna används för att spela in
            sådana verk är det enligt utskottet inte rimligt att belägga dem
            med ytterligare avgifter, eftersom möjligheterna till kopiering
            av upphovsrättsligt skyddade verk för enskilt bruk redan har beaktats
            vid prissättningen av den produkt som kopieras.
          </note>
          <note>
            Den i propositionen föreslagna ersättningen innebär helt enkelt,
            enligt vårt sätt att se, att konsumenten får betala för samma
            sak två gånger, alltså utöver att såväl tomkassetter som oinspelade
            CD-skivor och videokassetter också är belagda med omsättningsskatt,
            vilken som bekant tillfaller staten. Vi menar att en kassettersättning
            helt enkelt inte kan betraktas som någonting annat än en extra
            skatt som syftar till att finansiera regeringens kulturpolitik.
            Vi menar att kulturpolitiken i så fall skall finansieras över
            statsbudgeten i vanlig ordning och helt öppet.
          </note>
          <note>
            Som framhölls i en artikel i Svenska Dagbladet på
          </note>
          <note>
            Brännpunkt häromdagen kan ett oinspelat band omöjligen innehålla
            någon eller några upphovsmän.
          </note>
          <note>
            En stor andel kassettband används dessutom till andra ändamål
            än till kopiering av musik och film. Telefonsvararen behöver kanske
            ett kassettband för att fungera, eller barnens sång, som det heter
            i artikeln, på luciamorgonen vill kanske mamma och pappa föreviga.
            En entreprenör vill kanske tala in idéer på sin bandspelare. Då
            använder han eller hon ett tomt kassettband. Logopeden kanske
            talar in minnesanteckningar efter ett patientbesök för att inte
            missa något när journalen skall fyllas i. Ja, exemplen kan mångfaldigas.
            Men skall alla dessa behöva betala en skatt som skall tillfalla
            upphovsrättshavarna om de inte skall använda det för upphovsrättsligt
            skyddade ändamål? kan man fråga sig. Och det frågar vi moderater
            oss.
          </note>
          <note>
            Den som köper, herr talman, en anordning som kan användas för
            kopiering av ett upphovsrättsligt skyddat verk kommer att vara
            tvungen att betala ersättningen även om kassetten eller dess motsvarighet
            kommer att användas till helt andra ändamål. Redan i och med detta
            är ju kassettersättningen att likna vid en skatt, då konsumenten
            tvingas att betala för en verksamhet som han eller hon inte utnyttjar.
          </note>
          <note>
            En organisation som kräver in och fördelar ersättningen kan också
            träffa avtal om att en del inte skall fördelas till rättighetshavarna
            utan i stället kan användas för "andra ändamål", t.ex. för utbildningsinsatser
            och stipendier, som det heter i propositionen.
          </note>
          <note>
            Det är alltså organisationen som närmare bestämmer de principer
            som skall gälla för hur fördelningen skall göras. Dessa principer
            får giltighet även gentemot de rättighetshavare som står utanför
            organisationen.
          </note>
          <note>
            Just på grund av detta kan ersättningen inte sägas vara enbart
            en ersättning till rättighetshavare på det sätt som utskottsmajoriteten
            hävdar. Den rättighetshavare som står utanför organisationen får
            visserligen ersättning enligt samma grunder som de som organisationen
            företräder, men tvingas att acceptera att en del av denna ersättning
            går till ändamål som organisationen finner behjärtansvärda, t.ex.
            utbildning, stipendier eller snart sagt vilka ändamål som helst
            som organisationen bestämmer.
          </note>
          <note>
            Kassettersättningen utgår till utövande konstnärer, framställare
            av ljudupptagningar, framställare av upptagningar av rörliga bilder
            och fotografer. En sådan ersättningsberättigad kan för att få
            ut ersättningen vända sig till en sådan organisation som företräder
            ett flertal ersättningsberättigade på området och därför har rätt
            att kräva in ersättningen.
          </note>
          <note>
            Eftersom konsumenten är tvungen att betala ersättningen, även
            om kassetten utnyttjas för helt andra ändamål än kopiering av
            upphovsrättsligt skyddade verk eller verk skyddade genom s.k.
            närståendes rättigheter, kan en konsument ofrivilligt komma att
            stödja verksamheter som han eller hon egentligen inte vill ha
            att göra med.
          </note>
          <note>
            Som exempel kan nämnas att den som köper en tom videokassett
            i syfte att t.ex. föreviga dotterns eller sonens födelsedagsfest
            tvingas betala en ersättning som i slutänden, åtminstone teoretiskt,
            kan hamna hos en producent av t.ex. pornografisk film. Exemplet
            förutsätter visserligen att dessa producenter vänder sig till
            en organisation som företräder sådana rättighetshavare, vilket
            måhända är osannolikt men antagligen inte alldeles omöjligt.
          </note>
          <note>
            Ett annat exempel är att en fågelskådare som spelar in olika
            fågelläten på ett kassettband indirekt får ersätta dem som spelar
            pop- och rockmusik som han eller hon aldrig lyssnar till.
          </note>
          <note>
            Något långsökt kan man t.o.m. hävda att en hörselskadad som köper
            en inspelningsbar CD-skiva för att på den kopiera ett dataprogram,
            som ett företag i marknadsföringssyfte erbjuder gratis på sin
            hemsida på Internet, tvingas betala en ersättning för att han
            eller hon rent hypotetiskt i stället hade kunnat använda den till
            att spela in musik som han eller hon inte ens kan lyssna på.
          </note>
          <note>
            Det här tycker vi är fullständigt absurt, herr talman, och av
            det skälet yrkar vi bifall till vår reservation i lagutskottets
            betänkande nr 3.
          </note>
          <note type="speaker">
            Anf. 117 TANJA LINDERBORG (v):
          </note>
          <note>
            Herr talman! Jag konstaterar att Henrik S Järrel noga har studerat
            ledarsidan i Svenska Dagbladet i dag. Den var som kopierad. Likadant
            var det med artikeln i går. Den var ungefär som kopierad, lagligt
            då förstås.
          </note>
          <note>
            Herr talman! Regeringen föreslår att det i upphovsrättslagen
            skall införas en bestämmelse som skall träda i kraft den 1 januari
            1999 om s.k. kassettersättning. Den syftar till att i någon mån
            kompensera upphovsmän för privat kopiering av deras skyddade verk.
          </note>
          <note>
            Enligt förslaget skall ersättningen till rättighetshavarna utformas
            på civilrättslig grund utan offentligrättsliga inslag. Den ersättning
            som skall utbetalas till upphovsmännen är 2 öre för varje möjlig
            upptagningsminut och högst 6 kr per kassett eller oinspelad
          </note>
          <note>
            CD-skiva.
          </note>
          <note>
            Undantagna från den här ersättningsrätten är olika kassettyper
            som används av personer som har syneller hörselskador. Ersättningen
            skall betalas av näringsidkare som yrkesmässigt tillverkar eller
            importerar kassetter.
          </note>
          <note>
            Vem har då rätt att inkassera ersättningarna och fördela dem
            mellan rättighetshavarna? Jo, som Henrik S Järrel sade, det har
            organisationer som företräder flertalet upphovsmän.
          </note>
          <note>
            Herr talman! Det är i dag fullt lagligt att kopiera t.ex. en
            TV-sänd långfilm för att titta på den vid senare tillfälle eller
            kanske för att behålla den för en längre tid eller för evigt.
            Likaså är det fullt lagligt att för privat bruk kopiera en musikinspelning
            från en skiva till en kassett eller vice versa. Den tekniska utvecklingen
            har gjort det möjligt att både snabbt och billigt framställa kopior
            av mycket hög kvalitet. Med den kommande digitala tekniken öppnas
            ytterligare möjligheter.
          </note>
          <note>
            Det är allmänt bekant att privatkopiering av musik och videor
            har ökat, och det påverkar naturligtvis rättighetshavarnas situation
            eftersom de riskerar att förlora inkomster när försäljningen minskar.
            Och handen på hjärtat, ärade ledamöter: Hur många av oss har inte
            någon gång i livet kopierat en skiva som vi sedan har förärat
            vänkretsen? Det har naturligtvis skett i all välmening och utan
            någon som helst tanke på att vi undandrar upphovsmännen inkomster.
            Samtidigt vet vi att upphovsmän är ekonomiskt svaga som grupp
            betraktat.
          </note>
          <note>
            I en moderatmotion som Henrik S Järrel nyss hade ett anförande
            kring yrkas alltså avslag på regeringens proposition. Motionärerna
            menar att det är principiellt felaktigt att införa kassettersättningen
            eftersom man inte i förväg kan veta om kassetterna kommer att
            användas till inspelning av upphovsrättsligt skyddade verk.
          </note>
          <note>
            Det hävdas att den tillåtna privatkopieringen redan har räknats
            in i det pris som vi konsumenter betalar när vi köper tomma kassetter
            eller tomma CD-
          </note>
          <note>
            skivor. Motionärerna menar alltså att den här kassettersättningen
            är att betrakta som en extra skatt, precis som Henrik S Järrel
            sade.
          </note>
          <note>
            Låt mig först erinra om att det förslag som vi nu skall ta ställning
            till inte är en specifik svensk företeelse. I de flesta EU-länder,
            men också i Schweiz och på Island, finns redan sedan länge en
            lag om kassettersättning. I en del länder har ersättningen karaktären
            av skatt. Den svenska regeringen har i stället valt en rent upphovsrättsligt
            lösning, alltså civilrättslig utformning. Därför kan det enligt
            utskottsmajoriteten inte betraktas som en skatt.
          </note>
          <note>
            Jag kan inte undanhålla mig från att säga att om det hade varit
            fråga om en skatt, Henrik S Järrel, så hade vi inte behövt debattera
            med varandra i dag. Då hade det stått ledamöter från skatteutskottet
            här i talarstolen i stället.
          </note>
          <note>
            Däremot är det naturligtvis riktigt som Moderaterna påpekar i
            sin motion att i priset på t.ex. CD-
          </note>
          <note>
            skivor har man redan kompenserat rättighetshavarna.
          </note>
          <note>
            Men utskottsmajoriteten är av den uppfattningen att det både
            är önskvärt och rimligt att upphovsmännen kompenseras för den
            konkurrens som den ökade privatkopieringen faktiskt innebär.
          </note>
          <note>
            Herr talman! Som utskottsordförande vill jag kommentera ett par
            motioner. Först gäller det en motion från Ewa Larsson, Miljöpartiet.
            Där framhålls att det föreslagna ersättningssystemet i huvudsak
            gynnar kommersiell musik medan utövarna av folkmusik riskerar
            att bli lottlösa. Därför föreslår motionären i första hand att
            ersättningen bör vara 3 öre per inspelningsminut för att man därigenom
            skall kunna skapa utrymme att använda 33 % av ersättningen till
            de kulturpolitiska mål som riksdagen har satt upp.
          </note>
          <note>
            Andrahandsyrkandet från Ewa Larsson är att av den ersättningsnivå
            som föreslås i propositionen, alltså 2 öre per inspelningsminut,
            skall 33 % gå till ändamål som står i överensstämmelse med de
            kulturpolitiska målen.
          </note>
          <note>
            Ett liknande yrkande finns i en vänsterpartimotion som innebär
            att en tjugondel av ersättningen bör användas till gemensamma
            ändamål. Tasso Stafilidis kommer senare att utveckla Vänsterpartiets
            ståndpunkt i det här avseendet.
          </note>
          <note>
            Motionärernas förslag innebär att ersättningsordningen skulle
            utformas som en offentligrättslig avgift.
          </note>
          <note>
            Det kan inte utskottet ställa sig bakom. Därav följer att man
            i stället får försöka att pröva sig fram avtalsvägen. Vad sedan
            gäller ersättningsnivån delar utskottsmajoriteten propositionens
            förslag.
          </note>
          <note>
            Avslutningsvis vill jag yrka bifall till hemställan i betänkandet
            och avslag på samtliga motioner.
          </note>
          <note type="speaker">
            Anf. 118 HENRIK S JÄRREL (m) replik:
          </note>
          <note>
            Herr talman! Tanja Linderborg konstaterade att jag citerade ur
            Svenska Dagbladets Brännpunktsartikel och även från ledaren i
            någon mån. Ja, det gjorde jag. Det är ju inte förbjudet, som också
            antyddes. Det som uttrycks klokt på annat håll, och som kanske
            inte kan uttryckas klokare härifrån, tål att citeras. Det tänker
            jag fortsätta med.
          </note>
          <note>
            Den här rätten att för eget bruk göra kopieringar är ju redan
            fastslagen. Det tycker vi inte att det finns anledning att belägga
            med avgifter. Man har ju rätt att för eget bruk göra en egen kopiering.
          </note>
          <note>
            Vi tycker, i synnerhet om det handlar om en tomkassett där det
            inte finns några inspelningar, att det är fullständigt absurt
            att belägga detta med en upphovsrättsligt grundad avgift. Till
            skillnad från när det gäller den offentligrättsliga regleringen
            via skatterna är det, som Tanja Linderborg säger, riktigt att
            om man lägger en civilrättsligt grundad upphovsrättsavgift är
            den så att säga undandragen offentlig rätt och därmed beskattningsrätt.
            Men vi tycker att det här är ett sätt att smygvägen införa en
            extraskatt på något som redan är belagt med en ersättningsavgift
            - och dessutom med en omsättningsskatt. Det räcker fuller väl.
          </note>
          <note>
            Fördela då till de konstnärer som man inte tycker får tillräckligt
            via den statliga budgeten och kulturpolitiken de medel som man
            anser att de bör få komma i åtnjutande av.
          </note>
          <note type="speaker">
            Anf. 119 TANJA LINDERBORG (v) replik:
          </note>
          <note>
            Herr talman! Jo, det är alldeles utmärkt att ta det över den
            statliga budgeten. Men om det skulle vara så att Moderaternas
            budget gick igenom så skulle det knappast bli ett öre till några
            rättighetshavare. Ni vill ju nämligen skära ned med över en halv
            miljard kronor på kulturbudgeten. Hur skall man då kunna tro att
            rättighetshavarna kan få några pengar därifrån?
          </note>
          <note>
            Ni var ju mot införandet av ersättning till upphovsmän vid vidareförsäljning
            av konst och ni är mot detta också. Jag bara konstaterar att ni
            för en ganska kulturfientlig politik.
          </note>
          <note type="speaker">
            Anf. 120 HENRIK S JÄRREL (m) replik:
          </note>
          <note>
            Herr talman! Vi för inte en kulturfientlig politik.
          </note>
          <note>
            Vi menar att konstnärerna på rättmätiga grunder skall ha en ersättning
            för sin konstnärliga utövning. Och det får de genom försäljning
            av de verk, skivor, CD-
          </note>
          <note>
            kassetter och vad det nu kan vara, som försäljs i den allmänna
            handeln. Där får de en upphovsrättsligt grundad ersättning. Men
            att tomkassetter skall innehålla en ersättning tycker vi inte
            är juridiskt stringent och inte logiskt. Det som är tomt och ännu
            inte finns kan ju inte rimligen ligga som ersättningsgrund i en
            sådan här ordning.
          </note>
          <note>
            Vi tycker därför att det finns alla skäl att stödja vår reservation.
            Vi konstaterar, herr talman, att konsekvensen kan bli att man
            också kommer att betala ersättning till sådana upphovsrättshavare
            som kanske producerar material, typ porrfilmer och liknande, som
            inte är särskilt önskvärt. Det kommer att kunna bli den märkliga
            följden om man antar regeringens förslag.
          </note>
          <note type="speaker">
            Anf. 121 TANJA LINDERBORG (v) replik:
          </note>
          <note>
            Herr talman! Jag är medveten om den risken. Däremot tror jag
            att det är på marginalen. Faktum är ju att minst 90 % av de här
            tomkassetterna som vi som privatpersoner använder oss av, använder
            vi oss av just för att spela in oftast upphovsrättsliga verk.
            Man kan kalla det här privatkopiering, och den har ökat enormt.
            Vi undandrar upphovsmännen inkomster.
          </note>
          <note>
            Övriga 10 % går kanske till barnens luciasång osv. Men jag är
            övertygad om, Henrik S Järrel, att logopeden mer än gärna finner
            sig i att betala ett högre pris på en tomkassett om hon vet att
            det går till upphovsmän eller upphovskvinnor.
          </note>
          <note>
            För en tomkassett handlar det om 1:20 kr. Det är det ungefärliga
            merpriset, och det tror jag nog att de flesta av oss finner oss
            i. Ni är faktiskt väldigt ensamma i det här ärendet, Henrik S
            Järrel. Utskottet är enigt, förutom moderaterna.
          </note>
          <note type="speaker">
            Anf. 122 MARIANNE CARLSTRÖM (s):
          </note>
          <note>
            Herr talman! Dagens beslut om en kassettersättning är efterlängtat
            av konstnärsorganisationerna, som länge har drivit kravet om en
            ersättning för sina skyddade verk. Den teknik som finns i dag
            har förenklat och därmed ökat omfattningen av kopiering.
          </note>
          <note>
            Det är i dag möjligt att kopiera och ändå behålla samma höga
            kvalitet på ljud och bild som originalverket, och upphovsmännen
            går miste om de ersättningar som de rätteligen borde fått. Den
            nya tekniken har drivit fram de nu föreslagna lagändringarna,
            som är positiva för upphovsmännen och som stärker deras rätt.
          </note>
          <note>
            I propositionen föreslås, som här har sagts, en kassettersättning
            som ger upphovsmännen och vissa närstående rättighetshavare rätt
            till ersättning när deras verk sprids till allmänheten.
          </note>
          <note>
            De organisationer som företräder rättighetshavarna skall ta in
            och fördela ersättningen till de berörda.
          </note>
          <note>
            De organisationer som organiserar de konstnärer som är upphovsmän
            är KLYS, Konstnärliga och Litterära
          </note>
          <note>
            Yrkesutövares Samarbetsnämnd, och COPYSWEDE.
          </note>
          <note>
            Man har i brev förklarat för utskottet att man är mycket nöjd
            med propositionen. Man har också ett gott samarbete och är bra
            förberedd på hur den framtida organisationen för kassettersättningen
            skall organiseras.
          </note>
          <note>
            På den punkten måste jag kommentera Henrik S
          </note>
          <note>
            Järrel, som tydligen inte har något som helst förtroende för
            organisationerna. Han uttrycker sig slarvigt och säger att det
            här kan gå till utbildning och fortbildning. Är det inte viktigt
            för konstnärerna om man i demokratisk ordning i organisationerna
            bestämmer sig för hur man skall använda ersättningarna? Jag trodde
            att Henrik S Järrel hade förtroende för den representativa demokratin,
            som organisationerna faktiskt representerar.
          </note>
          <note>
            Det är naturligtvis väldigt viktigt att vi sedan följer frågan
            och ser hur det här fungerar. Det gör man alltid. Det tycker jag
            är utskottets uppgift.
          </note>
          <note>
            Till betänkandet finns en reservation från moderaterna där man
            yrkar avslag på propositionen i sin helhet. Moderaterna anser
            att den föreslagna ändringen är en skatt. Därmed bortser man helt
            från att upphovsmännen är nöjda med förslaget och att upphovsmännen
            faktiskt stöder förslaget i sin helhet.
          </note>
          <note>
            Låt oss gå tillbaka lite grann. 1993 ansåg ett enigt lagutskott
            i samband med ändringar som man då gjorde i upphovsrättslagen
            att något måste ske när det gäller frågan om avgifter på oinspelade
            band. Och lagutskottet räknade då med att ganska snart få ett
            förslag från regeringen. Det var i juni 1993.
          </note>
          <note>
            Sedan har det gått en tid, och nu har man fått ett förslag. Det
            är inte någon skatt, utan en avgift. Det trodde jag att moderaterna
            skulle gilla. Ändå säger moderaterna nej. Varför gör man det?
            Vad hade man egentligen väntat sig?
          </note>
          <note>
            Min fråga är: Hur skall det förslag se ut som moderaterna skulle
            kunna säga ja till? Ni ville ju ändå ha ett förslag, den gången
            från en borgerlig regering.
          </note>
          <note>
            Herr talman! Jag yrkar bifall till lagutskottets betänkande och
            avslag på reservationen.
          </note>
          <note type="speaker">
            Anf. 123 HENRIK S JÄRREL (m) replik:
          </note>
          <note>
            Herr talman! Jag konstaterar att Marianne Carlström på sluttampen
            tog upp att vi i och för sig sade ja till att den här saken skulle
            utredas närmare utan eget ställningstagande. Vi fick se vad som
            kom fram av utredningen, men vi motsatte oss inte att man utredde
            frågan.
          </note>
          <note>
            Nu när vi ser hur förslaget är utformat blir vi naturligtvis
            bekymrade. Man lägger en upphovsrättsavgift på något som det ännu
            inte finns något upphovsrättsligt skydd för eftersom det ju rör
            sig om tomma band och kassetter.
          </note>
          <note>
            Jodå, vi har förtroende för organisationerna, Marianne Carlström.
            Men enligt underhandskontakter med organisationerna är man själv
            förbryllad över hur man innan den 1 januari 1999, då den här lagen
            skall träda i kraft, praktiskt sett skall utforma ersättningsverksamheten.
            Det gäller frågor om vem som skall uppbära ersättning och hur
            det skall fördelas mellan organisationerna och framför allt mellan
            de olika rättighetshavarna.
          </note>
          <note>
            Med andra ord konstaterar vi att tiden från beslut till verkställighet
            och ikraftträdande är för kort. Det har jag förstått att även
            organisationerna tycker. Man famlar i blindo. Bortsett från de
            principiella invändningarna kommer lagen väldigt snabbt på för
            att också marknaden skall kunna anpassa sig till den.
          </note>
          <note>
            Än en gång: Det finns ju redan avgifter på kassetter, och moms
            tas ut. Använd då delar av de pengarna för att förstärka rättighetshavarnas
            ersättningar via statsbudgeten och kulturanslagen.
          </note>
          <note type="speaker">
            Anf. 124 MARIANNE CARLSTRÖM (s) replik:
          </note>
          <note>
            Herr talman! Faktum kvarstår: 1993 tyckte ett enigt lagutskott
            att man behövde ändringar i lagen.
          </note>
          <note>
            Det gällde just de oinspelade kassetterna. Frågan är vad moderaterna
            tycker. Tycker ni att man skall höja de andra avgifterna i stället
            eftersom ni inte vill ha en avgift när det gäller oinspelade kassetter?
            Jag förstår inte riktigt, men Henrik S Järrel kanske kan förklara.
          </note>
          <note>
            I den skrivelse som vi har fått av organisationerna står i alla
            fall ingenting av det som Henrik S Järrel här säger. Man verkar
            vara väldigt väl förberedd.
          </note>
          <note>
            Man har förberett frågan eftersom man visste att beslut skulle
            fattas. Det kom ju inte som en överraskning. Det är ett tag sedan
            propositionen lades fram.
          </note>
          <note>
            Sedan finns det också andra liknande förslag där man kan följa
            fördelningen. Det tror jag säkert att man kan klara upp.
          </note>
          <note>
            Det är lite märkligt att man inte nämner några problem när man
            uppvaktar utskottet i ett brev, utan att man bara har talat om
            vilka problem man har för
          </note>
          <note>
            Henrik S Järrel.
          </note>
          <note type="speaker">
            Anf. 125 HENRIK S JÄRREL (m) replik:
          </note>
          <note>
            Herr talman! Jag har inte personligen talat med organisationerna,
            utan jag har blivit uppringd av andra personer som har haft kontakt
            med dem och som har antytt att man är bekymrad över hur man skall
            hantera det här praktiskt sett när ikraftträdandet nu ligger så
            nära i tiden. Det är en dryg månad till dess.
          </note>
          <note>
            Jag vill bara säga än en gång att vi inte vill ha avgifter som
            är upphovsrättsligt grundade på saker som det ännu inte finns
            någon upphovsrätt knuten till.
          </note>
          <note>
            Man vet nämligen ännu inte vad som kommer att spelas in på kassetterna.
            Även om merparten av dem går till inspelning av TV-program som
            sänds så är ju den den rätten för den enskilde fastställd i lag
            att för egen del få använda sig av en sådan inspelning utan att
            det därutöver skall behöva beläggas med ytterligare avgifter.
          </note>
          <note>
            Använd kulturpolitiken om ni anser att rättighetshavarna inte
            har tillräckligt. De får i så fall förhandla i vanlig ordning
            som alla andra gör för att få en bättre ersättning för sina verk.
            Men det skall vara verk som är upphovsrättsligt skyddade, och
            det vet vi inte om det blir på tomkassetter och oinspelade band.
          </note>
          <note type="speaker">
            Anf. 126 MARIANNE CARLSTRÖM (s) replik:
          </note>
          <note>
            Herr talman! Vi i majoriteten vet vad vi vill. Men det hade ju
            varit trevligt att veta vad moderaterna egentligen vill och inte
            bara få ett nej.
          </note>
          <note>
            Läs skrivelsen från organisationerna en gång till!
          </note>
          <note>
            Där finns en handlingsplan. Man verkar väl förberedd och man
            beskriver precis hur man skall informera.
          </note>
          <note>
            Jag tror att det här fungerar, men vi får följa frågan.
          </note>
          <note>
            Jag ser fram emot att det här blir väldigt bra.
          </note>
          <note type="speaker">
            Anf. 127 TASSO STAFILIDIS (v):
          </note>
          <note>
            Herr talman! Jag vill börja med att instämma i
          </note>
          <note>
            Tanja Linderborgs och Marianne Carlströms anföranden.
          </note>
          <note>
            De upphovsrättsliga frågorna är viktiga, ja oerhört viktiga för
            kulturarbetarna. Till skillnad från
          </note>
          <note>
            Moderaterna anser inte Vänsterpartiet att upphovsmännen kommer
            att ersättas utöver vad som befunnits marknadsmässigt rimligt.
            Jag vill trots allt instämma i inledningen till den moderata motionens
            slutknorr, där det heter att regeringens kulturpolitik naturligtvis
            bör finansieras över statsbudgeten.
          </note>
          <note>
            Det är oerhört viktigt med en tydlig kulturpolitik som värnar
            upphovsmännen och yttrandefriheten. Jag vill dock poängtera vad
            Tanja Linderborg tidigare upplyste oss om, nämligen att moderaternas
            förslag i kulturpolitiken innebär att man vill skära i medlen
            till kulturen med över 600 miljoner kronor. Det tål att betänka.
          </note>
          <note>
            Herr talman! Även dessa upphovsmän - eller tydligare uttryckt:
            dessa konstnärer - måste äta. Det går inte att som moderaterna
            enbart se till de kommersiella intressena och kalla kassettersättningen
            ännu en skatt som vältras över på köparna. Det är väl vid det
            här laget välkänt att konstnärernas situation inte är den bästa
            - eller ännu tydligare uttryckt: att konstnärerna i dag tvingas
            leva under ovärdiga förhållanden.
          </note>
          <note>
            Är det då rimligt att hindra dem från att få en ersättning för
            den konst som de faktiskt har skapat? Om vi skulle följa moderaternas
            linje, skulle svaret bli ja.
          </note>
          <note>
            Herr talman! Jag säger nej. Denna konst är oumbärlig för civilisationen,
            och vi människor skulle inte kunna klara oss utan den. Denna konst
            är i allra högsta grad en symbol för yttrandefriheten och ytterst
            en garant för demokratin.
          </note>
          <note>
            Att vara konstnär är ett arbete, och ett arbete skall avlönas.
            Moderaterna förefaller tycka att konst enbart är konstig.
          </note>
          <note>
            Herr talman! Det är ingen hemlighet att vi i
          </note>
          <note>
            Vänsterpartiet tidigare uttryckt oro för att utformningen av
            kassettersättningen skulle möta samma problematik och ovälkomna
            tillämpningsproblem som de som Bildkonstnärernas upphovsrättsorganisation
            utsatts för. Hela det ärende som gäller Bildkonstnärernas upphovsrättsorganisation
            ligger för avgörande i domstol. Rättens tolkning ser ut att bli
            i enlighet med lagens mening, innebärande att man ställer sig
            på konstnärernas, alltså upphovsrättsinnehavarnas sida.
          </note>
          <note>
            Vi såg helt klart en risk för att ett flertal olika organisationer
            skulle uppträda och konkurrera på detta område mer eller mindre
            seriöst, på rättsinnehavarnas bekostnad. I fallet med kassettersättningen
            har vi funnit förutsättningarna vara helt annorlunda. Det finns
            ett väl etablerat samarbete och utvecklade avtal mellan parterna
            som i första hand säkerställer upphovsrättshavarnas intressen.
          </note>
          <note>
            I det här ärendet har vi försökt belysa den problematik som beror
            på att det i dag inte finns någon automatik som garanterar att
            en del av ersättningen används till gemensamma långsiktiga mål.
            Vi ser det som ytterst viktigt att man i Sverige beslutar om att
            avsätta medel till gemensamma av riksdagen uppsatta kulturella
            mål. Det handlar bl.a. om den traditionella svenska folkkulturen
            och om invandrares och minoriteters musiktradition. Det handlar
            t.ex. om folkmusiken.
          </note>
          <note>
            Här ser vi en öppning från parternas sida i frågan om kassettersättningen.
            Man ser ut att ta ansvar för denna fråga genom förhandlingar och
            initiativ från organisationernas egen sida.
          </note>
          <note>
            Herr talman! Upphovsrätten är av stor betydelse för vårt samhälle.
            Den är en grund för det litterära och konstnärliga skapandet i
            landet. Upphovsmännen och andra verksamma på området måste ha
            goda förutsättningar för en tillräcklig inkomst, som kan göra
            det möjligt för dem att fortsätta med sitt skapande. Att lagen
            ger författare, kompositörer, konstnärer och andra ett fullgott
            skydd är till nytta för hela samhället.
          </note>
          <note>
            Regeringens förslag att införa bestämmelser om kassettersättning
            i upphovsrättslagen är bra, och bra förslag skall genomföras.
          </note>
          <note>
            Herr talman! Jag yrkar bifall till lagutskottets hemställan och
            avslag på reservationen.
          </note>
          <note type="speaker">
            Anf. 128 HENRIK S JÄRREL (m) replik:
          </note>
          <note>
            Herr talman! Jag konstaterar att om det nu är så att konstnärerna
            har det särskilt svårt och utsatt i vårt samhälle, finns det olika
            skyddsmekanismer som samhället har iklätt sig för att hjälpa människor
            som sitter i ekonomiskt trångmål - socialbidrag och liknande.
            Det kan ju inte automatiskt vara så att man bara därför att man
            kallar sig konstnär skall för evigt vara försörjd av samhället,
            utan den grundläggande uppgiften att försöka skapa sin egen försörjning
            måste vara en mänsklig skyldighet för alla och envar.
          </note>
          <note>
            Om man periodvis inte lyckas med det, har man chansen att få
            en utdrygning av sina inkomster via andra kanaler i samhället.
            Om då, än en gång, konstnärernas organisationer är missnöjda med
            den kassettersättning som redan i dag utgår, varför kan de inte
            förhandla om en höjning av ersättningen?
          </note>
          <note>
            Men då talar vi än en gång, herr talman, om band och kassetter
            som innehåller ett konstnärligt upphovsrättsligt skyddat verk
            att begära ersättning för. Vi talar inte om sådant som är oinspelat
            och tomt. Vi vänder oss mot principen om uttagande av en upphovsrättsligt
            grundad ersättning för något utan att man vet om det kommer att
            innehålla något som är upphovsrättsligt skyddat och grundat.
          </note>
          <note type="speaker">
            Anf. 129 TASSO STAFILIDIS (v) replik:
          </note>
          <note>
            Herr talman! Jag tycker att det är befängt och samtidigt oansvarigt
            av Henrik S Järrel att hänvisa konstnärerna till socialbidrag
            när de faktiskt har uträttat ett arbete. Det handlar inte om att
            konstnärerna skall ersättas för någonting som de inte har utfört.
            Det handlar faktiskt om att konstnärerna har utfört ett arbete
            som både Henrik S Järrel och jag kan njuta av i vardagen och på
            vår fritid, någonting som gör att vår vardag faktiskt blir litet
            roligare och som ger oss större anledning att vilja finnas på
            denna jord.
          </note>
          <note type="speaker">
            Anf. 130 HENRIK S JÄRREL (m) replik:
          </note>
          <note>
            Herr talman! Konst, kultur och litteratur är något mycket viktigt
            för oss människor. Jag är den förste att instämma i att det är
            på det sättet, och detta skall vi slå vakt om i vårt samhälle.
            Men om det nu är arbetet som man anser illa lönat genom den ersättning
            som i dag betalas ut, skall man förhandla om en bättre ersättningsgrund,
            som ger en högre ersättning än den som i dag tas ut. Jag tycker
            att det vore skäligt.
          </note>
          <note>
            Men på en tomkassett, på ett tomt band e.d. är ännu inte något
            arbete nedlagt, och man kan inte begära ersättning förrän detta
            är utfört.
          </note>
          <note type="speaker">
            Anf. 131 TASSO STAFILIDIS (v) replik:
          </note>
          <note>
            Herr talman! Med anledning av vad Henrik S Järrel anför vill
            jag upplysa om att konstnärerna i dag långt ifrån får ersättning
            i förhållande till det enorma arbete som de faktiskt utför för
            samhällets bästa.
          </note>
          <note type="speaker">
            Anf. 132 ROLF ÅBJÖRNSSON (kd):
          </note>
          <note>
            Herr talman! Vi kristdemokrater ställer oss bakom regeringens
            proposition. I dagens nummer av Svenska Dagbladet ställs frågan
            hur vi kristdemokrater kan ställa oss bakom ett så stolligt lagförslag.
            Marianne
          </note>
          <note>
            Carlström har tidigare åberopat ärendets handläggning i kammaren
            1992/93. Jag tycker att den f.d.
          </note>
          <note>
            justitieministern Gun Hellsvik på ett bra sätt har uttryckt samma
            uppfattning som jag har i den här frågan. Hon skriver i propositionen:
          </note>
          <note>
            "Beträffande avgifter på oinspelade band och liknande ljud- och
            bildbärare vill jag tillägga följande.
          </note>
          <note>
            Det är oomtvistligt att rättighetshavarna på det upphovsrättsliga
            området förlorar inkomster på grund av den privatkopiering som
            är tillåten enligt 11 § upphovsrättslagen. Modern teknik har medfört
            att kopieringen kan ske snabbt och enkelt samt ge kopior av mycket
            god kvalitet. Den digitala teknikens genombrott förbättrar förutsättningarna
            för privatkopieringen ytterligare. Den utrustning som är nödvändig
            för privatkopiering finns numera till hands för många.
          </note>
          <note>
            Mot bakgrund härav, och eftersom rättighetshavarna svårligen
            kan få skälig kompensation för privatkopieringen på annat sätt,
            ställer jag mig principiellt positiv till införandet av upphovsrättsliga
            avgifter på oinspelade band och liknande ljud- och bildbärare."
          </note>
          <note type="speaker">
            Anf. 133 HENRIK S JÄRREL (m) replik:
          </note>
          <note>
            Herr talman! Jag tackar för att Rolf Åbjörnsson tog fram ett
            citat av dåvarande justitieministern. Saker och ting kan ändras.
            Vi moderater har dock i lagutskottet intagit den här hållningen.
            "Svårligen kan få skälig kompensation" vill jag minnas att det
            stod i citatet. Vad "svårligen" innebär är en relativ fråga.
          </note>
          <note>
            Här är det väl fråga om en förhandling mellan upphovsrättsorganisationerna
            och marknaden i så fall och om man kan få till stånd en bättre
            förhandling. Några sådana försök har vad jag vet inte gjorts och
            kanske då ännu inte krönts med framgång. Men vi menar att det
            är den vägen det hela får gå i så fall, snarare än att man skall
            införa upphovsrättsavgifter på något som ännu inte är inspelat.
            Man kan ju då inte veta om det äger upphovsrättsligt skydd.
          </note>
          <note type="speaker">
            Anf. 134 ROLF ÅBJÖRNSSON (kd) replik:
          </note>
          <note>
            Herr talman! Jag tror att det är ett tekniskt problem i det här
            sammanhanget att ju mer upphovsrättshavarna får upp sina ersättningar,
            desto mer ökar privatkopieringen. Man kommer alltså in i en omöjlig
            situation. Vi har en teknik och ett samhälle som inte fångar upp
            den här möjligheten till illegalt utnyttjande av annans verk.
            Eftersom det är så svårt att hitta en lösning får man försöka
            hitta någon form att hantera detta på. Det är i och för sig riktigt
            som Henrik S
          </note>
          <note>
            Järrel säger: Varför skall man betala en avgift på tomma band?
            Men vi vet ju att typiskt sett kommer dessa band att användas
            för icke tillåten kopiering.
          </note>
          <note>
            Man får inte låta det bästa bli det godas fiende, utan man får
            laga efter läglighet, och det här är en ganska bra väg att ändå
            försöka lösa ett knepigt samhällsproblem.
          </note>
          <note type="speaker">
            Anf. 135 HENRIK S JÄRREL (m) replik:
          </note>
          <note>
            Herr talman! Jag kan inte förstå varför man inte då skulle kunna
            begära ökad upphovsrättslig ersättning från de organisationer
            vars rättighetshavare tycker att de är förfördelade. Man får gå
            den reguljära vägen.
          </note>
          <note>
            Sedan måste jag säga att det är lite lustigt på sitt sätt att
            höra en representant för Kristdemokraterna försvara en tomkassettavgift
            som i viss mån skulle kunna gå till framställande av t.ex. porrfilm.
            Jag vet inte om Rolf Åbjörnsson tycker att det är en bra följdutveckling.
            Det är ju fullt troligt att man t.ex. när nattens sena timme slår
            och porrfilmerna går upp på olika kanaler använder tomkassetter
            för att banda sådana. Det är väl inte riktigt i linje med kd:s
            officiella politik i alla fall även om Rolf Åbjörnsson biträder
            den.
          </note>
          <note type="speaker">
            Anf. 136 ROLF ÅBJÖRNSSON (kd) replik:
          </note>
          <note>
            Herr talman! Det är väl inte märkvärdigare än att tänka sig att
            en moderat står i kammaren och pläderar för att vi skall ha högre
            skatter och via budgeten subventionera de kulturellt arbetande
            personerna ute i landet.
          </note>
          <note>
            Vad gäller porrfilm är inte det någonting som vi är direkt roade
            av, utan jag tror att vi får lösa det problemet på andra vägar.
          </note>
          <note type="speaker">
            Anf. 137 EWA LARSSON (mp):
          </note>
          <note>
            Herr talman! Någon har sagt här att det beslut som vi kommer
            att fatta alldeles snart kom snabbt. Jag vill påminna om att det
            här är en fråga som har drivits i
          </note>
          <note>
            Sverige sedan början av 50-talet.
          </note>
          <note>
            Jag vill börja med att yrka bifall till hemställan i betänkandet.
          </note>
          <note>
            Från Miljöpartiets sida har vi under den förra mandatperioden
            tyckt att det har varit ärligare att driva frågan som en skattefråga,
            och det har vi i kulturutskottet gjort gemensamt med skatteutskottet.
            Nu sitter vi här. Det är lagutskottet som tar frågan, och vi har
            också hört inlägg vari man tyckte att arbetsmarknadsutskottet
            borde vara med därför att konstnärernas ekonomiska situation är
            svår. Från Miljöpartiets sida ser vi gärna att man fördelar om
            medel från arbetsmarknadsutskottet till kulturutskottet. Moderaterna
            har hävdat att momsen, som redan finns, skall användas. Då ser
            vi fram emot en sådan motion från moderaternas sida.
          </note>
          <note>
            Men från Miljöpartiets sida vill jag fokusera lite grann på folkmusiken
            och försöka dra någon skillnad mellan det som är tydligt upphovsrättsskyddat
            och det som befinner sig i en gråzon. Upphovsrätten är grundad
            på synen att det är en konstnär som skapar ett verk, och det stämmer
            ju inom de flesta områden.
          </note>
          <note>
            Men inom musiken - musiken som vi alla inte bara behöver ha utan
            som vi också utvecklas av när vi lyssnar på och som vi lever längre
            när vi lyssnar på -
          </note>
          <note>
            pågår ju en skapandeprocess. En konstnär bygger där vidare på
            en tradition och plockar en byggsten från ett tidigare verk och
            bygger på. Kompositören återspeglar inte bara historien. Det ljudande
            resultatet av verket är också beroende av de musiker som framför
            stycket. De är alltså medskapande i processen, och då blir inte
            upphovsrätten så tydlig, utan vi är i den här gråzonen.
          </note>
          <note>
            Inom olika genrer är detta olika tydligt. Inom den europeiska
            konstmusiken finns en tradition att musikern förväntas följa kompositörens
            intentioner så gott han eller hon kan. Men inom jazzmusiken är
            det snarast tvärtom. Där förväntas musikerna lägga sin personliga
            prägel på musiken. Då är det inte alltid så lätt att finna någon
            upphovsperson över huvud taget.
          </note>
          <note>
            Detta är särskilt tydligt i olika former av en muntlig tradition,
            t.ex. den svenska folkmusiken. Det har funnits en oro ända sedan
            1800-talet att den svenska folkmusiken skulle dö ut. Därför började
            man transkribera musikstyckena. Men att konservera en levande
            tradition går naturligtvis inte, och att nedteckna ett framförande
            innebär inte att man så att säga räddar verket. Sedan kom fonogramindustrin
            och den förde med sig en helt annan marknad. Och folkmusiken förlorade
            till en viss del sin egenskap att vara en gemensam kulturskatt
            i och med att olika förlag tillskansade sig rättigheterna till
            olika låtar. Att äga upphovsrätten till populära musikstycken
            är väldigt vinstgivande. Av skivbolagens inkomster härstammar
            endast 30 % från själva skivförsäljningen. 70 %
          </note>
          <note>
            kommer från de avgifter som radio, TV, restauranger m.fl. måste
            betala varje gång de använder musiken.
          </note>
          <note>
            Därför hade vi från Miljöpartiets sida hellre sett att detta
            förslag hade utformats som en skatt och att vi hade gjort som
            i Norge och Danmark och avsatt en viss procent av skatten till
            kulturpolitiska mål där folkmusiken skulle ha kunnat få en del.
            Men nu är inte förslaget utformat på det sättet, utan man hänvisar
            i betänkandet till att man nu får sluta avtal för att ge stöd
            till dem som inte kommer att åtnjuta pengar i och med det här
            förslaget. Vi får väl se fram emot att sådana avtal sluts.
          </note>
          <note type="speaker">
            Anf. 138 HENRIK S JÄRREL (m):
          </note>
          <note>
            Herr talman! Ewa Larsson efterlyste en motion från Moderaterna
            om att vi skulle använda momsmedlen för att förbättra upphovsrättsinnehavarnas
            villkor.
          </note>
          <note>
            Jag kan inte i dagsläget utlova att det blir någon sådan. Däremot
            kan jag säga till Ewa Larsson att momsen går till statskassan,
            och av statskassans medel används en del till kulturpolitiska
            insatser och åtgärder. Det kontot skulle man mycket väl kunna
            ta ytterligare pengar från om man anser att konstnärliga upphovsrättsinnehavare
            i dag är missgynnade och förstärka deras medel och möjligheter.
          </note>
          <note>
            Jag konstaterar sedan, Ewa Larsson, att det redan i dag finns
            en upphovsrättsligt grundad avgift på sådana saker som redan är
            inspelade och klara. Där har vi ingenting att invända. Det är
            skäligt och rimligt. Den avgiften kan blir bättre. Då får organisationerna
            förhandla sig fram till bättre villkor den vanliga och reguljära
            vägen.
          </note>
          <note>
            Vi vägrar principiellt att finna oss i det faktum att tomma kassetter
            som ännu inte har något upphovsrättsligt skyddat verk eller något
            nedlagt arbete bakom sig skall grunda ersättning.
          </note>
          <note type="speaker">
            Anf. 139 EWA LARSSON (mp):
          </note>
          <note>
            Herr talman! Jag vill ändå här i kammaren markera att det är
            ett fall framåt för den moderata politiken.
          </note>
          <note>
            Här konstateras att pengarna går in i statskassan, precis som
            koncessionsavgiften för TV4, bokmomsen och andra avgifter som
            vi får in genom konstnärligt och kulturellt arbete.
          </note>
          <note>
            Här borde det finnas goda förutsättningar framöver för breda
            lösningar tvärs över de olika utskotten för att få in en förstärkning
            i den totala ekonomiska ramen för kulturutskottets budget. Tack
            för det!
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 15 §.)
          </note>
          <note>
            14 § Ny associationsrätt för bankaktiebolag, m.m.
          </note>
          <note>
            Föredrogs
          </note>
          <note>
            Lagutskottets betänkande 1998/99:LU4
          </note>
          <note>
            Ny associationsrätt för bankaktiebolag, m.m. (prop.
          </note>
          <note>
            1997/98:166)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 15 §.)
          </note>
          <note>
            15 § Ny skyddsåtgärd vid immaterialrättsintrång
          </note>
          <note>
            Föredrogs
          </note>
          <note>
            Lagutskottets betänkande 1998/99:LU5
          </note>
          <note>
            Ny skyddsåtgärd vid immaterialrättsintrång (prop.
          </note>
          <note>
            1998/99:11)
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            FiU7 Kontoföring av finansiella instrument och kostnadsinformation
            till fondandelsägare
          </note>
          <note>
            Mom. 2 (avslag på propositionen om en lagreglering om individuell
            kostnadsinformation till andelsägare i värdepappersfonder)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            230 för utskottet
          </note>
          <note>
            74 för res. 1
          </note>
          <note>
            2 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 37 v, 36 kd, 16 c, 10 fp, 15 mp
          </note>
          <note>
            För res. 1: 72 m, 1 kd, 1 fp
          </note>
          <note>
            Avstod: 2 fp
          </note>
          <note>
            Frånvarande: 15 s, 10 m, 6 v, 5 kd, 2 c, 4 fp, 1 mp
          </note>
          <note>
            Camilla Dahlin-Andersson och Bo Könberg (båda fp) anmälde att
            de avsett att rösta ja men markerats ha avstått från att rösta.
          </note>
          <note>
            Kerstin-Maria Stalin (mp) anmälde att hon avsett att rösta ja
            men markerats som frånvarande.
          </note>
          <note>
            Mom. 3 (omfattningen av kostnadsinformationen till fondandelsägarna)
          </note>
          <note>
            1. utskottet
          </note>
          <note>
            2. res. 2 (kd, fp)
          </note>
          <note>
            Votering:
          </note>
          <note>
            200 för utskottet
          </note>
          <note>
            53 för res. 2
          </note>
          <note>
            53 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 17 m, 37 v, 16 c, 1 fp, 14 mp
          </note>
          <note>
            För res. 2: 2 m, 37 kd, 12 fp, 2 mp
          </note>
          <note>
            Avstod: 53 m
          </note>
          <note>
            Frånvarande: 16 s, 10 m, 6 v, 5 kd, 2 c, 4 fp
          </note>
          <note>
            Anne-Katrine Dunker (m) anmälde att hon avsett att avstå från
            att rösta men markerats ha röstat ja.
          </note>
          <note>
            Cristina Husmark Pehrsson (m) anmälde att hon avsett att avstå
            från att rösta men markerats ha röstat nej.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU8 Höjning av Sveriges insats i Internationella valutafonden,
            m.m.
          </note>
          <note>
            Kammaren biföll utskottets hemställan.
          </note>
          <note>
            FiU9 Allmänna pensionsfondens verksamhet år
          </note>
          <note>
            1997
          </note>
          <note>
            Mom. 1
          </note>
          <note>
            Kammaren biföll utskottets hemställan.
          </note>
          <note>
            Mom. 2 (en etisk investeringspolicy för Allmänna pensionsfondensfonden)
          </note>
          <note>
            1. utskottet
          </note>
          <note>
            2. res. (mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            16 för res.
          </note>
          <note>
            24 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 74 m, 12 v, 37 kd, 16 c, 13 fp
          </note>
          <note>
            För res.: 16 mp
          </note>
          <note>
            Avstod: 24 v
          </note>
          <note>
            Frånvarande: 15 s, 8 m, 7 v, 5 kd, 2 c, 4 fp
          </note>
          <note>
            FiU12 Ny överenskommelse om Nordiska investeringsbanken m.m.
          </note>
          <note>
            Kammaren biföll utskottets hemställan.
          </note>
          <note>
            SkU3 Dubbelbeskattningsavtal mellan Sverige och
          </note>
          <note>
            Albanien m.m.
          </note>
          <note>
            Kammaren biföll utskottets hemställan.
          </note>
          <note>
            JuU2 Fortsatt giltighet av 1952 års tvångsmedelslag och lagen
            om hemlig kameraövervakning
          </note>
          <note>
            Kammaren biföll utskottets hemställan.
          </note>
          <note>
            LU1 Ändringar i årsredovisningslagarna
          </note>
          <note>
            Kammaren biföll utskottets hemställan.
          </note>
          <note>
            LU2 Godtrosförvärv
          </note>
          <note>
            1. utskottet
          </note>
          <note>
            2. res. (m, kd, fp)
          </note>
          <note>
            Votering:
          </note>
          <note>
            186 för utskottet
          </note>
          <note>
            122 för res.
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 16 c, 1 fp, 16 mp
          </note>
          <note>
            För res.: 73 m, 37 kd, 12 fp
          </note>
          <note>
            Frånvarande: 14 s, 9 m, 7 v, 5 kd, 2 c, 4 fp
          </note>
          <note>
            LU3 Kassettersättning
          </note>
          <note>
            Mom.1 (avslag på propositionen)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            235 för utskottet
          </note>
          <note>
            74 för res.
          </note>
          <note>
            40 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 36 v, 37 kd, 16 c, 13 fp, 16 mp
          </note>
          <note>
            För res.: 74 m
          </note>
          <note>
            Frånvarande: 14 s, 8 m, 7 v, 5 kd, 2 c, 4 fp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            LU4 Ny associationsrätt för bankaktiebolag, m.m.
          </note>
          <note>
            Kammaren biföll utskottets hemställan.
          </note>
          <note>
            LU5 Ny skyddsåtgärd vid immaterialrättsintrång
          </note>
          <note>
            Kammaren biföll utskottets hemställan.
          </note>
          <note>
            16 § Sveriges tillträde till Förenta nationernas fördrag om fullständigt
            förbud mot kärnsprängningar samt till konventionen om förbud mot
            användning, lagring, produktion och överföring av antipersonella
            minor (truppminor) samt om deras förstöring
          </note>
          <note>
            Föredrogs
          </note>
          <note>
            Utrikesutskottets betänkande 1998/99:UU4
          </note>
          <note>
            Sveriges tillträde till Förenta nationernas fördrag om fullständigt
            förbud mot kärnsprängningar samt till konventionen om förbud mot
            användning, lagring, produktion och överföring av antipersonella
            minor
          </note>
          <note>
            (truppminor) samt om deras förstöring (prop.
          </note>
          <note>
            1997/98:174, prop. 1997/98:175)
          </note>
          <note type="speaker">
            Anf. 140 LARS OHLY (v):
          </note>
          <note>
            Herr talman! Det är en glädjens dag nu när vi faktiskt har kommit
            så långt att vi har fått ett fördrag som Sverige skall ansluta
            sig till som gäller ett stopp mot kärnvapensprängningar och ett
            fördrag om förbud mot personminor.
          </note>
          <note>
            De här två fördragen är resultaten av ett långt politiskt arbete
            från politiska krafter, fredsrörelse och andra över hela världen.
            Jag är glad att kunna säga att
          </note>
          <note>
            Sverige har spelat en mycket positiv roll. Trots det så finns
            det några randanmärkningar till båda de här förslagen.
          </note>
          <note>
            Det första gäller Sveriges anslutning till kärnvapenkonventionen.
            Vi i Vänsterpartiet och Miljöpartiet menar att det är lite missvisande
            att tala om ett fullständigt förbud mot kärnsprängningar.
          </note>
          <note>
            Det är nämligen så att subkritiska experiment inte omfattas av
            förbudet. Dessa experiment är förkastliga dels därför att de förutsätter
            användning av plutonium, dels därför att de går ut på just att
            utröna förstörelsekraften av vissa kärnsprängningar. Vi menar
            att ett sådant förbud skulle införas.
          </note>
          <note>
            När det gäller kärnvapensprängningar som görs av t.ex. Indien
            och Pakistan har Sverige på ett förtjänstfullt sätt argumenterat
            och protesterat mot detta och även vidtagit åtgärder mot de stater
            som inte har skrivit på fördraget och som fortsätter att utveckla
            kärnvapen.
          </note>
          <note>
            Här finns dock en absurditet i våra reaktioner. De har t.ex.
            lett till att biståndet till vissa organisationer och vissa projekt
            i Indien stoppats, medan följdleveranser av vapen till Pakistan
            har fortsatt. Det är en mycket märklig reaktion när det handlar
            om två stater som faktiskt riskerar världsfreden genom att utveckla
            kärnvapen och genomföra kärnvapenprov. Det är fullt rimligt att
            följdleveranser av vapen till dessa länder inte medges, och det
            är också innebörden i vårt yrkande 2.
          </note>
          <note>
            När det gäller minkonventionen, dvs. Ottawakonventionen, står
            det redan i konventionens artikel 13
          </note>
          <note>
            att den stat som har godtagit och anslutit sig till konventionen
            när som helst har rätt att föreslå förändringar. Och det är ju
            så: När man har gått in i ett arbete för att få igenom olika internationella
            konventioner är det arbetet aldrig avslutat, inte ens när konventionen
            finns. Det är alltid fråga om en levande materia som måste förändras
            - dels på grund av politiska styrkeförhållanden och förändringar
            i verkligheten, dels på grund av att man aldrig kommer att kunna
            uppnå ett mål som gäller för alltid.
          </note>
          <note>
            Just när det gäller Ottawakonventionen finns det ett par brister.
            T.ex. klassas inte fordonsminor som antipersonella och är därför
            inte förbjudna i konventionens mening. Det misstaget bör vi rätta
            till genom att se till att Sverige arbetar för en förändring av
            konventionen, och vi bör ta upp detta så snart som möjligt.
          </note>
          <note>
            Slutligen handlar det om de föreslagna ändringarna i brottsbalken.
            Befattning med minor skall nu försvåras eller i bästa fall förbjudas
            och kriminaliseras genom de ändringar som föreslås. Samtidigt
            är det svårt att se att dessa förändringar omöjliggör att man
            förbereder användande av minor, handlar med minor eller befattar
            sig med minor på annat sätt. Detta har två skäl. För det första
            finns det ett rekvisit som heter
          </note>
          <note>
            "väsentligt" i fråga om hur man hanterar minor. Det rekvisitet
            gör att det finns möjlighet att även fortsättningsvis hantera
            minor utan att det strider mot konventionen. För det andra borde
            lagrummet ges en lydelse som inkluderar försök m.m. till olovlig
            befattning med minor. En sådan kriminalisering skulle väsentligt
            försvåra och kanske t.o.m. omöjliggöra ett kringgående av de bestämmelser
            som vi alla är överens om.
          </note>
          <note>
            Med dessa ord vill jag yrka bifall till reservationerna 1, 2,
            3 och 4 till utrikesutskottets betänkande nr 4.
          </note>
          <note>
            Anf. 141 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Jag kan instämma i vad föregående talare sade angående
            det positiva i att dessa beslut nu skall fattas av riksdagen.
            Det är två mycket angelägna ärenden vi nu har att besluta om,
            som är sammanförda i ett betänkande.
          </note>
          <note>
            Först gäller det minor, en fråga som har varit uppe internationellt
            under många år. Många freds-, miljöoch människorättsorganisationer
            har kämpat för att få till ett förbud. Vi vet alla hur gräsligt
            det ser ut där minorna ligger och där man försöker leva och bo
            i deras omgivningar. Det är förstås oerhört angeläget att man
            nu får till ett beslut som också blir internationellt och som
            skall gälla.
          </note>
          <note>
            Vad vi gärna skulle ha haft med, och önskar att
          </note>
          <note>
            Sverige skulle ha drivit, är förslaget om fordonsminor, som inte
            omfattas av denna konvention. Det är egentligen ganska bedrövligt
            att Sverige inte ser till att också dessa kan komma med. Det skulle
            vara intressant att få reda på om det finns svenska intressen
            av att de inte skall komma med, t.ex. i det svenska försvaret,
            eftersom man från svensk sida inte har drivit på i den här frågan.
            Det är ju inte bättre att bli sprängd av minor när man sitter
            i ett fordon än när man trampar omkring i terrängen. Det är naturligtvis
            ett lika hemskt vapen oavsett om hela bilen flyger i luften eller
            om man bara flyger i luften av att man rör sig i området. Därför
            bör naturligtvis även de här minorna väck.
          </note>
          <note>
            Som det nu ser ut finns det en risk att man i stället för att
            använda personminor använder de s.k. fordonsminorna. Då kommer
            det på sikt att bli ett oerhört svårt arbete att t.ex. röja i
            områden där de har använts. Därför är det naturligtvis oerhört
            angeläget att de kommer med, att Sverige driver på och att de
            kommer upp som ett komplement i den här konventionen på sikt.
          </note>
          <note>
            Det andra som detta betänkande tar upp är kärnsprängningar. Vi
            har i vår reservation påpekat vikten av att man i det här sammanhanget
            också driver att få bort de subkritiska experimenten, dvs. datorexperimenten.
            När Frankrike gjorde sina provsprängningar nere i Mururoa och
            omvärlden med rätta kritiserade detta svarade man att man på sikt
            lika gärna kunde fortsätta att göra proven i dator eller på annat
            sätt. Då får man ju inte bort riskerna. Det innebär att man slipper
            provriskerna, men risken med att kärnvapnet finns kvar finns onekligen
            där ändå. Därför borde också det här tas med.
          </note>
          <note>
            En annan mer svensk angelägenhet är det som vi har tagit upp
            i reservation 2. Vi tycker att det borde vara en rimlig åtgärd
            från svenskt håll, med anledning av den protest som har gjorts
            mot provsprängningarna i Indien och Pakistan, att också stoppa
            alla följdleveranser till dessa båda länder. Man gick ju ganska
            snabbt ut och sade att biståndet skulle avbrytas, samtidigt som
            man inte sade sig vilja bryta några avtal när det gällde följdleveranserna.
            Vi från Miljöpartiet tycker att det är minst lika angeläget att
            markera med att inte låta några följdleveranser ske till dessa
            båda länder, som så totalt struntar i de internationella konventionerna.
          </note>
          <note>
            Det är naturligtvis också viktigt att man jobbar vidare med internationella
            konventioner. Jag tycker att det är glädjande att man har kommit
            så här långt och att FN har visat sig ha handlingskraft nog att
            klara av att ta konventioner som omfattar så här många länder.
          </note>
          <note>
            Nu måste man också se till att detta följs upp och att länderna
            ratificerar det här. Vi måste få uppföljning och verkställighet
            av de här förbuden så att vi aldrig mer skall behöva se ytterligare
            kärnvapenprov eller utläggningar av minor i världen. Detta är
            ett stort hot mot människor, och därför måste det vara angeläget
            att få bort det.
          </note>
          <note>
            Med detta, herr talman, vill jag yrka bifall till reservationerna
            1, 2, 3 och 4.
          </note>
          <note type="speaker">
            Anf. 142 CARINA HÄGG (s):
          </note>
          <note>
            Herr talman! Utrikesutskottets betänkande
          </note>
          <note>
            1998/99:UU4 med det långa namnet Sveriges tillträde till Förenta
            nationernas fördrag om fullständigt förbud mot kärnsprängningar
            samt till konventionen om förbud mot användning, lagring, produktion
            och överföring av antipersonella minor (truppminor)
          </note>
          <note>
            samt om deras förstöring ligger nu på kammarens bänkar för avgörande.
            Betänkandet är mycket välkomnat av oss alla. Frågorna är kända
            för utskottets ledamöter, som också varit pådrivande. Vi minns
            inte minst utskottets initiativ på minområdet.
          </note>
          <note>
            Det finns mycket få reservationer, men jag vill ändå inleda med
            att yrka bifall till utskottets majoritets ställningstagande och
            i övrigt avslag samt ge en bakgrundsinformation.
          </note>
          <note>
            Utskottet har vid sin beredning berett justitieutskottet tillfälle
            att yttra sig över de delar av ärendena som också faller inom
            detta utskotts område. Det är värt att understryka att justitieutskottet
            väl har betonat och benat ut de juridiska förhållanden som har
            sin bäring på utskottets arbete.
          </note>
          <note>
            Det som i begynnelsen var tänkt som två betänkanden har utskottet
            sett som en fördel att behandla i ett enda sammanhang. Likaså
            har det begrepp som det har funnits särskiljande tolkning av,
            dvs. rekvisitet, väsentligen kunnat definieras på ett tillfredsställande
            sätt i betänkandet.
          </note>
          <note>
            När det gäller minorna, herr talman, tycker jag att man gång
            på gång lägger märke till hur viktigt det är att arbeta med den
            frågan. När katastrofen drabbade
          </note>
          <note>
            Latinamerika kom det inte enbart till skador på grund av ovädret.
            Minfrågan dök också upp på ett mycket ovälkommet sätt.
          </note>
          <note>
            De kvarlämnade minorna efter krigen i Sydamerika dyker nu upp
            igen i gyttjan, och landminor spolas fram genom vattenmassorna.
            Ett landmineoffer och hela befolkningen känner av det. Vi har
            sett att barn nu hittar minor i Latinamerika och tar hem dem i
            tron att det är leksaker eller att det kan vara något värdefullt.
            Katastrofen med minorna har bidragit ytterligare till det som
            har hänt i Latinamerika.
          </note>
          <note>
            Herr talman! Fördraget om kärnsprängningar antogs den 10 september
            1996 av FN:s generalförsamling. När det öppnades för undertecknande
            i New
          </note>
          <note>
            York den 24 september samma år undertecknade
          </note>
          <note>
            Sverige fördraget samma dag. Jag hade förmånen att kunna närvara
            när dåvarande utrikesminister Lena
          </note>
          <note>
            Hjelm-Wallén undertecknade dokumentet. Alla vi som kämpat mot
            kärnvapen kunde känna hur världen den dagen tog ett litet, men
            ändå ett steg framåt mot en kärnvapenfri värld.
          </note>
          <note>
            Hittills har 151 stater undertecknat fördraget, men det krävs
            fler för att det skall ratificeras.
          </note>
          <note>
            I andra avseenden vet vi att frågan om kärnvapen har tagit flera
            kliv bakåt, inte minst när Indien genomförde sina provsprängningar,
            med Pakistan tätt i hälarna. I den frågan hade utskottets ledamöter
            möjlighet att deklarera sitt avståndstagande strax före sommaren.
          </note>
          <note>
            I en skakande artikel i DN tidigare i år med titeln
          </note>
          <note>
            Bomben och jag framhåller den indiska författarinnan
          </note>
          <note>
            Arundhati Roy att det är lättare att göra en bomb än att utbilda
            400 miljoner människor. Jag tror att det ligger väldigt mycket
            i det. Jag har tidigare sagt från den här talarstolen att kärnvapenprovet
            var det enda vallöfte som den nya hindunationalistiska regeringen
            hade praktisk möjlighet att genomföra.
          </note>
          <note>
            Lars Ohly och Marianne Samuelsson har tagit upp några punkter
            som har bäring på det betänkande vi nu har framför oss. Men de
            kanske har än mer bärighet på ett kommande betänkande som handlar
            om biståndet. De delar som handlar om biståndet får vi tillfälle
            att debattera senare. Vi hade också möjlighet att i utskottet
            så sent som i tisdags få en del frågor utredda muntligt för oss.
          </note>
          <note>
            Den kraftfulla reaktion som fanns på Indiens och
          </note>
          <note>
            Pakistans kärnsprängningar har gjort tydliga avtryck i vårt utrikespolitiska
            agerande; i säkerhetsrådet genom initiativet till ordförandeuttalande
            och resolutionen
          </note>
          <note>
            1172 den 6 juni i år.
          </note>
          <note>
            Sverige har också verkat för bindande vapenembargo inom EU. Utrikesutskottet
            förutsätter att regeringen i konsekvens med sitt agerande inom
            EU bedömer eventuella följdleveranser utifrån den senaste tidens
            händelser i Indien och Pakistan.
          </note>
          <note>
            Men vi nämner inte bara Indien och Pakistan i betänkandet. Israel
            har kommit i skymundan i den allmänna debatten, men inte i vårt
            betänkande. Jag vill citera ur Anita Goldmans bok Snäckans sång.
            Det är en bok om kvinnor och krig.
          </note>
          <note>
            Goldman skriver i boken om hur hon sitter i ett skyddsrum i Eilat
            under Kuwaitkriget tillsammans med sina små barn, klädd i skyddskläder,
            och hur hon oroas:
          </note>
          <note>
            "Och skulle inte Landets ledare svara med - - -
          </note>
          <note>
            att kanske skicka i väg den stora bomben som ingen erkände att
            Landet hade, men som alla visste låg där vackert och väntade i
            Dimona, i ökenstaden inte så långt från Eilat. Inte alls så långt
            faktiskt, ja, kanske var Landets elitpiloter i detta ögonblick
            på väg mot
          </note>
          <note>
            Bagdad och snart skulle det smälla där och frågan skulle vara
            vad man dör eller får cancer av först, gasattacken i landet eller
            atomvapenmolnet över
          </note>
          <note>
            Bagdad som vid fel vindriktning snart skulle kunna vara över
            oss här. Och vem hade lust att ens möta dagen efter även om man
            själv inte blivit - - -." Sedan rinner hennes ord ut i fasa.
          </note>
          <note>
            Min slutsats av Goldmans rädsla, som hon beskriver den gången
            i skyddsrummet, är att den bomb som sägs vara till skydd för israelerna,
            på samma sätt som många andra ledare hävdar att bomben är ett
            skydd för deras folk, är ett än större hot. I dag vet vi mer om
            hur nära det hotande fingret var avtryckningsknappen i Kuwaitkrisen.
          </note>
          <note>
            Under det gångna veckoslutet pågick en konferens i Rosenbad.
            Utveckling av kärnvapen, fredsrörelsens nya utmaning var titeln
            som Sveriges fredsråd var huvudinbjudare till. Det var en internationell
            konferens. Det som var oroande var att medelåldern var så hög.
            Men det som gav hopp var ändå alla de enskilda människorna och
            organisationernas glöd och engagemang. Vi politiker behöver verkligen
            känna de mångas stöd i ryggen när vi driver de här frågorna, som
            det tar så lång tid att komma i mål med.
          </note>
          <note>
            Med 110 miljoner dödade har 1900-talet varit det mest krigiska
            århundradet i människans historia.
          </note>
          <note>
            Sedan andra världskriget har världen upplevt 160 krig av olika
            storlekar. I första världskriget - kriget, som min farmor sade
            - var 15 av 100 dödade civila. I
          </note>
          <note>
            andra världskriget - det som benämns kriget av min far - steg
            siffran för civila dödsoffer till 65 av 100. I
          </note>
          <note>
            de senaste årens krig - Jugoslavien, som är kriget i
          </note>
          <note>
            Europa för min generation - är 90 av 100 döda civila.
          </note>
          <note>
            Dessa blodiga krig kallar man lågintensiva. Om kärnvapen tas
            i bruk blir naturligtvis siffran för civila dödsoffer än större,
            100 %. Det blir totalt. Det vill inte jag skall bli kriget för
            min dotters generation.
          </note>
          <note>
            Herr talman! Det gläder mig att här finns en klar förankring
            för majoritetens kritiska uppfattning. Här lämpar det sig att
            glida över till de subkritiska test som några talare tog upp före
            mig. Det är en fråga som jag tog upp för första gången här i kammaren
            för ett par år sedan. Då hade USA tillkännagett att man avsåg
            att genomföra en serie tester. Den första genomfördes den 2 juli
            1997. De subkritiska testen strider inte mot fördraget om fullständigt
            förbud mot kärnsprängningar. Experimenten skall inte leda till
            någon nukleär kedjereaktion och utvecklar inte kärnenergi. Men
            ett av syftena med testen är att se hur plutonium beter sig vid
            plötslig tryckbehandling.
          </note>
          <note>
            Frankrike säger sig vilja satsa 20 miljarder på simulerade provsprängningar.
            Jag hoppas att jag har fått felaktiga uppgifter. Om jag inte har
            fått det hoppas jag att Frankrikes regering snart ändrar sig vad
            gäller de här planerna.
          </note>
          <note>
            Även om de subkritiska testerna inte bryter mot fördraget finns
            det all anledning för utskottet att uttrycka sig kritiskt, som
            vi har gjort. De undergräver det internationella samfundets ansträngningar
            att få till stånd en kärnvapenfri värld. Nog så allvarligt och
            nog så upprörande.
          </note>
          <note>
            Jag vill gärna peka på dåvarande utrikesminister
          </note>
          <note>
            Lena Hjelm-Walléns initiativ tillsammans med sina kolleger från
            Brasilien, Egypten, Irland, Mexiko, Nya
          </note>
          <note>
            Zeeland, Slovenien och Sydafrika i somras. Kanske man kan nämna
            Sydafrika två gånger med tanke på att vi i dag har besök i riksdagen
            av deras vicepresident Thabo Mbeki. I det uttalandet uppmanade
            man kärnvapenstaterna samt Indien, Pakistan och Israel att ta
            sitt ansvar på nedrustningsområdet samt att ansluta sig till NPT
            och CTBT.
          </note>
          <note type="speaker">
            Anf. 143 LARS OHLY (v) replik:
          </note>
          <note>
            Herr talman! Carina Hägg sade att delar av våra reservationer
            skulle höra hemma på området bistånd.
          </note>
          <note>
            Det är inte riktigt med sanningen överensstämmande.
          </note>
          <note>
            Det finns naturligtvis en koppling mellan vår syn på biståndet
            till Indien och Pakistan och vår syn på följdleveranser av vapen.
            Men det som finns i vår reservation och det som vi yrkar på är
            att sådana följdleveranser av vapen skall upphöra. Det finns inget
            betänkande som tar upp frågan om biståndet och som kommer att
            behandlas senare i kammaren. Därför är det viktigt att riksdagen
            nu markerar uppfattningen att sådana följdleveranser inte skall
            ske till länder som har genomfört kärnvapenprov.
          </note>
          <note>
            Den andra kommentaren gäller de så kritiserade proven. Jag är
            glad över att vi även där är överens i vår kritiska hållning till
            proven. Men det är också viktigt att säga att den kritiken innebär
            att vi underkänner den skrivning i propositionen som påstår att
            detta fördrag innebär ett fullständigt förbud mot kärnvapenprov.
            Så är inte fallet. Vår uppfattning är att vi skall gå vidare med
            att arbeta för att även så kritiserade prov kommer att omfattas
            av fördraget.
          </note>
          <note type="speaker">
            Anf. 144 CARINA HÄGG (s) replik:
          </note>
          <note>
            Herr talman! Jag menade att biståndet kommer att tas upp i ett
            senare betänkande som just skall handla om bistånd. Då får vi
            möjlighet att debattera frågan i kammaren - och då lite mer grundligt.
          </note>
          <note>
            Lars Ohly tog upp frågan om krigsmaterielexport.
          </note>
          <note>
            Där har majoritetens inställning tydligt klargjorts. Av betänkandet
            framgår att det från regeringens sida har klargjorts att någon
            ny export av krigsmateriel till
          </note>
          <note>
            Indien och Pakistan inte kommer att ske. Det är ett tydligt ställningstagande.
          </note>
          <note>
            Lars Ohly berör de så kritiserade testerna, och jag tycker att
            vi har varit tydliga i vad vi tycker. De kanske inte omfattas
            av föreliggande konventionstext, men det betyder inte att vi inte
            aktivt kommer att belysa frågan tidigare. Jag vill understryka
            det engagemang som finns hos utskottets majoritet genom att än
            en gång påpeka att jag var den förste som på allvar tog upp frågan
            i kammaren och med regeringen och sade att detta inte är acceptabelt.
            Detta undergräver förtroendet för det övriga arbetet.
          </note>
          <note type="speaker">
            Anf. 145 LARS OHLY (v) replik:
          </note>
          <note>
            Herr talman! Det vore en praktfull skandal om
          </note>
          <note>
            Sverige skulle säga något annat än att ingen ny export av krigsmateriel
            skall förekomma till två länder som äventyrar freden och säkerheten
            i världen genom kärnvapenprov.
          </note>
          <note>
            Vi kritiserar att följdleveranser sker under motivering att det
            är viktigt att Sverige visar att vi är en avtalsslutande part
            som man kan lita på. Vi skall inte vara att lita på för dem som
            så riskerar regioners och hela världens säkerhet genom att genomföra
            sådana kärnvapenprov. Därför bör följdleveranser också omfattas
            av det totala stopp med vapenexport som vi menar skulle ha varit
            följden av en rimlig reaktion.
          </note>
          <note>
            Resultatet i dag blir att en del s.k. följdleveranser av bistånd
            faktiskt stoppas på grund av Sveriges åtgärder. Därmed uppkommer
            den absurda situationen att de fattigaste människorna får betala
            för att Sverige reagerar mot Indiens och Pakistans kärnvapenprov,
            medan följdleveranser till redan levererade vapen fortsätter.
            Det är inte rimligt.
          </note>
          <note type="speaker">
            Anf. 146 CARINA HÄGG (s) replik:
          </note>
          <note>
            Herr talman! Det är viktigt att vi i kammaren respekterar de
            lagar som vi själva är med om att stifta, även om vi kanske inte
            alltid har röstat för dem. Det är viktigt att vi respekterar att
            vi är en lagstiftande församling.
          </note>
          <note>
            I fråga om följdleveranserna har utskottet inhämtat att man som
            vanligt kommer att pröva frågorna från fall till fall. Övriga
            ställningstaganden finns med i den bedömningen. Jag kan inte se
            frågan på samma sätt som Lars Ohly.
          </note>
          <note type="speaker">
            Anf. 147 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag tänkte ta upp frågan om vapenexporten till Indien
            och Pakistan. Jag blev lite förundrad när Carina Hägg sade att
            vi skall återkomma till frågan i samband med biståndet. Okej,
            vi kommer säkert att återkomma till frågan om bistånd till Indien
            och Pakistan, men vapenexporten har väl ändå inte blivit inkluderad
            i biståndet. Men jag tycker mig se att regeringen i allt större
            utsträckning blandar ihop försäljning av vapen och bistånd. Än
            så länge hoppas jag att riksdagsbesluten är skilda åt.
          </note>
          <note>
            Kopplingen till hur man reagerar på när länder bryter mot avtal
            om stopp av kärnvapensprängningar men fortsätter med följdleveranser
            av vapen har relevans. Det är förvånande. Regeringen har inte
            agerat kraftfullt mot följdleveranserna. Det måste vara nödvändigt
            om man menar någonting med den internationella solidariteten.
          </note>
          <note>
            Jag hade en fråga som Carina Hägg inte svarade på. Den gällde
            den kritik som Sverige fick inte minst av frivilligorganisationerna
            inför Osloförhandlingarna och synen på fordonsminorna. Finns det
            där en koppling till försvarsindustrin i Sverige, eftersom Sverige
            inte agerar kraftfullt för att också se till att de finns med
            i minkonventionen?
          </note>
          <note type="speaker">
            Anf. 148 CARINA HÄGG (s) replik:
          </note>
          <note>
            Herr talman! Marianne Samuelsson missuppfattade mig medvetet
            för att skapa en diskussion som inte hör hemma här och som det
            inte finns grund för.
          </note>
          <note>
            Både Marianne Samuelsson och Lars Ohly tog upp diskussionen om
            biståndet till Indien. Jag ville skilja ut att den frågan inte
            hör hemma här. Men jag ser fram emot att diskutera den i en annan
            ordning. Jag ville nämna det för att inte förbigå frågan med tystnad.
          </note>
          <note>
            När det gäller vapenexporten har vi klart och tydligt skrivit
            i betänkandet vad vi anser. Jag har också redogjort för frågan
            i talarstolen och gett kommentarer till Lars Ohly. De delarna
            har vi inte blandat ihop, som Marianne Samuelsson försöker antyda.
          </note>
          <note type="speaker">
            Anf. 149 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag upprepar den andra frågan om de antipersonella
            minorna. Varför har Sverige inte drivit frågan om fordonsminorna?
            Inte minst frivilligorganisationerna hade detta uppe som en viktig
            del av konventionstexten.
          </note>
          <note type="speaker">
            Anf. 150 CARINA HÄGG (s) replik:
          </note>
          <note>
            Herr talman! Även här kan jag inte riktigt förstå
          </note>
          <note>
            Marianne Samuelssons definition. Inte minst utskottet är initiativtagare
            till förbudet mot minor. Vi har drivit frågan oerhört starkt på
            många olika sätt. Jag har varit ordförande i en av processerna
            som har lett fram till förbud mot minor. Det finns ingen grund
            för den kritik som Marianne Samuelsson ger uttryck för.
          </note>
          <note>
            Jag vill gärna hänvisa till alla de initiativ och det goda arbete
            vi har gjort nationellt och internationellt -
          </note>
          <note>
            ofta tillsammans med folkrörelserna.
          </note>
          <note type="speaker">
            Anf. 151 KARIN ENSTRÖM (m):
          </note>
          <note>
            Herr talman! Det fördrag och den konvention som riksdagen skall
            besluta om att ratificera är ett resultat av att inte minst Sverige
            sedan länge verkat för ett förbud dels mot kärnsprängningar, dels
            ett internationellt totalförbud mot antipersonella minor. Som
            har sagts tidigare i dag har båda dessa frågor drivits av såväl
            borgerliga som socialdemokratiska regeringar och återkommande
            behandlats i utrikesutskottet.
          </note>
          <note>
            När det gäller frågan om ett internationellt totalförbud mot
            antipersonella minor har vi moderater haft en lite kluven inställning.
            I försvaret av Sveriges långa landgränser har truppminorna haft
            en stor betydelse och ett högt försvarsvärde till ett mycket lågt
            pris. Det är inte svenska minor som har skadat och dödat barn
            och vuxna i Afrika, Afghanistan eller andra delar av världen.
            Det är inte den svenska minanvändningen som har varit det stora
            problemet. I en debatt om försvaret vidhåller vi att vi behöver
            någon form av ersättningsvapen för minorna.
          </note>
          <note>
            Trots de tunga försvarsargumenten har vår vilja att få till stånd
            ett internationellt totalförbud, och därmed minska truppminornas
            förödande skadeverkningar, vägt tyngre. Det var också därför vi
            var med och beslutade om ett totalförbud mot minor i Sverige i
            december 1996.
          </note>
          <note>
            Nu har frågat kommit längre. I dag skall vi fatta beslut om Sveriges
            tillträde till konventionen om förbud mot användning, lagring,
            produktion och överföring av antipersonella minor - truppminor
            - samt om deras förstöring. Det är mycket glädjande.
          </note>
          <note>
            Konventionen har i dagsläget undertecknats av
          </note>
          <note>
            131 stater och ratificerats av 49 stater. Vi hoppas på -
          </note>
          <note>
            och måste arbeta vidare med - att få ännu fler länder att så
            snart som möjligt ansluta sig till konventionen.
          </note>
          <note>
            Herr talman! Jag yrkar bifall till hemställan i utrikesutskottets
            betänkande nr 4.
          </note>
          <note type="speaker">
            Anf. 152 LARS OHLY (v) replik:
          </note>
          <note>
            Herr talman! Jag vill bara välkomna Karin Enströms ärliga redogörelse
            för Moderaternas våndor inför beslutet om att förbjuda minanvändning
            i Sverige och sedan också gå vidare med ett totalförbud för hela
            världen. Den här konventionen hade sannolikt fördröjts oerhört
            länge om vi inte hade haft andra framsynta politiker som drivit
            på just därför att de insett att Sveriges nationella intresse
            också är ett internationellt intresse av nedrustning och av avveckling
            av dessa hemska, förödande vapen.
          </note>
          <note>
            Därför välkomnar jag att man ärligt redovisar den ståndpunkten.
            Jag är glad över att det i dag finns en uppslutning i hela riksdagen
            kring Ottawakonventionens grundinnehåll.
          </note>
          <note type="speaker">
            Anf. 153 MARIANNE ANDERSSON (c):
          </note>
          <note>
            Herr talman! Först vill jag yrka bifall till utskottets hemställan
            i betänkandet UU4.
          </note>
          <note>
            Det är naturligtvis en självklarhet att Sverige nu skall ansluta
            sig till fördraget om fullständigt förbud mot kärnsprängningar
            och till konventionen om förbud mot användning, lagring, produktion
            och överföring av antipersonella minor. Jag är självfallet mycket
            glad över det här beslutet. Jag instämmer i mycket av den beskrivning
            som har gjorts här tidigare om det elände som minorna har inneburit
            ute i världen.
          </note>
          <note>
            Jag vill ägna mig något åt historieskrivningen när det gäller
            minorna.
          </note>
          <note>
            På Centerpartiets initiativ beslöt riksdagen 1994
          </note>
          <note>
            att Sverige skulle verka för ett internationellt totalförbud
            mot antipersonella minor. Det kravet drev de svenska förhandlarna
            utan större framgång vid FN:s översynskonferens 1995 och 1996.
            Sverige var det första land som initierade den här frågan, vilket
            var viktigt och bra.
          </note>
          <note>
            Vi motionerade också våren 1995 om ett ensidigt svenskt förbud,
            eftersom vårt land givetvis skulle sakna trovärdighet i minfrågan
            om vi hävdade att minor är grymma och ovärdiga vapen överallt
            utom just i Sverige. Vi menade att Sverige skulle ansluta sig
            till en allt större krets av länder som redan då ensidigt hade
            förbjudit antipersonella minor, nämligen Tyskland, Belgien, Nederländerna,
            Schweiz,
          </note>
          <note>
            Österrike, Norge, Australien och Filippinerna.
          </note>
          <note>
            Vi diskuterade frågan vid följande partistämma och fattade beslutet
            att med kraft arbeta för att Sverige skulle ensidigt förbjuda
            personminorna. Det var också ett mycket starkt centerkrav i förhandlingarna
            mellan den dåvarande socialdemokratiska regeringen och Centerpartiet
            inför försvarsbeslutet. Det var ingen självklarhet att vi skulle
            fatta det beslutet. Motståndet både hos socialdemokratin och hos
            Moderaterna var hårt. Det var en stor debatt. Det var många seminarier
            och debattartiklar, och frivilliga organisationer arbetade med
            frågan. Vi drev naturligtvis kravet oerhört hårt - det var ett
            villkor för att vi över huvud taget skulle gå in i samarbetet
            om försvarsbeslutet. Det ledde till att försvarsministern svängde
            sommaren
          </note>
          <note>
            1995.
          </note>
          <note>
            Riksdagen kunde i december 1996, i samband med det försvarspolitiska
            beslutet, även besluta om ett ensidigt svenskt förbud. Det stärkte
            givetvis Sverige i arbetet med att åstadkomma ett avtal om förbud
            mot personminor. Stor betydelse i det arbetet hade t.ex. den organisation
            som drev kampanjen mot landminor, som t.o.m. fick fredspriset.
          </note>
          <note>
            Den 5 december 1997 kunde alltså den svenske försvarsministern
            skriva under en konvention mot personminor i Ottawa i Kanada.
            Han hade vid det tillfället sällskap av inte mindre än 125 länder.
            Det är mycket glädjande att så många länder nu har anslutit sig
            till det avtalet och även anslutit sig till konventionen. Världssamfundet
            har lyckats förbjuda vapen som verkligen används, och som används
            i mycket stor skala. Visst är det en stor framgång.
          </note>
          <note>
            Den stora uppgiften nu är naturligtvis minröjning och att gå
            vidare. Många har krävt det, och vi kan märka det i reservationerna.
            Sverige har aktivt bidragit till minröjningen, genom t.ex. missionen
            i Västsahara, för att bara nämna det.
          </note>
          <note>
            Till slut vill jag också nämna inrättandet av totalförsvarets
            minröjningscentrum i Eksjö. Det är också ett resultat av försvarssamarbetet
            mellan regeringen och Centerpartiet. Jag tycker att det också
            är ett mycket värdefullt bidrag i hela detta arbete mot personminor.
          </note>
          <note>
            Vi yrkar alltså inte bifall till någon av reservationerna när
            det gäller att gå längre än vad vi hittills har uppnått i konventionen
            om minor. Det är ju inte möjligt att ändra en sådan bred internationell
            överenskommelse - den får man anta. Om man sedan vill jobba vidare
            får man göra det framåt. Därför är vi också med på ett särskilt
            yttrande tillsammans med
          </note>
          <note>
            Kristdemokraterna och Folkpartiet om att regeringen skall kunna
            gå vidare inför den översynskonferens som skall äga rum om fem
            år och verka för att även fordonsminor med röjningsskydd skall
            omfattas av konventionen. Det är ett arbete framåt, men just nu
            är det här nog så långt vi kan komma. Det är en stor framgång.
          </note>
          <note type="speaker">
            Anf. 154 LARS OHLY (v) replik:
          </note>
          <note>
            Herr talman! I det särskilda yttrande som Marianne Andersson
            nämner står det att frågan om fordonsminor med röjningsskydd fortfarande
            kvarstår att lösa i konventionen och att det inte var möjligt
            att nå längre just när fördragstexten arbetades fram. Men sedan
            står det: "Hela processen som lett fram till konventionen om förbudet
            mot antipersonella minor visar dock betydelsen av att något eller
            några länder tar initiativ och går före för att komma fram till
            en så ändamålsenlig och effektiv konvention som möjligt."
          </note>
          <note>
            Detta är också innebörden i Vänsterpartiets reservation.
          </note>
          <note type="speaker">
            Anf. 155 MARIANNE ANDERSSON (c) replik:
          </note>
          <note>
            Herr talman! Det är naturligtvis viktigt att länder går före,
            och det är det som vi menar i vårt särskilda yttrande. Vi ser
            inte någon möjlighet att gå längre just nu, i anslutning till
            konventionen och till det här beslutet. Men sedan gäller det att
            ta initiativ för att gå vidare, och jag tror att vi kan komma
            överens om att jobba tillsammans om det.
          </note>
          <note type="speaker">
            Anf. 156 JAN ERIK ÅGREN (kd):
          </note>
          <note>
            Herr talman! Det är naturligt att också vi kristdemokrater instämmer
            i glädjen över att vi har kommit så långt när det gäller de två
            stora frågekomplex som vi skall diskutera och besluta om i dag.
            Vi ställer oss bakom utskottsbetänkandet UU4, men vi har genom
            särskilda yttranden rörande mom. 3 och 7 velat visa att vi ändå
            inte är helt nöjda.
          </note>
          <note>
            Vad gäller Indien och Pakistan menar vi att det är viktigt att
            dessa länder utan dröjsmål och villkorslöst måste uppmanas att
            ansluta sig till Ickespridningsfördraget, NPT, och Fördraget om
            fullständigt förbud mot kärnsprängningar, CTBT. Tills de gjort
            detta och uppfyllt FN:s resolution 1172 bör
          </note>
          <note>
            Sverige undvika följdleveranser.
          </note>
          <note>
            Biståndet till Indien har beröring med det här. Vi har inte ansett,
            som regeringen, att Indien inte skall få något bistånd som en
            följd av de olyckliga kärnsprängningarna. Vår kritik är inte svagare
            än regeringens, men vi har försökt hitta en lösning där en regerings
            handlande inte drabbar enskilda så hårt.
          </note>
          <note>
            Därför har vi trots vår kritiska inställning förordat en infasning
            av nytt bistånd med 100 miljoner kronor i stället för 0 kr, som
            regeringen föreslagit.
          </note>
          <note>
            Herr talman! I torsdagens frågestund meddelade statsrådet Pierre
            Schori, som svar på en fråga av Alf
          </note>
          <note>
            Svensson om biståndet till Indien, att regeringen fattat beslut
            som betyder att Loc Jumbish-projektet, som verkligen kan anses
            som angeläget och som gagnar fattiga kvinnor och barn med primär
            undervisning, skall få 40 miljoner kronor för nästa år. Vi ser
            positivt på detta, eftersom det ligger i linje med vad vi, som
            jag nyss nämnde, har yrkat i vår biståndsmotion.
          </note>
          <note>
            Vårt andra särskilda yttrande om Ottawakonventionen, där vi som
            nyss nämndes har sällskap med
          </note>
          <note>
            Centerpartiet och Folkpartiet, rör en fråga där det också finns
            anledning att känna stor tillfredsställelse, nämligen frågan om
            förbud mot truppminor och antipersonella minor som nått så pass
            långt.
          </note>
          <note>
            Jag vill säga att vi från kristdemokratiskt håll har agerat aktivt
            i denna fråga ganska länge. Jag vill också lyfta fram den insats
            som gjorts från olika organisationer, bl.a. Röda korset och Rädda
            Barnen, som har varit värdefull och som jag tror man kan säga
            också har drivit på och varit ett stöd för oss som har sett detta
            som en viktig fråga. De har en del i att det ändå har gått så
            pass fort som det har gjort på senare tid.
          </note>
          <note>
            Herr talman! Det beslut som vi kommer att fatta i dag är bra.
            Det var inte möjligt att nå längre med ett brett internationellt
            stöd när det gäller minfrågan.
          </note>
          <note>
            Men det är enligt vår mening angeläget att Sverige och den svenska
            regeringen driver frågan vidare när det gäller fordonsminor med
            röjningsskydd inför översynskonferensen, som skall äga rum om
            fem år.
          </note>
          <note>
            Vi får inte lämna den frågan, men vi får ta det första steget,
            som ändå innebär att väldigt många länder är beredda att ställa
            upp på det som vi har kommit fram till i dag.
          </note>
          <note>
            I dagens omröstning stöder vi kristdemokrater utskottets förslag.
          </note>
          <note type="speaker">
            Anf. 157 LARS OHLY (v) replik:
          </note>
          <note>
            Herr talman! I det särskilda yttrande som Jan Erik
          </note>
          <note>
            Ågren hänvisar till står det att kristdemokraterna tidigare har
            uttryckt att även följdleveranser i ljuset av de senaste händelserna
            ter sig svårförsvarliga ur säkerhetspolitisk synvinkel, då åsyftande
            de kärnsprängningar som har gjorts i Indien och Pakistan. Kristdemokraterna
            vidhåller denna uppfattning och anser att Sverige bör undvika
            även följdleveranser.
          </note>
          <note>
            Skillnaden mellan Kristdemokraternas yttrande och Vänsterpartiets
            reservation är att vi anser att man inte enbart bör undvika följdleveranser,
            utan att sådana leveranser faktiskt inte skall medges.
          </note>
          <note type="speaker">
            Anf. 158 JAN ERIK ÅGREN (kd) replik:
          </note>
          <note>
            Herr talman! Som jag sade i mitt inlägg anser vi att Sverige
            bör undvika följdleveranser, men följdleveranser är en ganska
            komplicerad sak. Vi har inte velat eller kunnat landa i någon
            annan formulering än den som jag har gett uttryck för i dag. Lars
            Ohly vet likaväl som jag att det är en väldigt komplicerad fråga.
            Vi har ändå uttryckt oss ganska klart när det gäller följdleveranser
            och också ställt krav för dessa.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            UU4 Sveriges tillträde till Förenta nationernas fördrag om fullständigt
            förbud mot kärnsprängningar samt till konventionen om förbud mot
            användning, lagring, produktion och överföring av antipersonella
            minor (truppminor) samt om deras förstöring
          </note>
          <note>
            Mom. 1 (förslag om förbud mot subkritiska prov)
          </note>
          <note>
            1. utskottet
          </note>
          <note>
            2. res. 1 (v, mp)
          </note>
          <note>
            Votering:
          </note>
          <note>
            258 för utskottet
          </note>
          <note>
            49 för res. 1
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 73 m, 37 kd, 16 c, 15 fp
          </note>
          <note>
            För res. 1: 36 v, 13 mp
          </note>
          <note>
            Frånvarande: 14 s, 9 m, 7 v, 5 kd, 2 c, 2 fp, 3 mp
          </note>
          <note>
            Mom. 3 (stopp av all vapenexport till Indien och Pakistan)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            49 för res. 2
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 73 m, 37 kd, 16 c, 15 fp
          </note>
          <note>
            För res. 2: 36 v, 13 mp
          </note>
          <note>
            Frånvarande: 15 s, 9 m, 7 v, 5 kd, 2 c, 2 fp, 3 mp
          </note>
          <note>
            Mom. 7 (ändringar i Ottawakonventionen)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            49 för res. 3
          </note>
          <note>
            44 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 73 m, 37 kd, 16 c, 14 fp
          </note>
          <note>
            För res. 3: 36 v, 13 mp
          </note>
          <note>
            Frånvarande: 15 s, 9 m, 7 v, 5 kd, 2 c, 3 fp, 3 mp
          </note>
          <note>
            Mom. 9 (förslagen i övrigt till ändringar i brottsbalken)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            257 för utskottet
          </note>
          <note>
            49 för res. 4
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 73 m, 37 kd, 16 c, 15 fp
          </note>
          <note>
            För res. 4: 36 v, 13 mp
          </note>
          <note>
            Frånvarande: 15 s, 9 m, 7 v, 5 kd, 2 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av förste vice talmannen medgav kammaren att återstoden
            av dagens ärende fick avgöras i ett sammanhang vid arbetsplenum
            torsdagen den 26
          </note>
          <note>
            november.
          </note>
          <note>
            17 § Ändringar i lagen (1996:95) om vissa internationella sanktioner
          </note>
          <note>
            Föredrogs
          </note>
          <note>
            Utrikesutskottets betänkande 1998/99:UU5
          </note>
          <note>
            Ändringar i lagen (1996:95) om vissa internationella sanktioner
            (prop. 1998/99:27)
          </note>
          <note type="speaker">
            Anf. 159 MURAD ARTIN (v):
          </note>
          <note>
            Fru talman! Jag vill börja med att yrka bifall till reservation
            nr 1 i detta ärende.
          </note>
          <note>
            Bakgrunden till regeringens förslag om ändringar i lagen om vissa
            internationella sanktioner är uppenbarligen årets händelser i
            Republiken Jugoslavien och
          </note>
          <note>
            Kosova och en strävan att anpassa svensk sanktionslagstiftning
            till beslut fattade inom EU.
          </note>
          <note>
            Självfallet är det så att vi delar avskyn för den politik som
            i flera år bedrivits av den jugoslaviska regeringen gentemot Kosova.
            Man berövade den albanska befolkningens relativa autonomi och
            man berövade befolkningen skolundervisning på sitt språk och dess
            organ för självstyre. Det var en maktpolitik avsedd inte bara
            att provocera den albanska befolkningen i
          </note>
          <note>
            Kosova, utan också att utmana världssamfundet - att utmana Förenta
            nationerna.
          </note>
          <note>
            Frågan är emellertid inte om det är lämpligt att tillgripa sanktioner
            mot Republiken Jugoslavien eller inte. Här handlar det om att
            ändra en lag om internationella sanktioner som skall gälla allmänt
            och vara anpassad till den europeiska unionens politik när det
            gäller sådana.
          </note>
          <note>
            Det handlar alltså inte alls om ett enskilt fall. Det handlar
            i stället om viktiga principfrågor - inte om något specifikt utan
            om något som skall gälla generellt.
          </note>
          <note>
            Det som jag uppfattar som otillfredsställande i de föreslagna
            ändringarna i lagen om vissa internationella sanktioner är de
            svävande formuleringarna i själva betänkandet. Det gäller bl.a.
            undantagen när det gäller GUSP, alltså den gemensam utrikes- och
            säkerhetspolitiken för EU. Med hänvisning till vad man kallar
            effektiviteten i beslutsfattandet kan man kringgå kravet på enhällighet.
            Vad är effektivitet i beslutsfattande om inte ett avsteg från
            demokratiska principer. Man gör avkall på enhällighetskravet till
            förmån för att man t.ex. skall kunna fatta ett snabbt beslut.
            I stället för att kräva enhällighet tillgriper man kvalificerade
            majoriteter.
          </note>
          <note>
            Det förklaras vidare att om man gör avkall på kravet om enhällighet
            så skall den kvalificerade majoritetens beslut ligga i linje med
            en tidigare antagen gemensam strategi. Vem gör denna bedömning?
            Det blir förstås en redan jävig kvalificerad majoritet som avgör
            bedömningen. Eller hur hänger det hela ihop?
          </note>
          <note>
            Jag kan inte se annat än att enhälligheten därmed, visserligen
            genom ett antal invecklade turer, är avvecklad.
          </note>
          <note>
            Genom snåriga skrivningar om effektivitet i beslut, genom nedprutning
            av kravet på enhällighet till att avse kvalificerade majoriteter
            och genom allmänt prat om gemensamma strategier ökar det redan
            stora demokratiska underskottet inom EU, och den gemensamma utrikespolitiken
            görs till en icke gemensam utrikespolitik.
          </note>
          <note>
            Fru talman! Vänsterpartiet anser rent allmänt att sanktioner
            är ett trubbigt instrument. Ofta drabbar detta inte de regimer
            man vill komma åt utan träffar i stället inte sällan de folk som
            redan förtrycks av dessa regimer. I de fall då sanktioner varit
            framgångsrika har de gällt länder där befolkningen i ett underkastat
            land själv begärt att den förtryckande regimen skall utsättas
            för sanktioner. Så var fallet med Sydafrika.
          </note>
          <note>
            ANC, som var en väl förankrad folkrörelse, begärde sanktioner.
          </note>
          <note>
            Vänsterpartiet anser att sanktioner på grund av sina svårbedömda
            verkningar endast skall beslutas av
          </note>
          <note>
            FN och inte av internationella organisationer som begränsas till
            en världsdel.
          </note>
          <note>
            Vi är emot att EU fattar sanktionsbeslut som går längre än FN:s.
            Hur skulle vår värld se ut, om organisationer i olika världsdelar
            och i skilda sammanhang började rikta sanktionsbeslut mot olika
            länder? Vad skulle hända om OAU, NAFTA, Asean eller andra organisationer
            började fatta en rad sanktionsbeslut i olika riktningar? Vi skulle
            få ett sammelsurium av sanktionsåtgärder vilkas yttersta konsekvens
            torde bli ett allmänt handelskrig.
          </note>
          <note>
            Med dessa ord vill jag, fru talman, yrka bifall till reservation
            1 i detta ärende.
          </note>
          <note>
            Anf. 160 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Internationella sanktioner syftar i första hand till
            att förmå en stat eller exempelvis en regim att ändra sitt beteende.
            Naturligtvis är det någonting som vi helst skulle önska att vi
            slapp använda oss av, dvs. att inga stater eller regimer överträdde
            de internationella konventioner som är uppsatta för mänskliga
            rättigheter eller på andra områden där man i dag har använt sig
            av sanktionsinstrumentet.
          </note>
          <note>
            Erfarenheterna visar dock att det kan vara svårt för FN:s säkerhetsråd
            att fatta beslut om sanktioner, bl.a. på grund av de ständiga
            medlemmarnas vetorätt.
          </note>
          <note>
            Detta har många gånger inneburit att man inte kunnat genomföra
            sanktioner som man från början kanske skulle ha velat göra för
            att få effekt i tid på ett land och en regim som bryter mot internationell
            rättspraxis.
          </note>
          <note>
            Därför tycker Miljöpartiet de gröna att det i undantagsfall bör
            finnas en möjlighet att använda EU-
          </note>
          <note>
            sanktioner utan FN-bakgrund. Ett exempel på detta var sanktionerna
            mot det forna Jugoslavien, där det fanns ett behov av att kunna
            handla någorlunda snabbt.
          </note>
          <note>
            Vi har i vår motion tagit upp ett par saker som vi tyckt att
            det varit viktigt att få behandlade i utskottet.
          </note>
          <note>
            Utskottet har gått in för att man i första hand skall besluta
            om sanktioner i FN:s säkerhetsråd och inom
          </note>
          <note>
            FN:s ram. Om inte detta lyckas, skall EU kunna besluta om sanktionsåtgärder
            i den mån de berör det egna närområdet. Det sista kravet har utskottet
            inte gått med på, men däremot det första, dvs. att sanktioner
            i första hand skall prövas inom FN:s ram. Då det gäller åtgärder
            i närområdet har utskottet en annan uppfattning än vi.
          </note>
          <note>
            Jag tycker dock att det är viktigt att det läggs till att sanktionsinstrumentet
            bara bör tillämpas inom närområdet, inte i övrigt. Vi tycker att
            besluten då skall fattas med FN-bakgrund. Det är också möjligt
            att överenskommelse träffas mellan flera länder som ställer sig
            bakom sanktionsåtgärder. Effekterna av sanktioner blir dock störst
            om många står bakom dem. Vi lever i en globaliserad värld med
            många internationella företag. Det blir därmed svårt att vidta
            nationella sanktionsåtgärder som får effekt på berörda länder.
          </note>
          <note>
            Jag yrkar med detta bifall till reservation nr 2.
          </note>
          <note type="speaker">
            Anf. 161 VIOLA FURUBJELKE (s):
          </note>
          <note>
            Fru talman! Det här ärendet har, som även Murad
          </note>
          <note>
            Artin sade, sin upprinnelse i händelserna i förra Jugoslavien
            i våras. Den 19 mars tog Europeiska unionens råd enhälligt beslut
            om en gemensam ståndpunkt beträffande restriktiva gentemot Förbundsrepubliken
          </note>
          <note>
            Jugoslavien. Denna åtgärd var helt i sin ordning.
          </note>
          <note>
            Riksdagen har förut fattat beslut i frågan, och det gäller en
            konsekvens av tidigare beslut.
          </note>
          <note>
            Det visade sig senare att de straffbestämmelser som vi redan
            hade i sanktionslagen inte gällde beslut som fattats enbart av
            EU utan ett sanktionsbeslut av
          </note>
          <note>
            FN i botten. Därför fattade vi interimistiskt ett beslut i utrikesutskottet,
            och det gjordes en tillfällig lagändring med verkan fram till
            årsskiftet 1998-1999.
          </note>
          <note>
            Vi ville komma tillbaka med ett väl underbyggt betänkande, efter
            att vi hade haft möjlighet att bereda ärendet i utskottet genom
            att höra bl.a. folkrättsexperter. Så har nu skett, och vi föreslår
            i det här betänkandet att de straffbestämmelser i sanktionslagen
            som gäller för sanktioner beslutade av FN också skall omfatta
            sanktioner som beslutats av EU.
          </note>
          <note>
            EU-sanktioner som beslutas i syfte att upprätthålla eller återställa
            fred och säkerhet kan vara av ekonomiskt slag, de kan gälla besöksutbyte
            eller åtgärder av liknande karaktär, och det finns nu en lagstiftning
            i
          </note>
          <note>
            Sverige mot brott mot sådana sanktioner. I annat fall hade Sverige
            varit laglöst land vid överträdelser mot dessa sanktioner, trots
            att vi hade varit med om att besluta om dem.
          </note>
          <note>
            Det är naturligtvis väldigt viktigt att också EU kan fatta den
            här typen av beslut, men det är, som Marianne Samuelsson sade,
            mest verksamt om besluten fattas av FN. De får då en bredd och
            i bästa fall en global anslutning, som gör dem mer verksamma.
          </note>
          <note>
            Men i fallet Jugoslavien visar det sig att EU-
          </note>
          <note>
            sanktioner som inriktade sig på restriktiva ekonomiska åtgärder
            mot förbundsrepubliken också kunde vara verksamma.
          </note>
          <note>
            De motioner som har lagts fram har inriktat sig generellt sett
            mot möjligheten att vara med och fatta beslut om sanktioner i
            EU:s regi, och det är egentligen inte frågan i det här läget.
            Det har riksdagen redan fattat beslut om som en konsekvens av
            att vi har anslutit oss till Maastrichtfördraget och att vi är
            med i GUSP, den gemensamma utrikes- och säkerhetspolitiken. Vad
            det gäller här är att det också skall finnas en lagstiftning som
            beivrar brott mot den typen av sanktioner.
          </note>
          <note>
            De båda motionerna från Vänsterpartiet och Miljöpartiet behandlas
            emellertid i betänkandet. Vänsterpartiet har också reserverat
            sig till förmån för avslag på hela propositionen. Men ett avslag
            skulle alltså få förödande effekter, därför att det skulle då
            innebära att man i Sverige kunde begå brott mot ekonomiska sanktioner
            mot Förbundsrepubliken Jugoslavien.
          </note>
          <note>
            Sverige skulle kunna bli en plats där man skulle kunna ägna sig
            åt penningtvätt och annat.
          </note>
          <note>
            Miljöpartiets motion säger vad vi också säger, dvs. att FN bör
            besluta om den här typen av sanktioner i första hand, men att
            det också är möjligt i EU.
          </note>
          <note>
            Man anser att riksdagen alltid bör informeras om sanktioner av
            den här karaktären införs, och det har utskottet skärpt ytterligare.
            Utskottet säger att i enlighet med riksdagsordningen skall regeringen
            samråda med riksdagen om den här typen av sanktioner planeras
            att införas.
          </note>
          <note>
            När det då gäller närområdesprincipen som Marianne Samuelsson
            hävdar i motionen och härifrån talarstolen har vi i utskottsmajoriteten
            ansett att det skulle vara väldigt olämpligt att skriva så. EU
            har vid ett flertal tillfällen försökt genomföra och också genomfört
            sanktioner mot länder som ligger långt härifrån. Det har t.ex.
            gällt Nigeria efter militärkuppen där och det har gällt Burma
            för kränkningar av mänskliga rättigheter. Den svenska regeringen
            gjorde också ett aktivt försök att få till stånd en bojkott av
            vapenexport till Pakistan efter landets kärnvapenprov.
          </note>
          <note>
            Alla den här sortens aktiviteter från regeringens sida skulle
            vara omöjliga om vi skrev in att detta bara skulle gälla närområdet,
            och vi tycker att det här är viktiga markeringar.
          </note>
          <note>
            Jag yrkar bifall till hemställan i utrikesutskottets betänkande
            som är väl underbyggt. Det har varit lagrådsbehandlat och remissbehandlat,
            och slutligen föreligger här i kammaren ett väl underbyggt betänkande.
            Jag yrkar samtidigt avslag på reservationerna.
          </note>
          <note type="speaker">
            Anf. 162 MURAD ARTIN (v) replik:
          </note>
          <note>
            Fru talman! Vår syn på sanktionerna är att de självklart skall
            bygga på FN och FN:s rekommendationer.
          </note>
          <note>
            Jag tänkte fråga Viola Furubjelke: Hur ser majoriteten på när
            andra organisationer, t.ex. i afrikanska eller arabiska länder,
            själva börjar använda sanktioner mot andra länder? Urholkar inte
            detta FN:s auktoritet, och blir inte FN försvagat i det fallet?
          </note>
          <note type="speaker">
            Anf. 163 VIOLA FURUBJELKE (s) replik:
          </note>
          <note>
            Fru talman! Det är naturligtvis en väldigt hypotetisk fråga hur
            det här skulle fungera om andra regionala organisationer skulle
            införa sanktioner. Jag förutsätter att samtliga FN-medlemmar önskar
            få bredast möjliga anslutning till eventuella sanktioner och att
            man därför i första hand vänder sig till FN vid den här typen
            av aktioner. Om det är sådana sanktioner som effektivt skulle
            kunna bäras också av regionala organisationer ser jag inte annat
            än att man har samma rätt som Europeiska unionen att genomföra
            sådana. Men det är ju en fråga för dessa organisationer som vi
            egentligen i kammaren här i dag inte har någon anledning att ta
            ställning till.
          </note>
          <note type="speaker">
            Anf. 164 MURAD ARTIN (v) replik:
          </note>
          <note>
            Fru talman! Viola Furubjelke sade att frågan är verklig och en
            realitet i EU. Varför skulle det vara så att säga okej för EU
            och inte okej för andra länder i så fall?
          </note>
          <note>
            Jag fick inte svar på min fråga om FN:s roll blir försvagad i
            det här fallet, dvs. om länder och världsdelar börjar genomföra
            sanktioner mot andra länder.
          </note>
          <note>
            Det är kärnfrågan. Skall vi stärka FN eller skall vi försvaga
            FN?
          </note>
          <note type="speaker">
            Anf. 165 VIOLA FURUBJELKE (s) replik:
          </note>
          <note>
            Fru talman! Om vi tar EU och den särskilda händelse som föranleder
            det här betänkandet som exempel finns det i stort sett överensstämmelse
            mellan sanktionsbeslut från FN och EU, men det fanns och förelåg
            inte vid tiden för beslutet om den här åtgärden från Europeiska
            unionens råd. Därav hamnade vi i den situationen att det fanns
            ett glapp mellan FN och
          </note>
          <note>
            EU.
          </note>
          <note>
            Jag förutsätter och litar till att världens länder inte är illvilliga
            och använder det här instrumentet i syfte att försvaga FN utan
            tvärtom i syfte att skapa majoritet i FN, en majoritet som kan
            växa så småningom. Så har EU agerat i den här typen av frågor,
            och det har varit frågor där det har varit nödvändigt att reagera
            och markera. Murad Artin sade själv i sitt anförande att man inte
            hade någonting emot sanktionerna mot
          </note>
          <note>
            Serbien, men i det här skedet kunde de komma till kraftfullt
            och tidigt. Jag beklagar att FN inte förmådde det, men jag anser
            inte att man därmed urholkar
          </note>
          <note>
            FN:s auktoritet, tvärtom. Sverige står upp för och stöder FN:s
            auktoritet i alla sammanhang.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 november.)
          </note>
          <note>
            18 § Medborgarskap och identitet
          </note>
          <note>
            Föredrogs
          </note>
          <note>
            Socialförsäkringsutskottets betänkande 1998/99:SfU3
          </note>
          <note>
            Medborgarskap och identitet (prop. 1997/98:178)
          </note>
          <note type="speaker">
            Anf. 166 GUSTAF VON ESSEN (m):
          </note>
          <note>
            Fru talman! Jag skall börja med att be att få yrka bifall till
            vår reservation nr 3.
          </note>
          <note>
            En utgångspunkt för medborgarskapsgivande är ju att vi vet vilka
            människor som vi ger medborgarskap till. Vi måste få en klarlagd
            identitet, dvs. en identitet som vi kan lita på. Vi måste veta
            vilka människor som blir svenska medborgare. Detta är givetvis
            en mycket viktig utgångspunkt. Så har det varit i Sverige i alla
            tider och så är det också i de flesta andra länder.
          </note>
          <note>
            Den här propositionen handlar om just frågor som rör människor
            som inte kan fullt ut dokumentera sin identitet på grund av speciella
            omständigheter och som liksom blir hängande i luften år ut och
            år in. Då är det frågan om dispens från kravet på styrkt identitet.
            Vi stöder detta förslag och menar att det är viktigt att kunna
            medge denna dispens.
          </note>
          <note>
            Vi skall verkligen vara på det klara med att ett medborgarskap
            inte är en skyldighet för den svenska staten att ge, utan det
            är en möjlighet och en rättighet som det är frågan om.
          </note>
          <note>
            Vi har i reservation nr 1 tagit upp frågan om när någon har så
            att säga trixat med sin identitet, t.ex. bytt fot, kommit med
            nya uppgifter eller förtigit uppgifter, och att man då skulle
            ha en möjlighet att förlänga den s.k. hemvisttiden som nu sätts
            till åtta år. Detta är ju i huvudsak tillgodosett i den lagtext
            och det förarbete som regeringen har gjort, och därför har vi
            egentligen inte någon anledning att yrka bifall till vår reservation
            eftersom den ju huvudsakligen är tillgodosedd. Man kan säga att
            det är ett slags vandelsprövning som sker och då kan man alltså
            förlänga tiden från åtta år och bortåt om den sökande har undanhållit
            viktiga omständigheter.
          </note>
          <note>
            Vad vi däremot vill reservera oss mot och argumentera för är
            att vi skall ha en möjlighet att återkalla givna medborgarskap
            om dessa har erhållits på uppenbart falska grunder. Andra länder
            har det så, och vi borde också ha det så. Jag menar med bestämdhet
            att knarklangare och terrorister som har ljugit sig till och fixat
            och fifflat sig till ett svenskt medborgarskap skall kunna veta
            att deras medborgarskap skall kunna återkallas.
          </note>
          <note>
            Det finns stöd i olika konventioner för att vi kan göra på det
            sättet. I FN-konventionen från 1961 står det t.o.m. att även om
            detta skulle innebära att de människor som får sina medborgarskap
            återkallade blir statslösa är det ändå en möjlighet som ges enligt
            denna konvention. Det menar vi är mycket viktigt.
          </note>
          <note>
            Nu talar också Medborgarskapskommittén om att kanske utöka möjligheterna
            att få dubbla medborgarskap. Då är det ännu större anledning till
            att införa en sådan klausul att man skall kunna räkna med att
            få sitt medborgarskap tillbakakallat om det senare visar sig att
            man har ljugit sig till och fixat sig till detta genom falska
            identiteter och att det är konstaterat att människorna i fråga
            är terrorister, knarklangare eller någonting sådant.
          </note>
          <note>
            Jag är förvånad över att vi moderater är ensamma om detta krav.
            Jag tycker att var och en skall gå ut till sina väljare och fråga
            vad de tycker. Jag är rätt säker på att de allra flesta skulle
            säga att det är självklart att vi skall kunna återkalla ett svenskt
            medborgarskap om det har erhållits på uppenbart falska grunder
            och om denna person på alla sätt är icke önskvärd i landet på
            grund av kriminalitet eller terroristanknytningar.
          </note>
          <note>
            Jag förstår inte att vi moderater är ensamma om detta krav.
          </note>
          <note>
            Förvärv av medborgarskap är som jag tidigare sade inte en rättighet.
            Däremot är det en rättighet att vara svensk medborgare om man
            är född till det. Men det finns ingen rättighet att erhålla svenskt
            medborgarskap om man är utlänning från början. Därför går det
            inte att likställa riktigt fullt ut ett förvärv och ett infött
            medborgarskap. Föds man av svenska föräldrar blir man automatiskt
            svensk medborgare.
          </note>
          <note>
            Det finns några andra frågor som behandlas i
          </note>
          <note>
            Medborgarskapskommittén, men där har vi inte lagt fram några
            krav på grund av detta. Det får först utredas, och sedan får vi
            se vad utredningen har kommit fram till.
          </note>
          <note>
            Vi vill dock påpeka att vi gärna ser att man inför en bestämmelse
            om att kunskaper i svenska språket skall vara obligatoriskt för
            dem som får svenskt medborgarskap, låt vara att man måste göra
            undantag för vissa människor och vissa grupper där det är orimligt
            att ställa krav på kunskaper i svenska språket. Men i normalfallet
            skall det finnas ett krav på detta.
          </note>
          <note>
            Det tycker jag också är självklart. Det är en integrationsfaktor
            av stora mått att man verkligen kan svenska, och det tycker jag
            att man skall kunna begära av dem som vill bli svenska medborgare.
          </note>
          <note>
            Statslösa barns situation är också under utredning.
          </note>
          <note>
            Även där avvaktar vi resultatet av denna utredning.
          </note>
          <note>
            Det kommer väl nya propositioner så småningom.
          </note>
          <note>
            Fru talman! Med detta yrkar jag återigen bifall till vår reservation
            6 under mom. 3.
          </note>
          <note type="speaker">
            Anf. 167 KALLE LARSSON (v):
          </note>
          <note>
            Fru talman! Vi diskuterar flera olika ärenden här i dag. Utan
            att vilja recensera de tidigare debatter som varit är det väl
            inte direkt någon överdrift att säga att det som förmodligen röner
            den största uppmärksamheten är den debatt som vi haft här i dag
            rörande
          </note>
          <note>
            Riksbankens ställning. Men det betyder förstås inte att de andra
            frågor som vi har uppe till debatt är vare sig oviktiga eller
            ointressanta.
          </note>
          <note>
            Tvärtom är frågan om medborgarskap och identitet betydelsefull
            både för dem som berörs direkt men också för hela det svenska
            samhället. Jag vill för
          </note>
          <note>
            Vänsterpartiets räkning framlägga våra synpunkter utifrån den
            motion vi har väckt till utskottets betänkande.
          </note>
          <note>
            Fru talman! Den starka skärpning av praxis som skett de senaste
            åren vad gäller beviskravet för styrkt identitet i medborgarskapsärenden
            har skapat stora problem. Avslagen hos Invandrarverket på grund
            av oklar identitet har ökat från 7 % år 1989 till 59 % år
          </note>
          <note>
            1996. Den nuvarande situationen att ett stort antal människor
            har levt i Sverige under många år men hittills saknat möjlighet
            att bli svenska medborgare är mycket olycklig, och självklart
            har det motverkat en positiv integration.
          </note>
          <note>
            Anses man inte har rätten att tillhöra det svenska samhället
            känner man sig ovälkommen, och då minskar förstås också viljan
            att ta del av vår kultur och dela med sig av sin egen. Det är
            därför en mycket viktig lagändring som nu kommer till stånd genom
            att det kommer att bli möjligt att få dispens från kravet på styrkt
            identitet i medborgarskapsärenden.
          </note>
          <note>
            Vänsterpartiet har ändå vissa invändningar mot majoritetens ställningstaganden.
            Regeringen anser att annan bevisföring än handlingar kan godtas,
            t.ex.
          </note>
          <note>
            uppgifter från anhöriga till den sökande. Den anhöriga måste
            dock själv ha svenskt medborgarskap och vara antingen make/maka,
            syskon eller vuxet barn till den som söker medborgarskap.
          </note>
          <note>
            Vi menar att detta krav strider mot den grundläggande rättsprincipen
            om den fria bevisprövningen.
          </note>
          <note>
            Det är just detta undantag som är en av grunderna till de rådande
            problemen. Det är därför med glädje som
          </note>
          <note>
            Vänsterpartiet konstaterar att utskottsmajoriteten delar vår
            uppfattning i denna fråga, ansluter sig till oss och slår fast
            att den fria bevisprövningen även gäller detta rättsområde.
          </note>
          <note>
            Vi har under ärendets gång blivit varse ett problem vad gäller
            styrkande från en anhörig om en sökandes identitet. En somalisk
            man som ansökt om medborgarskap vägrades detta eftersom hans identitet
            inte ansågs styrkt. Den som styrkte hans identitet är en bror
            som är svensk medborgare och innehar svenska ID-handlingar och
            svenskt pass. Invandrarverket skriver i sitt avslag att den svenske
            medborgarens ID-handlingar och pass inte kan godtas då den svenske
            medborgarens identitet inte skulle vara styrkt.
          </note>
          <note>
            Invandrarverket underkänner med andra ord de
          </note>
          <note>
            ID-handlingar de är skyldiga att erkänna. Detta leder till att
            svenska medborgare som förvärvat sitt medborgarskap på andra grunder
            än härstamningsprincipen blir en sorts andra klassens medborgare.
            Svenska medborgare som inte är etniska medborgare ges inte samma
            tilltro. Det rimmar dåligt med tanken om allas likhet inför lagen.
          </note>
          <note>
            Vi anser att det är mycket viktigt att regeringen följer Invandrarverkets
            praxis så att den inte utvecklas såsom jag nu har beskrivit. Vi
            har i andra sammanhang uppmärksammat att just användandet av praxis
            och inte alltid lagstiftningen i sig ibland utgör den största
            inskränkningen i den enskildes möjligheter att få en rättvis prövning.
          </note>
          <note>
            Det är viktigt att ha klara lagregler för att myndigheterna skall
            få det stöd de behöver för att fullfölja lagstiftarens intentioner.
            Vi välkomnar som sagt att dispens får ges om sökanden bott i Sverige
            i minst åtta år och gör sannolikt att den uppgivna identiteten
            är riktig.
          </note>
          <note>
            Samtidigt hyser vi vissa farhågor om hur Invandrarverket och
            Utlänningsnämnden skall kunna ge en korrekt tolkning av lagstiftarens
            intentioner med de vaga formuleringar som finns i propositionen.
          </note>
          <note>
            Där står att läsa bl.a. följande: Omständigheter som hänger samman
            med det egna agerandet kan självfallet komma att utgöra ett betydelsefullt
            och för sökanden i vissa fall försvårande moment i den trovärdighetsbedömning
            som skall göras vid dispensprövningen.
          </note>
          <note>
            Det innebär att om den sökande lämnat felaktiga uppgifter vid
            ankomsten till Sverige skall detta påverka möjligheten att åtta
            år senare få svenskt medborgarskap. Vi anser att det måste klargöras
            för myndigheterna att det inte får ställas alltför höga beviskrav
            för att den uppgivna identiteten skall anses vara korrekt.
          </note>
          <note>
            Regeringen säger också att åttaårsgränsen böra vara en absolut
            minimigräns och att inget hinder finns att i enskilda fall kräva
            en längre hemvisttid än åtta år. Det klargörs inte vad detta skulle
            kunna innebära i praktiken, hur många år myndigheterna skulle
            kunna förlänga kravet på hemvist med och på vilka grunder ett
            sådant beslut skulle kunna fattas. Vänsterpartiet anser att åtta
            år skall vara det tidskrav som gäller frånsett vandelsfall, där
            längre hemvisttid kan krävas.
          </note>
          <note>
            Fru talman! Frågan om medborgarskap och identitet är ytterst
            en fråga om tillhörighet för den enskilde. Vi måste ha en öppen
            och välkomnande attityd gentemot de människor som av olika orsaker
            söker sig till vårt land. Därför är frågan samtidigt en fråga
            om människosyn och värderingar. Mot bakgrund av detta yrkar jag
            bifall till Vänsterpartiets reservation 2
          </note>
          <note>
            under mom. 1. Tack för ordet.
          </note>
          <note type="speaker">
            Anf. 168 GUSTAF VON ESSEN (m) replik:
          </note>
          <note>
            Fru talman! Det är ofta så i riksdagsdebatterna att man tar fram
            enskilda exempel som ingen av oss har möjlighet att kontrollera.
            Vi har inte heller någon möjlighet att ifrågasätta eller över
            huvud taget ha någon åsikt om dessa exempel. Men de görs ändå
            till ett exempel på någonting som är fel. Så kan vi inte ha det.
          </note>
          <note>
            Vi måste resonera utifrån principiella utgångspunkter och inte
            utifrån tagna exempel, även om det i det här fallet inte är någon
            namngiven person som
          </note>
          <note>
            Kalle Larsson tänker på. Jag vill bara säga att ett sådant sätt
            att debattera gör det väldigt svårt för oss att gå i svaromål.
          </note>
          <note>
            Vår principiella utgångspunkt är givetvis att vi måste ha en
            välkomnande attityd till de människor som har sökt sig hit på
            olika sätt och vill bli svenska medborgare. Det håller jag med
            om. Men det är ingen rättighet i sig. Ett medborgarskap är någonting
            som vi vill ge till olika människor. Då har vi det grundläggande
            kravet att vi så långt som det någonsin är möjligt skall kunna
            fastställa identiteten. Detta är en grundbult i hela medborgarskapslagstiftningen.
            Den kan vi inte ge upp hur lätt som helst.
          </note>
          <note type="speaker">
            Anf. 169 KALLE LARSSON (v) replik:
          </note>
          <note>
            Fru talman! Det är i och för sig ingen överraskande invändning
            att man inte vill diskuterar enskilda fall här i kammaren. Jag
            kan ha en viss förståelse för det.
          </note>
          <note>
            I den kommande debatten kommer jag att framföra en lite längre
            motivering till varför jag tycker att man ändå skall göra det
            ibland. Det handlar om att vi måste kunna se bortom den debatt
            som vi har här och se vilka konsekvenser detta faktiskt får för
            människor.
          </note>
          <note>
            Om man har en invändning mot det här enskilda fallet grundar
            det sig på att vi antingen skulle bluffa, fara med osanning eller
            att det skulle vara misstänkliggjort på något annat sätt. Så är
            inte fallet här, vare sig nu, tidigare eller i kommande fall.
            Det finns ingen anledning att på det sättet invända mot det som
            jag framfört.
          </note>
          <note type="speaker">
            Anf. 170 TALMANNEN:
          </note>
          <note>
            För säkerhets skull får jag erinra om den regel vi har om att
            man inte får diskutera enskilda fall här annat än möjligen som
            exempel på en tanke man vill illustrera. Men jag tror att alla
            är medvetna om att det är på det sättet.
          </note>
          <note type="speaker">
            Anf. 171 GUSTAF VON ESSEN (m) replik:
          </note>
          <note>
            Fru talman! Jag tänkte faktiskt be fru talman att tala om det
            som hon just nu gjorde.
          </note>
          <note type="speaker">
            Anf. 172 BARBRO WESTERHOLM (fp):
          </note>
          <note>
            Fru talman! Dagens betänkande om medborgarskap och identitet
            utgör en del av integrationspolitiken. Den stora debatten kommer
            vi att ha lite längre fram kring motioner som har väckts under
            den allmänna motionstiden.
          </note>
          <note>
            Som utgångspunkt för vårt ställningstagande till det här betänkandet
            vill jag säga att vi i Folkpartiet vill ha en ny kurs i integrationspolitiken.
            Vi vill se en frigörelse av den enskildes initiativ och respekt
            för de nya, små och fristående gruppernas ansvar. Målet måste
            vara att var och en kan ta makten över sitt liv och själv forma
            sin framtid i samverkan med andra människor. Vi skall ha en välkomnande
            attityd, inte en avvisande. Medborgarskapet är en viktig del i
            den processen.
          </note>
          <note>
            Vi i Folkpartiet har accepterat regeringens förslag att det skall
            finnas en möjlighet för den som inte kan styrka sin identitet
            att få medborgarskap. Grundprincipen att styrka identitet skall
            naturligtvis ligga fast, men av humana skäl måste man kunna acceptera
            undantag. Om man har flytt från ett land utan några handlingar,
            från en regim som man har tagit avstånd ifrån, är det inte så
            lätt att gå tillbaka och få sina identitetshandlingar. Det kan
            man inte begära.
          </note>
          <note>
            Åtta års hemvisttid föreslås som en minimigräns.
          </note>
          <note>
            Man kan alltid diskutera detta, men vi i Folkpartiet har kommit
            fram till att detta är en lämplig minimigräns. Men i vår reservation
            till det här betänkandet framhåller vi att den som har svårt att
            styrka sin identitet och inte kan få en befrielse från tidigare
            medborgarskap måste behandlas positivt av den myndighet som skall
            hantera de här besluten. Man måste mötas av förståelse och inlevelse
            från de myndighetspersoner det här gäller.
          </note>
          <note>
            Därför är det viktigt att det här betänkandet blir ett led i
            fortbildningen av den personal som skall tillämpa paragraferna.
            Man måste också använda sig av de texter som ligger bakom paragraferna
            och det som framkommer under den här debatten. När man tillämpar
            lagar tappar man alltför ofta bort intentionen som låg bakom.
            Det kan bli lite fyrkantiga tillämpningar.
          </note>
          <note>
            Det ligger alltså bakom vår reservation, som jag härmed yrkar
            bifall till.
          </note>
          <note>
            Några motionärer tar också upp kraven på språkkunskaper. Men
            eftersom Medborgarskapskommittén snart kommer med sin allmänna
            översyn av lagen om svenskt medborgarskap, där också kraven om
            kunskaper i svenska språket kommer att behandlas, avstår vi ifrån
            att ta upp den frågan.
          </note>
          <note>
            Men för egen del, som gift med en invandrare, vill jag säga att
            man har en väldig fördel när man skall integreras i det svenska
            samhället om man har goda språkkunskaper och en god kunskap om
            det samhälle som man skall leva och verka i. Sedan kan vi diskutera
            formerna och kraven. Det blir så stelt, fyrkantigt och ovälkomnande
            om man har stelbenta krav i det här sammanhanget. Vi måste kunna
            se till de enskilda människorna och deras förutsättningar och
            behov när vi stiftar lagar här i kammaren.
          </note>
          <note>
            Fru talman! Med detta yrkar jag bifall till reservation 3 under
            mom. 1.
          </note>
          <note>
            Anf. 173 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Regeringen föreslår i propositionen att det i lagen
            om svenskt medborgarskap införs en möjlighet att medge dispens
            från kravet på styrkt identitet i ärenden om naturalisation.
          </note>
          <note>
            Miljöpartiet samtycker till den rättigheten att dispens skall
            ges. Men vi anser att de regler för dispens som föreslås är för
            stränga. Miljöpartiet ansluter sig t.ex. till flera remissinstanser
            som anser att en femårsregel för hemvist för att få dispens skall
            gälla, och inte åtta år som regeringen föreslår. Vi menar även
            att t.o.m. en hemvisttid under fem år skall kunna vara möjlig
            i vissa fall.
          </note>
          <note>
            Vi anser också att andra identitetshandlingar än giltigt pass
            skall kunna utgöra grund för beviljande av medborgarskap, men
            vi menar förstås att man skall lägga ned möda på att fastställa
            identiteten.
          </note>
          <note>
            Miljöpartiet har i motioner vänt sig mot principen att inte tillåta
            dubbelt medborgarskap i Sverige. Nu finns en kommitté som det
            har talats om här förut,
          </note>
          <note>
            Medborgarskapskommittén, som har i uppdrag att genomföra en allmän
            översyn av lagen om svenskt medborgarskap.
          </note>
          <note>
            Enligt Medborgarskapskommitténs direktiv skall utredningen överväga
            åtgärder för att stärka medborgarskapets status. Vi anser i motioner
            att det ökar skillnaden mellan medborgare och icke medborgare.
          </note>
          <note>
            Därför tycker vi att utredningen i stället skall föreslå åtgärder
            för att minska skillnaderna mellan medborgare och icke medborgare.
            Principen att inte tillåta dubbelt medborgarskap hindrar integration
            och bör ses över.
          </note>
          <note>
            Kommittén skall också analysera och överväga konsekvenserna av
            ett generellt frångående av den nu gällande principen om dubbelt
            medborgarskap. Det är vi glada för. Ännu gladare är vi över att
            utskottet föreslår att översända motionerna till Medborgarskapskommittén
            för kännedom. Utskottet förutsätter att de frågor som tas upp
            i motionerna kommer att övervägas. Det är endast motioner för
            en tillåtande syn på dubbelt medborgarskap.
          </note>
          <note>
            Jag yrkar bifall till reservation 4 under mom. 1,
          </note>
          <note>
            Identitetsprövning för svenskt medborgarskap.
          </note>
          <note type="speaker">
            Anf. 174 ANITA JÖNSSON (s):
          </note>
          <note>
            Fru talman! Som tidigare har sagts finns det en parlamentarisk
            kommitté med uppgift att se över hela lagen från 1950 om svenskt
            medborgarskap. Kommittén skulle dock göra en snabbare behandling
            av frågan om identitet vid sökande av svenskt medborgarskap, och
            ett delbetänkande lämnades för cirka ett år sedan. Det vi har
            att ta ställning till i dag är just frågan om medborgarskap och
            identitet.
          </note>
          <note>
            Vilka möjligheter har då en utlänning att få svenskt medborgarskap?
            Reglerna finns i 6 § medborgarskapslagen. Utlänning kan på ansökan
            tas upp till svensk medborgare om han eller hon fyllt 18 år, sedan
            fem år - eller i fråga om dansk, finländsk, isländsk eller norsk
            medborgare sedan två år - har hemvist här i landet samt fört och
            kan förväntas komma att föra en hederlig vandel.
          </note>
          <note>
            Vad är då anledningen till att lagen behöver förändras? Det har
            i medborgarskapsärenden utarbetats en praxis som innebär att man
            för att erhålla svenskt medborgarskap måste kunna styrka sin identitet.
          </note>
          <note>
            Naturligtvis är det mycket viktigt att veta vem som skall bli
            svensk medborgare. Det har dock visat sig vara mycket besvärligt
            för många utlänningar att på ett tillfredsställande sätt, med
            de krav som lagstiftning och myndigheter ställer i dag, visa upp
            handlingar som kan styrka deras identitet. Konsekvensen blir att
            man kan ha hemvist här i Sverige i princip hur många år som helst
            utan att kunna bli svensk medborgare. Detta är bakgrunden till
            förslaget om förändring.
          </note>
          <note>
            Denna praxis har inte varit något större problem tidigare. På
            grund av den strukturella förändringen av invandringen till Sverige,
            med en ökande andel flyktingar och andra skyddsbehövande, har
            dock kravet på styrkt identitet i ärenden om naturalisation lett
            till problem för många. De som kommer hit i dag kommer från länder
            med kaotiska förhållanden. Hemlandet saknar ibland statlig administration.
            Flykten kanske har skett på ett sådant sätt att det inte har varit
            möjligt att få med sig pass eller identitetshandlingar.
          </note>
          <note>
            Om det finns handlingar kan de vara av sådan art att de inte
            kan godtas av svenska myndigheter.
          </note>
          <note>
            Jag skall nämna några siffror för att belysa problemet. År 1995
            saknade 60 % av de asylsökande pass och identitetshandlingar.
            Statens invandrarverk visar i sin statistik att oklar identitet
            numera är den utan jämförelse vanligaste avslagsgrunden i naturalisationsärenden.
            År 1996 avslog Invandrarverket ca
          </note>
          <note>
            4 400 ansökningar, och av dessa avslag berodde drygt hälften
            på oklar identitet.
          </note>
          <note>
            För de flesta har de omständigheter som gör att de inte kan styrka
            sin identitet skäl som de inte själva kan råda över. Avsaknaden
            av svenskt medborgarskap innebär att dessa människor går miste
            om vissa exklusiva rättigheter som är knutna till medborgarskapet.
          </note>
          <note>
            Konsekvenserna av att inte kunna styrka sin identitet drabbar
            alltså inte bara den minoritet av utlänningar som medvetet lämnar
            oriktiga identitetsuppgifter. Tyvärr drabbas i ännu större utsträckning
            de människor som är helt utan skuld till att de inte kan styrka
            sin identitet. Detta är inte rimligt. Det är mycket angeläget
            att möjliggöra för dessa personer att under vissa förutsättningar
            erhålla svenskt medborgarskap.
          </note>
          <note>
            Det förslag som vi nu har att ta ställning till i kammaren innebär
            att det grundläggande kravet att sökanden skall kunna styrka sin
            identitet uttryckligen anges i lagen. Uppgifter som då skall styrkas
            är sökandens namn, ålder och som regel medborgarskap.
          </note>
          <note>
            Till stöd för uppgifterna skall visas handlingar som i original
            är utfärdade av behörig myndighet.
          </note>
          <note>
            Förslaget innebär dock, i motsats till vad som gäller i dag,
            en möjlighet att medge dispens från kravet på styrkt identitet.
          </note>
          <note>
            Vid den prövning som myndigheten skall göra av den sökandes uppgifter
            om hans eller hennes identitet föreslår utskottet, i likhet med
            propositionen, att vissa omständigheter skall väga tyngre i de
            enskilda bedömningarna. En sådan omständighet är om sökanden vidhållit
            samma uppgifter om sin identitet under hela sin vistelse i Sverige.
            Om sökanden gör en ändring av sin identitet skall bedömningen
            grunda sig på om ändringen gjorts frivilligt eller efter påpekande
            från myndigheten.
          </note>
          <note>
            Dispensmöjligheten skall kunna tillämpas oavsett om sökanden
            har någon skuld till att identiteten inte kan fastställas. Det
            kan dock komma att utgöra ett i vissa fall försvårande moment
            i den trovärdighetsbedömning som skall göras. Det är dock viktigt
            att påpeka att för beslut om dispens skall alla omständigheter
            i det enskilda fallet beaktas vid bevisprövningen.
          </note>
          <note>
            För att denna prövning skall kunna göras anser utskottet att
            den hemvisttid man har i Sverige skall vara längre än fem år för
            den som inte kan styrka sin identitet. Huvudmotivet för att ha
            ett antal år innan man kan söka medborgarskap är att personen
            bör ha kunskaper om och vara integrerad i det svenska samhället,
            vilket har betydelse för möjligheten att bedöma en utlännings
            lämplighet att bli svensk medborgare. Vad som nu föreslås är en
            förlängning som grundar sig på att de beslutande myndigheterna
            skall ges förutsättningar att bedöma trovärdigheten i utlänningens
            möjlighet att få fram handlingar som stöder vem han eller hon
            är. En längre vistelsetid ger större möjlighet att bedöma trovärdigheten
            beträffande den uppgivna identiteten.
          </note>
          <note>
            Ännu ett skäl till att ha en längre hemvisttid för denna grupp
            är att en skillnad mellan den som kan och den som inte kan styrka
            sin identitet utgör ett incitament för sökanden att göra allt
            vad han eller hon kan för att få fram och komma in med befintliga
            handlingar som styrker identiteten, eftersom svenskt medborgarskap
            därigenom erhålls inom en kortare tid. Positivt är också att utlänningen
            får längre tid på sig att få fram godtagbara identitetshandlingar.
          </note>
          <note>
            Utskottet anser i likhet med regeringen att det finns flera beaktansvärda
            skäl till att uppställa längre krav på hemvist för dem som inte
            kan styrka sin identitet. Skillnaden bör inte heller vara marginell.
          </note>
          <note>
            Utifrån bl.a. dessa omständigheter föreslås en minimigräns på
            åtta års hemvist i Sverige för att få svenskt medborgarskap för
            den som inte kan styrka sin identitet.
          </note>
          <note>
            Propositionen behandlar även frågan om möjlighet att återkalla
            ett beslut om medborgarskap som meddelats på grundval av felaktiga
            identitetsuppgifter. Moderaterna har i en reservation föreslagit
            att medborgarskap skall kunna återkallas. Utskottet gör bedömningen
            att såsom lagen utformas, med krav på förlängd vistelsetid och
            på att myndigheten skall företa en omsorgsfull prövning av trovärdigheten
            i lämnade uppgifter, kommer det inte att ske någon nämnvärd ökning
            av antalet medborgarskap som beviljas på grundval av falsk identitet.
          </note>
          <note>
            Med möjlighet till återkallelse skulle vi i Sverige få två olika
            sorters medborgarskap: ett oåterkalleligt för den som blivit svensk
            medborgare genom födseln och ett som går att återkalla - om än
            endast i vissa klart angivna fall - för den som erhållit medborgarskap
            genom naturalisation. Utskottet ansluter sig till regeringens
            samlade bedömning att medborgarskap skall vara oåterkalleligt.
          </note>
          <note>
            Eftersom medborgarskapet enligt förslaget inte skall kunna återkallas
            är det viktigt att grundprincipen i ett medborgarskapsärende även
            fortsättningsvis bör vara att sökanden skall kunna styrka sin
            identitet.
          </note>
          <note>
            Utskottet påtalar i betänkandet att information om vad som krävs
            för svenskt medborgarskap och kravet på styrkt identitet skall
            ges samtidigt med ansökan om uppehållstillstånd, eftersom det
            vid denna inte finns något uttalat krav på att identiteten skall
            vara styrkt. Identitetsfrågan har alltså mindre betydelse när
            det gäller beslut om uppehållstillstånd till flyktingar och andra
            skyddsbehövande än vid ansökan om medborgarskap. Utskottet tycker
            att det är viktigt att den som ansöker får detta klart för sig
            redan vid ansökan om uppehållstillstånd.
          </note>
          <note>
            I en reservation av Centerpartiet lyfts problemet med statslösa
            barn fram. Låt mig bara instämma i att det är viktigt att Sverige
            följer barnkonventionen.
          </note>
          <note>
            Medborgarskapskommittén skall, som jag har sagt, genomföra en
            allmän översyn av lagen om svenskt medborgarskap. Det innebär
            att kommittén måste se hur lagen stämmer överens med de konventioner
            som
          </note>
          <note>
            Sverige har skrivit under. Hur de statslösa barnen skall behandlas
            är därför en fråga i det fortsatta arbetet för kommittén. Det
            innebär att vi i dag inte bör uttala oss i frågan utan bör avvakta
            utredningen.
          </note>
          <note>
            Till sist känns det bra att vi så snabbt har kunnat behandla
            frågan i utskottet, trots att det var allmän motionstid. Det innebär
            att lagstiftningen kan träda i kraft den 1 januari 1999. Och jag
            förutsätter att många känner det som en tillfredsställande lösning.
          </note>
          <note>
            Jag yrkar därför bifall till utskottets hemställan i betänkande
            SfU3, Medborgarskap och identitet, och avslag på samtliga reservationer.
          </note>
          <note type="speaker">
            Anf. 175 GUSTAF VON ESSEN (m) replik:
          </note>
          <note>
            Fru talman! Jag tycker att det var en mycket bra och heltäckande
            redogörelse som Anita Jönsson gav när det gäller propositionen
            och betänkandet. Vi är huvudsakligen överens om både synsätt och
            åtgärder.
          </note>
          <note>
            Jag vill ändå återkomma till frågan om återkallelse. Det vi föreslår
            strider inte mot några konventioner. Det strider inte mot det
            förfarande som man har i många, kanske t.o.m. de flesta andra
            länder, även västländer som tillhör vår rättsstatskrets.
          </note>
          <note>
            Det är stötande att upptäcka att människor har fått medborgarskap
            på oriktiga och falska grunder. De visar sig sedan kanske vara
            terrorister eller gravt kriminella, och vi har gett ett medborgarskap
            därför att de med falsk identitet har lyckats lura till sig ett
            sådant. Att det inte finns någon chans att återkalla tycker jag
            är stötande mot rättskänslan. Jag tror faktiskt, Anita Jönsson,
            att de allra flesta svenskar tycker detsamma.
          </note>
          <note>
            Jag är mycket förvånad över att inte socialdemokrater och regering
            har kunnat argumentera för en sådan hållning som vi har gjort.
            Man har fört resonemang, det märks också i texterna, men man har
            inte godtagit möjligheten att göra det som vi föreslår. Jag tror
            att det är synd. Det är tråkigt, och det är stötande mot rättskänslan.
          </note>
          <note type="speaker">
            Anf. 176 ANITA JÖNSSON (s) replik:
          </note>
          <note>
            Fru talman! Förslaget innebär ingen förändring av det som gäller
            i dag, att ett medborgarskap är oåterkalleligt. Jag kan inte se,
            varken i den allmänna debatten eller i frågor som vi har att hantera
            här i riksdagen, att det här har varit något problem över huvud
            taget.
          </note>
          <note>
            När vi nu tillåter en dispens, som innebär att du skall ha varit
            här en längre tid för att kunna styrka din identitet, gör regeringen
            och utskottet den bedömningen att det inte utgör något skäl till
            att det skulle bli problem, eftersom vi inte kan se att det är
            något problem i dag.
          </note>
          <note>
            Vad gäller hur de andra länderna har löst detta finns det en
            rätt bra dokumentation som Medborgarskapskommittén sammanställt
            från många länder.
          </note>
          <note>
            Skillnaden mot de länder som kan återkalla sitt medborgarskap
            är att de inte alls har det krav på styrkt identitet som vi har
            i den svenska lagstiftningen. Jag tycker att det är ett humant
            och riktigt sätt för att de som blir svenska medborgare skall
            känna att de tillhör samma meborgarskap. Vi skall inte ha två
            olika medborgarskap.
          </note>
          <note type="speaker">
            Anf. 177 GUSTAF VON ESSEN (m) replik:
          </note>
          <note>
            Fru talman! Det har visat sig under årens lopp att människor
            har fått både uppehållstillstånd och framför allt medborgarskap
            på falska grunder. Sedan har de visat sig vara människor som vi
            egentligen inte skulle ha givit uppehållstillstånd eller framför
            allt ett medborgarskap, om vi hade vetat fullt ut. Det gäller
            människor som visat sig vara grova brottslingar eller t.o.m. terrorister.
          </note>
          <note>
            Vi måste kunna ha denna ventil. Jag tror att de allra flesta
            håller med mig om detta. Det rör inte bara människor som har oklar
            identitet och därför behöver dispensregeln. Det gäller över huvud
            taget i samband med att man ger medborgarskap, även efter fem
            år och där dokument kan framstå som trovärdiga, men sedan visar
            sig vara falska.
          </note>
          <note>
            Det här är alltså inte ett oviktigt problem. Jag är fortfarande
            rätt säker på att jag tolkar många svenskars rättskänsla rätt
            när jag säger att det är tråkigt att vi inte kommer att få möjligheten
            att återkalla uppehållstillstånd för vissa kategorier av människor.
          </note>
          <note type="speaker">
            Anf. 178 ANITA JÖNSSON (s) replik:
          </note>
          <note>
            Fru talman! Vid all lagstiftning finns det olika bedömningar
            utifrån att man kan se på en fråga på olika sätt. Just de synpunkter
            som Gustaf von Essen för fram finns med i de resonemang som utskottet
            och regeringen har fört. Men man har dragit en annan slutsats
            utifrån de olika uppfattningarna. Trots att det kan finnas människor
            som uppger falsk identitet, och som senare visar sig ha en kriminell
            bakgrund, är det de andra, positiva sidorna med att ha ett gemensamt
            medborgarskap för alla i Sverige som överväger.
          </note>
          <note>
            Därför föreslår utskottet inte någon förändring, utan precis
            som i dag skall medborgarskapet vara oåterkalleligt.
          </note>
          <note type="speaker">
            Anf. 179 KENNETH JOHANSSON (c):
          </note>
          <note>
            Fru talman! Mer än 4 000 barn är statslösa i Sverige i dag. Vi
            följer inte FN:s barnkonvention, att alla barn skall ha rätt till
            medborgarskap. Jag har litet svårt att förstå varför socialdemokraterna
            inte redan nu vill ge besked om att det här är ett oacceptabelt
            förhållande och ställa upp på Centerpartiets reservation i denna
            del.
          </note>
          <note>
            Centerpartiet har i sin partimotion om integrationsfrågor pekat
            på de möjligheter som ett mångkulturellt samhälle ger och hur
            vi kan använda dynamiken i detta, men även uppmärksamma och motarbeta
            de konflikter som kan uppstå. Många av de människor som flytt
            till Sverige, speciellt under senare års flyktinginvandring, möter
            stora hinder, bl.a. genom att de har svårigheter att komma in
            på arbetsmarknaden. Det gör att många människor inte känner sig
            delaktiga i det svenska samhället.
          </note>
          <note>
            Tudelningen mellan nya och gamla svenskar verkar öka. Centerpartiet
            ser mycket allvarligt på detta.
          </note>
          <note>
            Vi känner oro för det låga valdeltagandet bland invandrade svenskar.
            I vissa Stockholmsdistrikt gick endast fyra av tio av de nya svenskarna
            och röstade.
          </note>
          <note>
            Centerpartiet vill skapa ett samhälle med lika möjligheter för
            alla människor, oberoende av bakgrund. Vi vill att samhället skall
            och vet att det kan utvecklas på en mångkulturell grund.
          </note>
          <note>
            Vi vill underlätta integrationen och uppmuntra människor att
            ta aktiv del i samhället. Därför är arbetet med att se över reglerna
            för medborgarskap viktigt och nödvändigt. Det är oacceptabelt
            att många människor i dag lever i vårt land utan att kunna bli
            svenska medborgare. Den proposition vi nu behandlar, och som är
            ett första steg för att komma till rätta med några av de allra
            mest akuta problemen, är en proposition som vi från Centerpartiet
            välkomnar och som också har Centerpartiets stöd.
          </note>
          <note>
            Medborgarskapet är viktigt för integrationen i det svenska samhället.
            Det ger möjligheter att verka i samhället på lika villkor som
            alla andra, t.ex. fullt ut delta i de allmänna valen. Medborgarskapet
            ger också för många en känsla av tillhörighet och identitet.
          </note>
          <note>
            Centerpartiet anser att informationen till presumtiva svenska
            medborgare behöver förbättras och medborgarskapets status höjas.
            Vi anser även - vilket framgår av vår partimotion - att vi skall
            ha en mer tillåtande attityd till dubbla medborgarskap och att
            alla barn skall ha rätt till medborgarskap.
          </note>
          <note>
            Som ledamot i 1997 års medborgarskapskommitté har jag deltagit
            i arbetet med att ta fram underlaget till den proposition vi nu
            behandlar. Arbetet i kommittén har gett mig ökade insikter om
            dels hur viktigt medborgarskapet är för integrationen i det svenska
            samhället, dels att oklar identitet i dag är den vanligaste avslagsgrunden
            i naturalisationsärenden. Det är avslag som får till följd att
            dessa människor går miste om rättigheter knutna till medborgarskapet
            och en känsla av utanförskap.
          </note>
          <note>
            Regeringens förslag till lösning på problemet i identitetsfrågan
            med dispens, minst åtta års hemvist osv., är en bra lösning som
            skiljer sig obetydligt från kommitténs förslag. Det kan självfallet
            inte vara rimligt att den som av olika anledningar inte kan identifiera
            sig för all framtid skall vara förhindrad att bli svensk medborgare.
            Dessutom innebär förslaget ett närmande till praxis i identitetsfrågor
            med övriga
          </note>
          <note>
            Europa - vilket är positivt.
          </note>
          <note>
            Fru talman! Övriga frågor som behandlas i betänkandet, och som
            jag delvis kommenterat och angett
          </note>
          <note>
            Centerpartiets åsikter om, utreds av 1997 års medborgarskapskommitté.
            Jag har därför förståelse för att utskottet vill avvakta med ett
            ställningstagande i sak tills kommittén slutfört sitt arbete.
          </note>
          <note>
            Centerpartiet anser dock - och det framgår även i en flerpartimotion
            med mitt namn som förstanamn -
          </note>
          <note>
            att kravet på att lagstiftningen bör ändras i syfte att underlätta
            för statslösa barn att erhålla svenskt medborgarskap är så pass
            allmänt hållet och självklart att ett snabbt besked i principfrågan
            borde kunna få stöd av riksdagen redan i dag.
          </note>
          <note>
            Jag yrkar bifall till utskottets hemställan, med undantag för
            kraven som avser de statslösa barnen där jag yrkar bifall till
            Centerpartiets reservation nr 7.
          </note>
          <note type="speaker">
            Anf. 180 ANITA JÖNSSON (s):
          </note>
          <note>
            Fru talman! Kenneth Johansson undrade över varför vi inte tar
            ställning till hur statslöshet kan undvikas för barn. Jag blir
            lite förvånad. Kenneth Johansson och jag är med i samma medborgarskapskommitté,
            och vi vet hur viktigt det är att det finns ett bra underlag inför
            de förändringar som vi senare skall diskutera angående den övriga
            medborgarskapslagstiftningen. Det är viktigt att vi har en samlad
            bild över alla de problem som finns i dag med anledning av att
            människor rör sig över gränserna på ett helt annat sätt. Den nuvarande
            medborgarskapslagstiftningen är från 1950.
          </note>
          <note>
            Jag förutsätter att vi kommer att få en bra lösning på många
            av de problem som har tagits upp i andra motioner till betänkandet
            när vi får en samlad bild över förändringar i medborgarskapslagstiftningen.
            Då får vi återkomma till debatten.
          </note>
          <note type="speaker">
            Anf. 181 KENNETH JOHANSSON (c):
          </note>
          <note>
            Fru talman! Jag vidhåller att det är svårt att förstå varför
            inte vår reservation nr 7 redan i dag kan vinna riksdagens gillande.
            Jag är övertygad om att vi är eniga i sak om att underlätta för
            statslösa barn att erhålla svenskt medborgarskap. Då borde ett
            principiellt ställningstagande redan i dag bara vara en fördel.
          </note>
          <note>
            Jag tycker att den redovisning som görs av utskottets bedömning
            är allmänt skriven. Där hänvisas till direktiv, och där analyseras
            för- och nackdelar och man ser på konsekvenser av Europarådets
            konvention osv. Det är klart att det skall göras, men vi tycker
            -
          </note>
          <note>
            och som framgår av vår flerpartimotion - att man kan ta ställning
            till principfrågan redan nu.
          </note>
          <note type="speaker">
            Anf. 182 ANITA JÖNSSON (s):
          </note>
          <note>
            Fru talman! När en fråga är under beredning, ofta i en utredning
            eller kommitté, tycker jag att det är principiellt viktigt att
            avvakta utredningen innan vi uttalar oss - även i princip - i
            frågorna, för att få en total bild och kunna göra en bra och saklig
            bedömning.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 november.)
          </note>
          <note>
            Ajournering
          </note>
          <note>
            Kammaren beslutade kl. 18.16 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00
          </note>
          <note>
            19 § Verkställighet och återvändande - en del av asylprocessen
          </note>
          <note>
            Föredrogs
          </note>
          <note>
            Socialförsäkringsutskottets betänkande 1998/99:SfU4
          </note>
          <note>
            Verkställighet och återvändande - en del av asylprocessen (prop.
            1997/98:173)
          </note>
          <note type="speaker">
            Anf. 183 KALLE LARSSON (v):
          </note>
          <note>
            Fru talman! Jag känner förstås väl till de rekommendationer som
            finns om att vi här i kammaren inte skall diskutera enskilda fall.
            Jag vill just därför ge en bild av hur människor kan behandlas,
            för att på det sättet ge ett perspektiv på hela den här frågan
            i ett annat sammanhang än det enskilda, men ändå för att visa
            hur människor i allmänhet kan behandlas i Sverige i dag.
          </note>
          <note>
            Klockan tio över sju en onsdagsmorgon stormar
          </note>
          <note>
            15 poliser in i en lägenhet i Bollmora. I lägenheten finns en
            blind äldre kvinna och hennes dotter, hennes svärson och deras
            tre små barn. Barnen ser på när polisen kastar ned mamman, som
            är hemma på permission från den psykiatriska klinik där hon vårdas,
            sätter ett knä i magen på henne, belägger henne med handbojor
            och släpar ut henne i hissen. De ser hur polisen knuffar deras
            äldre syster in i väggen.
          </note>
          <note>
            De skiljs från sin pappa, placeras i en polisbil och förs till
            Carlslund, där de skall utvisas till Chile. Deras biträde skickar
            in en ansökan om inhibition på barnen vilken beviljas. Kvar finns
            pappan, som nu skall utvisas till Chile. Återigen skiljs barnen
            från pappa. Polisen sätter honom i en polisbil för vidare transport
            till Arlanda. Barnen får inte ens säga adjö till honom. I sista
            sekund på Arlanda, när han står med en fot i planet, lyckas det
            som av en polisman på plats kallas "gatans parlament" förhindra
            att pappan skickas till Chile, lämnande sin fru inskriven på psykiatrisk
            klinik och barnen utan föräldrar.
          </note>
          <note>
            Någon kan säkert ändå tycka att det inte är rimligt att uppta
            kammarens tid med sådana här berättelser en onsdagskväll i november.
            Men låt mig då än en gång få påminna om, att om vi inte förmår
            se de konsekvenser som den förda politiken får för människor är
            vi inte mycket till politiker. Och vi har inom
          </note>
          <note>
            Vänsterpartiet - det här är ett exempel bland många -
          </note>
          <note>
            sett alltför mycket av vad den förda politiken, och inte minst
            den tillämpade praxisen, har betytt för enskilda människor i form
            av orättfärdig och många gånger rent omänsklig behandling. Därför
            kommer vi att fortsätta att här i kammaren och i en mängd andra
            sammanhang påpeka detta och kräva en ändring av såväl politik
            som praxis.
          </note>
          <note>
            Fru talman! Regeringen säger i sin proposition att
          </note>
          <note>
            Sverige aktivt sluter upp kring principen om att nära anhöriga
            måste ha möjlighet att bo i samma land. Det var denna aktiva uppslutning
            kring familjelivet som orsakade det dramatiska försöket till utvisning
            som jag nyss berättade om. Vänsterpartiet har inte för avsikt
            att föra en allmän flyktingpolitisk debatt i kammaren i dag, men
            när man i propositionen anger just denna princip måste vi protestera.
            Röda korset har i sin rapport konstaterat att de nya reglerna
            inneburit en kraftig begränsning av beviljade tillstånd för anhöriginvandring
            utöver kärnfamiljen. Vår uppfattning av rådande omständigheter
            kring anhöriginvandringen överensstämmer väl med Röda korsets.
          </note>
          <note>
            Regeringen föreslår i sin proposition att huvudansvaret för verkställigheten
            av beslut om avvisning och utvisning skall föras över till Statens
            invandrarverk.
          </note>
          <note>
            Vänsterpartiet delar inte den uppfattningen. Vi anser att den
            uppsplittring av ansvaret för verkställigheten mellan två myndigheter,
            Invandrarverket och polisen, som förslaget innebär kommer att
            leda till minskad effektivitet samtidigt som det inte finns någonting
            som talar för att förändringarna kommer att leda till minskat
            användande av tvång och ett mer humant förfarande.
          </note>
          <note>
            Regeringen vill att avvisningar eller utvisningar skall ske under
            värdiga former och tror att överförandet av ansvaret till Invandrarverket
            skall leda till det.
          </note>
          <note>
            Vi delar inte den tron. Vi hade kanske kunnat tro det om Invandrarverket
            inte getts möjlighet att även fortsättningsvis överlämna ärenden
            om verkställighet till polisen.
          </note>
          <note>
            Utlänningsnämnden har i det ärende jag alldeles nyss pratade
            om fattat beslut om att trots att mamman är inskriven på psykiatrisk
            klinik skall pappan och de tre barnen skickas tillbaka till Chile.
            Man måste fråga sig, i generella ordalag: På vilket sätt skulle
            Invandrarverkets personal kunna övertyga denna familj att det
            bästa för dem är att snällt och vänligt sätta sig på ett plan
            till Chile och lämna mamman här? Vilken frivilligorganisation
            skulle vilja ställa upp och förklara nödvändigheten av att de
            lämnar mamman här och inte gör motstånd? Familjen vill inte återvända
            till
          </note>
          <note>
            Chile därför att de är de enda av familjen som är kvar i Chile,
            och resten är här som svenska medborgare eller med flyktingstatus.
            Framför allt vill de inte resa utan sin mamma. Frivilligorganisationerna,
            som vet av erfarenhet att invandringsmyndigheterna ibland fattar
            felaktiga beslut och att det är uppenbart i detta fall, kan självklart
            inte hjälpa till vid en felaktig verkställighet. Polisen är övertygad
            om att familjen, som levt öppet under hela sin tid i Sverige,
            skall gå under jorden.
          </note>
          <note>
            Kvar för Invandrarverket blir då att be polisen om hjälp för
            att verkställa utvisningen av denna chilenska familj. På vilket
            sätt sker då verkställigheten under värdiga former? Innebär förändringen
            inte snarare att det skapas en osäkerhet om vem som har ansvaret
            för verkställigheten utan att möjligheten till en humanare behandling
            ökar? Och finns det inte i så fall en uppenbar risk för att praxisen
            förblir densamma, medan politiken kläs i än mer ord av humanitet
            och värdiga former? Men vad den svenska flyktingpolitiken behöver
            är, enligt Vänsterpartiets uppfattning, inte mindre utan mer överensstämmelse
            mellan ord och handling. Det är också därför vi har många invändningar
            mot den förda politiken i dag.
          </note>
          <note>
            För någon tid sedan genomförde Aftonbladet en artikelserie om
            hur verkställigheten i Sverige går till.
          </note>
          <note>
            Man visade på att det används tvångsmedicinering, att svenska
            tjänstemän använder mutor för att genomföra verkställighet och
            att helt ovetenskapliga språktester används för att möjliggöra
            utpekandet av ett fiktivt hemland så att flyktingen skall kunna
            skickas ut ur landet. Statsrådet Schori har tagit avstånd från
            denna artikelserie och hävdat att den inte är sann.
          </note>
          <note>
            Vänsterpartiet anser därför att det vore av stort värde att regeringen
            tillsätter en utredning och kartlägger hur verkställigheten praktiskt
            genomförs. Inte ens detta vill socialdemokraterna gå med på. Det
            hade varit en ypperlig möjlighet för regeringen att visa på att
            avvisningar och utvisningar ur Sverige sker under värdiga former.
          </note>
          <note>
            Fru talman! Det har sagts förut här i kammaren, men som ny ledamot
            kanske jag kan ursäktas om jag säger det en gång till: Ett lands
            sätt att ta hand om flyktingar är en värdemätare på landets humanitet.
          </note>
          <note>
            Vänsterpartiet är, mot bakgrund av vad jag har anfört i dag och
            vår tidigare kritik av svensk flyktingpolitik, oroade över hur
            det egentligen står till med humaniteten i Sverige 1998.
          </note>
          <note>
            Jag står förstås bakom samtliga Vänsterpartiets reservationer,
            men för tids vinnande yrkar jag bifall endast till reservation
            1 under mom. 1, reservation 7
          </note>
          <note>
            under mom. 7 och reservation 8 under mom. 9.
          </note>
          <note>
            Anf. 184 KERSTIN-MARIA STA-
          </note>
          <note>
            LIN (mp):
          </note>
          <note>
            Fru talman! Alla utlänningar som kommer till
          </note>
          <note>
            Sverige kan inte stanna här. Men hur man avvisar och verkställer
            avvisning är mycket viktigt, och även hur man ombesörjer återvändandet
            till hemlandet. Därför välkomnar jag den här propositionen, fastän
            det riskerar att bli flera flyktingdebatter i följd. Det är en
            mycket viktig proposition.
          </note>
          <note>
            Dock välkomnar inte Miljöpartiet allt som står i propositionen.
            Det gäller bl.a. tvångsåtersändande.
          </note>
          <note>
            Utskottets förslag till bedömning är att dela regeringens uppfattning
            att ett överförande av ansvaret för verkställighet till Invandrarverket
            kan komma att medföra att sådan verkställighet där tvångsåtgärder
            behövs minskar. Men i vissa fall, säger man, är det kanske befogat
            att använda särskilda tvångsmedel vid verkställighet.
          </note>
          <note>
            En tvångssituation medför dock alltid trauma för den som skall
            återvända. Då är det särskilt viktigt att människor som drabbas
            blir behandlade med omsorg och värdighet. Vid tvångsvisa verkställigheter
            förekommer inte sällan sådana situationer att humanitetens gräns
            överskrids. I många fall används för mycket tvång, och ibland
            även droger och våld. Detta bör ses över.
          </note>
          <note>
            Det är vår mening att medborgarvittnen från någon frivilligorganisation
            skall medverka. Vi anser vidare att det inte bör komma ifråga
            att avvisa utlänningar som bedömts så svaga av ålder eller sjukdom
            att de behöver eskort under resan. Är man så svag att man behöver
            eskort skall man få stanna.
          </note>
          <note>
            Vi vill också framhålla att en verkställighet aldrig bör få ske
            innan ett beslut vunnit laga kraft. Detta skall gälla även om
            en ny ansökan om uppehållstillstånd ges in. Vidare bör den tidsfrist
            som en avvisad utlänning har för att lämna landet ökas från två
            till fyra veckor.
          </note>
          <note>
            Jag nämnde frivilligorganisationer. De är också mycket viktiga
            när det gäller den avvisades hemkomst och uppföljningen av den
            hemvändandes situation.
          </note>
          <note>
            Fru talman! Miljöpartiet har också synpunkter på befogenheter
            vid gränskontroller och en önskad effektivitet vid avvisning samt
            direktavvisningar. Vi vill framhålla att det är av stor vikt att
            personalen inte endast har det effektiva asylförfarandet för ögonen,
            utan att personalen vid gränskontrollen med sin kunskap garanterar
            rättssäkerheten och är lyhörd för om en utlänning vill ansöka
            om asyl.
          </note>
          <note>
            Utskottet menar att direktavvisningar är riskabla ur rättssäkerhetssynpunkt
            och endast bör förekomma i mycket uppenbara fall.
          </note>
          <note>
            Sist vill jag tala litet om barnens situation, som är viktigast.
            Det är bra att regeringen nu kommer att utvärdera vilket genomslag
            den s.k. portalparagrafen i utlänningslagen fått. Vi tycker att
            det borde vara utskottets mening att barnkonventionen skall tillämpas
            så, att den har företräde framför behovet av att reglera invandringen.
            Tyvärr har man inte föreslagit det, men vi tycker så. Vi anser
            också att många svåra problem skulle kunna lösas om det infördes
            ett absolut förbud mot familjesplittring. Barnets rätt och väl
            och ve borde alltid komma i första rummet. Tyvärr sker inte alltid
            detta.
          </note>
          <note>
            Inför valet hade Rädda Barnen ett eget valmanifest. Där skrev
            man att handläggningarna av ansökningar om familjeåterförening
            i Sverige inte alltid uppfyller barnkonventionens krav.
          </note>
          <note>
            Miljöpartiet har i en motion om barn i dagens
          </note>
          <note>
            Sverige tagit upp att barnperspektivet skall användas i alla
            statliga utredningar och i alla förslag som läggs fram i riksdagen.
            Där föreslås inrättandet av en särskild barnenhet inom Regeringskansliet,
            som genom genomströmning liksom på jämställdhetsområdet skall
            föra in barnperspektivet.
          </note>
          <note>
            Med det, fru talman, vill jag yrka bifall till våra reservationer:
            reservation 3 under mom. 3, reservation 4 under mom. 4 och reservation
            7 under mom. 7.
          </note>
          <note type="speaker">
            Anf. 185 MAUD BJÖRNEMALM (s):
          </note>
          <note>
            Fru talman! Hur beslut om avvisning och utvisning skall kunna
            verkställas på ett effektivt och värdigt sätt har varit föremål
            för flera utredningar. Regeringen har nu lagt fram en proposition
            där man föreslår att huvudansvaret för verkställighet av utvisning
            och avvisning flyttas från polismyndigheten till Statens invandrarverk.
          </note>
          <note>
            Invandrarverkets uppgift i detta sammanhang blir att försöka
            att få dem som skall avvisas eller utvisas att självmant lämna
            landet. Det är viktigt att den som fått ett avslag på sin asylansökan
            inte får den uppfattningen att det finns en möjlighet att få stanna
            och att chanserna ökar ju längre han eller hon håller sig kvar
            i landet.
          </note>
          <note>
            Den som har fått ett beslut om utvisning är skyldig att lämna
            landet. Utgångspunkten i vår svenska utlänningslagstiftning är
            att utlänningen frivilligt lämnar landet. Det finns också en bestämmelse
            i lagen som anger inom vilken tid utlänningen skall lämna Sverige.
            Om utlänningen inte frivilligt lämnar landet inom den angivna
            tidsfristen verkställs utvisningen med tvång. Den som har ett
            utvisningsbeslut och inte lämnar landet bryter mot lagen och gör
            sig skyldig till en brottslig gärning.
          </note>
          <note>
            Ett syfte med att låta Invandrarverket få ansvaret är att minska
            behovet av tvångsmedel. Ett annat syfte är att renodla myndigheternas
            ansvarsområden. Invandrarverket får ansvar för att göra det möjligt
            för dem som fått ett utvisningsbeslut att självmant lämna landet
            och också för att försöka förmå så många som möjligt att göra
            det. Polismyndighetens uppgift är att se till att de som vägrar
            rätta sig efter fattade beslut lämnar landet.
          </note>
          <note>
            Under de senaste åren har ansvaret för utredning och handläggning
            när det gäller uppehållstillstånd successivt flyttats över från
            polisen till Invandrarverket. Invandrarverket har nu det samlade
            ansvaret för handläggning av ärenden om uppehållstillstånd och
            har också den bästa kännedomen om förhållanden i olika länder.
            Till det kan läggas att verket också handlägger och beslutar i
            ärenden som gäller viseringar, arbetstillstånd, flyktingförklaring
            och medborgarskap. Verket utfärdar också resedokument och främlingspass.
          </note>
          <note>
            Det finns alltså hos Invandrarverket en stor kunskap och kompetens,
            som gör att verket har goda förutsättningar för att kunna motivera
            den som inte har rätt att stanna här att frivilligt lämna Sverige
            och återvända till sitt hemland. Ett sätt att uppnå målsättningen
            självmant återvändande kan vara att Invandrarverket samverkar
            och samordnar med frivilligorganisationer och internationella
            organisationer som
          </note>
          <note>
            IOM, och ger ett mer genomtänkt stöd till de personer som skall
            återvända. Många av IOM:s framgångar bygger på ett aktivt samarbete
            med nationella frivilligorganisationer. Frivilligorganisationernas
            kunskaper och erfarenheter kan vara en hjälp i arbetet, men självfallet
            bestämmer organisationerna själva om de vill delta i arbetet.
          </note>
          <note>
            Fru talman! Regeringens ambition är att återvändandet skall vara
            värdigt och att tvångsmedel så långt som möjligt skall undvikas.
            Det är viktigt i detta sammanhang att också understryka skillnaden
            mellan begreppen återvandring och återvändande. Återvandring gäller
            personer som har uppehållstillstånd i Sverige men frivilligt vill
            återvända till sitt gamla hemland. Återvändande gäller personer
            som inte uppfyller villkoren för att få uppehållstillstånd och
            som måste lämna Sverige, men som bör göra det självmant.
          </note>
          <note>
            Fru talman! Till detta betänkade finns åtta reservationer från
            Vänsterpartiet och Miljöpartiet och två särskilda yttranden. Till
            reservanterna vill jag säga att jag inte kommenterar reservation
            nr 8, som gäller principer för migrationspolitiken, eftersom vi
            har kommit överens om att endast diskutera det som gäller verkställighet
            och återvändande. Debatten om migrationspolitik får vi ta till
            våren. Men jag skall kommentera några av de andra reservationerna.
            Reservationerna 1, 2 och 3 kommenterar jag i ett sammanhang.
          </note>
          <note>
            Vänsterpartiet har yrkat avslag på propositionen och avvisar
            regeringens förslag om att ansvaret för verkställighet skall föras
            över till Invandrarverket.
          </note>
          <note>
            Som jag har sagt tidigare är ett mycket viktigt syfte med förslaget
            att minska behovet av tvångsåtgärder.
          </note>
          <note>
            Verkets uppgift blir att försöka förmå den avvisade eller utvisade
            att frivilligt lämna landet. Det innebär också bl.a. att den som
            söker sig till Sverige skall veta att det finns vissa förutsättningar,
            dvs. lagar och regler, som måste vara uppfyllda för att uppehållstillstånd
            skall beviljas. De som kommer hit skall få en noggrann och rättssäker
            prövning. Det är att visa respekt för individen.
          </note>
          <note>
            Vänsterpartiet anser också att en uppdelning av ansvaret mellan
            två myndigheter kommer att medföra minskad effektivitet. Jag delar
            inte den uppfattningen.
          </note>
          <note>
            Det skall finnas en tydlig gräns mellan olika typer av avlägsnande
            så att det blir tydligt vilken myndighet det är som har ansvaret.
          </note>
          <note>
            Invandrarverket får ansvar för dem som accepterar myndigheternas
            beslut och självmant lämnar landet. Invandrarverket skall också
            arbeta för att så många som möjligt väljer det alternativet. Polismyndighetens
            uppgift däremot är att se till att de som vägrar rätta sig efter
            besluten lämnar landet. Återvändandet skall självfallet vara värdigt
            och humant, och tvångsmedel skall så långt som möjligt undvikas.
          </note>
          <note>
            Genom att samla ansvaret hos SIV förbättras möjligheterna till
            ett mera effektivt agerande. Invandrarverket får nu hela ansvaret
            för asylprocessen och har därför goda förutsättningar att kunna
            förkorta tiderna mellan beslut om avvisning och verkställighet.
            Många människor som måste lämna Sverige far illa av att verkställigheten
            drar ut på tiden.
          </note>
          <note>
            Det är bra att Invandrarverket också arbetar fram åtgärdsprogram
            som innehåller insatser även under den enskildes vistelsetid i
            Sverige, under utresan och i vissa fall också en viss tid efter
            hemkomsten till hemlandet.
          </note>
          <note>
            Reservation nr 7 gäller barnens bästa och familjesplittring.
            Vi skall ta hänsyn till barnens bästa när det gäller utlänningsärenden.
            Det är ju därför som vi också har infört den s.k. portalparagrafen
            i utlänningslagen. Där står att i fall som rör barn skall särskild
            hänsyn tas till barnets hälsa och utveckling samt vad barnets
            bästa i övrigt kräver. Det är en central bestämmelse när det gäller
            arbetet med barn som antingen kommit ensamma eller tillsammans
            med sina föräldrar, och det gäller i hela asylprocessen och vid
            återvändande och verkställighet av beslut.
          </note>
          <note>
            I reservationen tas också upp förslag om förbud mot familjesplittring.
            Den frågan har vi många gånger diskuterat här i kammaren. Naturligtvis
            skall myndigheter så långt det är möjligt undvika att familjer
            splittras. Barn skall inte leva åtskilda från sina föräldrar.
            Men samtidigt är det svårt när någon i familjen håller sig undan
            verkställighet, dvs. går under jorden.
          </note>
          <note>
            När barn göms för att förhindra en utvisning får de bära en mycket
            stor börda av förhoppningar och ansvar. Det kan inte vara förenligt
            med omtanke om barnets bästa.
          </note>
          <note>
            Mot den bakgrunden och mot bakgrund av risken för att barn utnyttjas
            kan man inte med barnets bästa för ögonen hantera frågan på något
            annat sätt än vad som görs i dag. Det är alltså inte möjligt att
            införa ett absolut förbud mot familjesplittring. Men myndigheterna
            skall naturligtvis försöka undvika situationer som leder till
            att familjer skiljs åt. På regeringens uppdrag pågår nu också
            en utvärdering av portalparagrafen, och vi får avvakta resultatet
            av den.
          </note>
          <note>
            Fru talman! Med detta yrkar jag bifall till utskottets hemställan
            och avslag på samtliga reservationer.
          </note>
          <note>
            Anf. 186 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag vill poängtera att jag trots de många reservationerna
            avsåg att i den här debatten hålla mig just till verkställighet
            och återvändande.
          </note>
          <note>
            Därför tog jag inte heller upp moment 8. Jag har dessutom inte
            någon reservation under det momentet, utan ett särskilt yttrande.
          </note>
          <note>
            Familjesplittring har många gånger diskuterats i kammaren, men
            för min del var det första gången. Jag anser att det ändå är viktigt
            att man arbetar för ett förbud mot familjesplittring för barnens
            skull.
          </note>
          <note type="speaker">
            Anf. 187 MAUD BJÖRNEMALM (s) replik:
          </note>
          <note>
            Fru talman! Man skall naturligtvis göra vad man kan för att undvika
            familjesplittring. Men familjerna har ju också ett ansvar. Om
            någon i familjen håller sig undan, gömmer sig, går under jorden,
            eller vad man nu vill kalla det, och vi har ett förbud mot familjesplittring
            skulle det i praktiken innebära att alla barnfamiljer skulle få
            uppehållstillstånd i Sverige. Då skulle vi alltså inte ha någon
            reglerad invandring.
          </note>
          <note type="speaker">
            Anf. 188 GUSTAF VON ESSEN (m):
          </note>
          <note>
            Fru talman! Jag vill börja med att yrka bifall till propositionen
            i dess helhet. Vi har inga egna yrkanden och vi har inga särskilda
            yttranden.
          </note>
          <note>
            Verkställighetspropositionen så som den är framlagd har ju, som
            Maud Björnemalm så riktigt har beskrivit det, en lång förhistoria.
            Den har utretts och diskuterats i olika utredningar. Syftet med
            att överföra verkställighetsansvaret till Invandrarverket har
            vuxit fram. Man vill ge Invandrarverket ett helhetsansvar för
            hela processen från början till det eventuella slutet. Man vill
            utveckla arbetsmetoder och arbetssätt där man väger in en humanitär
            och humanistisk människosyn och sätter den enskilda personen i
            centrum.
          </note>
          <note>
            Det här arbetssättet utvecklas gradvis och successivt, och man
            bygger upp en professionalism på området som jag tycker bådar
            gott för framtiden. Jag ser goda möjligheter att vi skall få en
            avvisningsmetodik som blir allt bättre och allt mer accepterad.
          </note>
          <note>
            I botten ligger att myndighetsbeslut skall verkställas. Den asylsökande
            eller tillståndssökande har haft sina möjligheter att få sin sak
            prövad, oftast i två instanser och kanske också genom nya ansökningar.
          </note>
          <note>
            Där tillstånd eller asyl inte har meddelats skall man avvisas
            eller lämna landet, som Maud Björnemalm sade. Rättsstatens principer
            måste gälla på detta område. Vill man inte efterkomma myndighetens,
            domstolens eller nämndens beslut vistas man i landet illegalt.
            Det är inte vår tradition att godta illegal vistelse i landet.
          </note>
          <note>
            När nu Invandrarverket övertar ansvaret kan man från verkets
            sida överlämna vissa ärenden till polisen.
          </note>
          <note>
            Det kan man göra när man märker att det inte finns förutsättningar
            för frivillig avvisning eller återvändande. Då kan det, tror jag,
            i början kanske bli lite problematiskt i gränsdragningarna och
            när det gäller arbetsmetoderna. Det är viktigt att polisen och
            Invandrarverket bygger upp ett förtroende för varandra så att
            man kan öka professionalismen och effektiviteten.
          </note>
          <note>
            Det låter lite cyniskt, men ju snabbare och effektivare och värdigare
            en avvisning kan ske, när det nu skall ske, desto större humanitär
            vinst gör man. Det finns inga barn i Sverige som far så illa som
            de gömda barnen, och det har jag sagt många gånger här i talarstolen.
            Det är de barn som har det värst och sämst. Det finns ingen som
            tjänar på att barn hålls gömda. De far illa, familjerna far illa,
            och när det ändå är klart att de inte har rätt att stanna här
            i landet blir det bara ett humanitärt trauma.
          </note>
          <note>
            Det är cyniskt att använda barnen på det sätt som sker i vissa
            fall. Det är cyniskt att låta barnen gå ned sig så pass långt
            att man därmed tror att man kan få en möjlighet att stanna på
            grund av humanitära skäl.
          </note>
          <note>
            Även om detta inte sker medvetet blir det ofta effekten av att
            handla på det sättet.
          </note>
          <note>
            Traumatiska och svåra situationer uppstår ju när en avvisning
            skall ske, om det nu inte sker frivilligt.
          </note>
          <note>
            Ofta skjuter man då på budbäraren i massmedierna.
          </note>
          <note>
            Det är polisen eller myndigheterna som har gjort fel.
          </note>
          <note>
            Det finns ofta en förhistoria som inte kommer fram i mediebevakningen.
          </note>
          <note>
            Det här är svårt och arbetsamt för alla inblandade.
          </note>
          <note>
            Det är inte något som någon längtar särskilt mycket att få syssla
            med, men man måste ha ett system som fungerar för att kunna få
            rättsstatens principer att gälla fullt ut.
          </note>
          <note>
            Anf. 189 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag vill nämna lite om att öka effektiviteten, som
            jag i mitt anförande talade om. Jag tycker att det är lite svårt
            att föra samman orden snabbare, effektivare och värdigare. Dessa
            tre saker är lite svåra att förena. Jag vill därför poängtera
            att det inte bara är snabbheten och effektiviteten som gäller.
            När man arbetar snabbt och effektivt är det lätt att man tappar
            bort värdigheten. Jag vill därför en gång till poängtera hur viktig
            just värdigheten är.
          </note>
          <note>
            Jag måste säga att jag aldrig träffat föräldrar som i avsikt
            att få stanna i Sverige medvetet låtit barnen gå ned sig. Mår
            barnen väldigt illa är det på grund av hela situationen, inte
            på grund av att föräldrarna har låtit dem gå ned sig.
          </note>
          <note type="speaker">
            Anf. 190 GUSTAF VON ESSEN (m) replik:
          </note>
          <note>
            Fru talman! Poängen med det här förslaget är att
          </note>
          <note>
            SIV skall utveckla - och det håller man redan på med
          </note>
          <note>
            - en metodik som gör att man kan kombinera en ökad värdighet
            med en både effektivare och snabbare hantering. Det är det som
            är poängen med hela propositionen.
          </note>
          <note>
            Jag är rätt övertygad om att vi under de närmaste åren framöver
            gradvis kommer att få se en bättre metodik och en effektivare
            handläggning. Man kommer att kunna anlita IOM, och man kommer
            förhoppningsvis också att kunna få en konstruktiv samverkan med
            frivilligorganisationer. Då kommer man att kunna kombinera de
            här sakerna, och det är därför som vi till fullo har ställt oss
            bakom det här förslaget.
          </note>
          <note>
            Jag är helt på det klara med att föräldrarna inte sitter på sin
            kammare och räknar ut att om de gömmer sig och medvetet låter
            barnen gå ned sig och bli psykiskt dåliga, så får de chansen att
            stanna. Men jag kan inte bortse från att effekten av föräldrarnas
            handlande ibland och rätt ofta blir just den att barnen går ned
            sig. Vad det sedan kommer att innebära i form av möjligt tillstånd
            eller inte kan man aldrig avgöra generellt. Det är dock mycket
            tråkigt och närmast cyniskt när barn göms kanske i åratal, utan
            möjlighet att träffa andra barn, utan ordentlig skolgång, kanske
            utan en bra sjukvård osv., i fall där föräldrarna i första hand
            prioriterar ett uppehållstillstånd sedan de har fått sin sak prövad
            och det har kommit fram att de skall bli avvisade.
          </note>
          <note>
            Anf. 191 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag blev på ett av mina första utskottsmöten lite
            chockad av att Gustaf von Essen inte ville att vi skulle ha någon
            debatt om det här, men nu är vi där. Jag kan inte låta bli att
            än en gång ta upp frågan om föräldrarnas medvetenhet. Gustaf von
          </note>
          <note>
            Essen använde uttrycket "låta barnen gå ned sig". Jag fastnade
            för de orden. Låter man någon göra något är det en medveten handling,
            men något sådant har jag aldrig träffat på.
          </note>
          <note>
            Jag vill fortsätta att framhålla att effektiv handledning måste
            betraktas med mycket stor försiktighet, så att man inte glömmer
            bemötande, omsorg och värdighet.
          </note>
          <note type="speaker">
            Anf. 192 KALLE LARSSON (v) replik:
          </note>
          <note>
            Fru talman! Jag hade i och för sig kunnat begära replik tidigare,
            men det tar en stund att som ny ledamot bli tillräckligt provocerad
            för att gå upp i replik.
          </note>
          <note>
            Jag vill börja med att säga att jag i huvudsak delar de synpunkter
            som Kerstin-Maria Stalin anförde i sin senaste replik. Inte heller
            jag har träffat några föräldrar eller över huvud taget någon som
            tycker att det är bra att människor håller sig gömda, men det
            finns ändå exempel på människor som har gömt sig i vårt land och
            som när de har lyckats leta fram de bevis som krävs har fått uppehållstillstånd.
            Den period som förflyter fram till dess vill förstås ingen ha.
          </note>
          <note>
            Ingen tycker att det är roligt att hålla sig gömd i det här landet.
            Däremot är det ibland nödvändigt att hålla människor gömda, på
            grund av att beslut fattats på felaktiga grunder. Sedan kan de
            få chansen att komma tillbaka till en ny prövning.
          </note>
          <note>
            Om något skulle vara cyniskt i den här debatten är det nog snarare
            Gustaf von Essens inställning att någon mer eller mindre medvetet
            skulle låta barn gå ned sig.
          </note>
          <note type="speaker">
            Anf. 193 GUSTAF VON ESSEN (m) replik:
          </note>
          <note>
            Fru talman! Det visar sig med den erfarenhet som
          </note>
          <note>
            Kalle Larsson kanske ännu inte fått men som åtminstone jag har
            förvärvat att de omprövningar som sker av beslut som har tagits
            i Utlänningsnämnden väldigt sällan görs på grund av nya skäl som
            har med själva asylprövningen att göra. Det är i allt väsentligt
            humanitära skäl som kommer in. De humanitära skälen är ofta relaterade
            till att man under en längre tid efter det att man har fått sitt
            beslut i Utlänningsnämnden inte har velat lämna landet utan har
            gömt sig eller på annat sätt inte stått till förfogande.
          </note>
          <note>
            Man har då gått ned sig. Jag tror inte att man har gjort det
            frivilligt, utan det har uppstått en sådan effekt i en traumatisk
            situation.
          </note>
          <note>
            Här kommer de svåra avvägningarna in. Barnkonventionen och över
            huvud taget frågan om humanitära skäl kommer in i bilden. Detta
            måste kanske bedömas via ansökningar. Ju längre tiden går och
            ju svårare familjerna och barnen har det, desto mera av humanitära
            skäl blir det så småningom. Det här är något som är dåligt för
            alla inblandade. De mår alla dåligt av detta.
          </note>
          <note>
            Det är därför som det är så viktigt att vi nu får en metodik
            som gör att flera människor kan lämna landet frivilligt och under
            värdiga former. Vi behöver ytterligare utveckla asylprocessen
            och över huvud taget sättet att hantera avvisningarna. Vi måste
            motivera människor att efterkomma myndigheternas beslut.
          </note>
          <note>
            Det här är inte något lätt arbete. Jag vill definitivt säga att
            vi som på olika sätt har följt det här gör det med en väldigt
            stor känsla av respekt för alla inblandade.
          </note>
          <note type="speaker">
            Anf. 194 KALLE LARSSON (v) replik:
          </note>
          <note>
            Fru talman! Gustaf von Essen inledde sin replik med att spela
            lite grann på att han är äldre och därmed mer erfaren än vad jag
            är och att han varit länge här i huset. Men också jag har följt
            den här frågan i många sammanhang. Utan att erkänna brott här
            i kammaren vill jag säga att jag har levt ganska nära människor
            som har varit tvungna att gömma sig efter felaktiga verkställighetsbeslut.
            Även jag kan alltså stödja mig på erfarenhet av detta. Just därför
            vet jag att ingen människa gömmer sig utan orsak, med de förhållanden
            som man då tvingas leva under.
          </note>
          <note>
            Ingen människa vill frivilligt hela tiden vara rädd och se sig
            om efter polisbilar, försöka att inte synas och märkas och gömma
            sig undan från all mänsklig kontakt. Just därför tycker jag att
            det är så väsentligt att man får en rättvis prövning. Jag har
            full förståelse för att man i fall där man inte får en sådan försöker
            att hålla sig undan tills man lyckats få den. Alternativet för
            de människor som gör detta är att bli tillbakaskickade till de
            länder som de kommer ifrån och faktiskt i många fall utsättas
            för tortyr eller annan skadlig påverkan.
          </note>
          <note type="speaker">
            Anf. 195 GUSTAF VON ESSEN (m) replik:
          </note>
          <note>
            Fru talman! Jag tror säkert att Kalle Larsson kanske t.o.m. har
            mera livserfarenhet än vad jag har, men jag skulle vilja säga
            att som ledamot av Utlänningsnämnden och Invandrarverket har jag
            på olika sätt försökt följa detta med stor respekt för alla inblandade.
            Kalle Larsson antyder att han egentligen inte anser att de beslut
            som har fattats av Invandrarverket och Utlänningsnämnden är riktiga.
            De är snarare nästan definitionsmässigt felaktiga, och därför
            har man rätt att gömma sig.
          </note>
          <note>
            Det här med att gömma sig, Kalle Larsson, är faktiskt en frivillig
            sak. Det är ingen som tvingar någon att gömma sig, utan det gör
            man frivilligt därför att man tror att man kanske i nästa led
            skulle kunna få ett uppehållstillstånd. Jag kan mycket väl förstå
            hur människor resonerar. De kan uppleva ett trauma inför återvändandet
            osv. Men vi måste ändå utgå ifrån att myndigheternas och nämndens
            beslut är riktiga.
          </note>
          <note>
            Gör vi inte det utan säger att vi inte har något förtroende för
            Invandrarverket eller för Utlänningsnämnden är vi ute och gungar
            totalt. Då gungar ju hela asylprocessen och hela rättssystemet.
            Då är vi inne på något helt annat och diskussionen blir en helt
            annan.
          </note>
          <note>
            Men jag väljer att tro på att vi har en bra och rättssäker asylprocess.
            Den kan göras bättre, men den är så pass bra att vi ändå måste
            sätta förtroende till den.
          </note>
          <note type="speaker">
            Anf. 196 BARBRO WESTERHOLM (fp):
          </note>
          <note>
            Fru talman! Vi har från Folkpartiets sida inga invändningar mot
            de konkreta förslagen i propositionen, så vi yrkar bifall till
            hemställan i den. Men vi förutsätter ju att de som skall tillämpa
            dessa paragrafer om verkställighet, avvisning och utvisning gör
            det i den anda som präglar propositionen. Det är samma sak som
            jag sade beträffande det förra betänkandet, dvs. att besluten
            skall fattas med förmåga till inkännande och respekt för den eller
            de personer det gäller.
          </note>
          <note>
            Jag tycker ändå att vi skall ha den insikten att det är människor
            som fattar beslut i de här ärendena, och det blir inte alltid
            rätt beslut. Beslut kan behöva ifrågasättas och ändras. Därför
            tycker jag att det är viktigt att vi följer upp hur den här lagstiftningen
            fungerar när det gäller en så här känslig fråga. Vi har faktiskt
            i riksdagen och i utskotten ett ansvar för att följa upp vad våra
            beslut leder till, så jag kan mycket väl tänka mig att socialförsäkringsutskottet
            tar ett initiativ och följer vad som händer med denna lagstiftning
            för att vi själva skall få en uppfattning om ifall det blev bra
            eller om vi måste förbättra någonting i det här hänseendet. Det
            här måste hanteras med väldigt god känsla och med insikt om att
            det ändå gäller människor som ville stanna i det här landet.
          </note>
          <note>
            Till det här betänkandet har också fogats reservationer mot bakgrund
            av motioner som har väckts och som går längre än vad propositionen
            gör. Det är därför vi i vårt särskilda yttrande kortfattat har
            tagit upp huvudpunkterna i Folkpartiets flyktingpolitik. Vi var
            ju överens om att vi skulle diskutera det här mer ingående i hela
            dess vidd och inte bara just det som den här propositionen gäller.
          </note>
          <note>
            Jag vill ändå ta upp lite tid här i kammaren, trots att tiden
            går, med anledning av de reservationer som har tagits upp här
            och inte minst den debatt som vi precis har fört i de senaste
            inläggen, och det gäller barn. Jag vill påminna om att regeringen
            hösten 1996
          </note>
          <note>
            valde att avstå från att gå på Folkpartiets linje beträffande
            FN:s barnkonvention och dess inlemmande i flyktinglagstiftningen.
            Nu blev det mera en allmän mening om barnets bästa.
          </note>
          <note>
            Det är beklagligt. I Sverige gömmer sig i dag flyktingbarn under
            förhållanden som är oacceptabla.
          </note>
          <note>
            Här måste det bli en ändring i såväl lagstiftning som praxis,
            som vi ser det. Kan en sökandes bristande trovärdighet inte med
            absolut säkerhet styrkas skall det som engelsmännen kallar the
            benefit of doubt ges företräde i den slutliga bedömningen av rätten
            till uppehållstillstånd enligt vår mening. Det innebär att vid
            osäkerhet skall den för den sökande gynnsammaste tolkningen gälla.
            Det gäller ju framför allt när barn är inblandade. Vi anser också
            att det är omänskligt att familjer splittras, något som sker i
            dag och som tidigare talare har varit inne på. Med vårt förslag
            om inarbetande av FN:s barnkonvention skulle det bli väldigt svårt
            med avvisningsbeslut som syftar till att splittra familjer. Barn
            skulle inte behöva vara gömda.
          </note>
          <note>
            I den här frågan ser jag att det finns en viss samsyn mellan
            Miljöpartiet, Vänsterpartiet och Folkpartiet, men som sagt skall
            vi ha den stora debatten till våren, och då kommer vi säkerligen
            tillbaka till barnfrågan och många andra punkter som finns i våra
            motioner från allmänna motionstiden.
          </note>
          <note type="speaker">
            Anf. 197 GUSTAF VON ESSEN (m) replik:
          </note>
          <note>
            Fru talman! Det är alls inte min avsikt att ta upp den tråd som
            Barbro Westerholm nu nystade upp mot slutet om barnens situation.
            Barbro Westerholm var en gång generaldirektör för Socialstyrelsen,
            och i och för sig långt efter hennes tid gjordes det en utredning
            om de gömda barnens situation, och det är förfärlig läsning. Gömda
            barn far illa. Denna proposition och detta förslag är ju en möjlighet
            att utveckla en arbetsmetod så att färre barn i praktiken skall
            fara illa i fortsättningen.
          </note>
          <note>
            Vad jag egentligen ville säga till Barbro Westerholm är att hon
            har helt rätt i att vi måste följa upp vår lagstiftning fortlöpande.
            Ända sedan jag och andra med mig började runt 1991-1992 - Maud
            Björnemalm har kanske varit involverad i de här frågorna ännu
            längre än jag - har vi inte gjort annat än suttit i utredning
            efter utredning och diskuterat, förändrat, värderat om och utvecklat
            lagstiftningen på alla de områden som vi nu diskuterar. Jag är
            helt säker på att vi kommer att göra det fortsättningsvis också,
            och jag tror att därvidlag lär Barbro Westerholm inte ha några
            problem att få hela utskottet med sig.
          </note>
          <note type="speaker">
            Anf. 198 BARBRO WESTERHOLM (fp) replik:
          </note>
          <note>
            Fru talman! Det låter ju tillfredsställande. Jag har ju inte
            suttit med i utskottet så länge, så jag känner inte till de utredningar
            som Gustaf von Essen tar upp.
          </note>
          <note>
            Har de gjorts i utskottets regi eller i regeringens regi?
          </note>
          <note type="speaker">
            Anf. 199 GUSTAF VON ESSEN (m) replik:
          </note>
          <note>
            Fru talman! Åtskilliga utredningar och initiativ har kommit från
            parlamentet. Inte minst fanns det ett krav en gång i tiden från
            olika talare i den här salen om att tillsätta en flyktingpolitisk
            kommitté, vilket så småningom en partivän till Barbro Westerholm
            beslutade om att tillsätta. Detta har mynnat ut i en lagstiftning
            och det i sin tur har mynnat ut i nya utredningar, bl.a. Barnkommittén
            som jag själv var medlem i för ett par år sedan och som lade fram
            förslag om just barnens situation i asylärenden och sådant.
          </note>
          <note>
            Det har hela tiden kommit utvärderingar och utredningar, och
            vi skall fortsätta. Det här arbetet tar aldrig slut.
          </note>
          <note type="speaker">
            Anf. 200 BARBRO WESTERHOLM (fp) replik:
          </note>
          <note>
            Fru talman! Jag tänkte närmast på utskottet självt och utskottets
            kansli, precis som i en del rapporter jag har sett från utbildningsutskottet
            där man har gjort utredningen själv.
          </note>
          <note>
            Jag inser också att detta kan vara ett ganska omfattande arbete.
            Vi får väl diskutera det vidare i utskottet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 november.)
          </note>
          <note>
            20 § Förbud mot laserstörare
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU2
          </note>
          <note>
            Förbud mot laserstörare (prop. 1997/98:124)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 26 november.)
          </note>
          <note>
            21 § Ändringar i lagen om radiokommunikation m.m.
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU3
          </note>
          <note>
            Ändringar i lagen om radiokommunikation m.m.
          </note>
          <note>
            (prop. 1997/98:167)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 26 november.)
          </note>
          <note>
            22 § Redogörelse för företag med statligt ägande
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU5
          </note>
          <note>
            Redogörelse för företag med statligt ägande (skr.
          </note>
          <note>
            1998/99:20)
          </note>
          <note type="speaker">
            Anf. 201 OLA KARLSSON (m):
          </note>
          <note>
            Fru talman! Sedan början på 80-talet lämnar regeringen varje
            år i en skrivelse en redogörelse för företag med statligt ägande,
            och så även i år. Redovisningarna har blivit allt bättre med åren.
            I takt med ifrågasättandet och kritiken som bl.a. vi borgerliga
            fört fram i olika motioner har redovisningarna förbättrats och
            gjorts betydligt tydligare. Men fortfarande saknas viktiga bitar.
          </note>
          <note>
            Vi efterlyser en redovisning av syftet med det statliga ägandet
            för de olika bolagen. Jag har lite svårt att förstå varför majoriteten
            är så avvisande och negativ till ett sådant förslag. Jag skulle
            vilja fråga Karl
          </note>
          <note>
            Gustav Abramsson som representant för majoriteten:
          </note>
          <note>
            Vad är det egentliga skälet till att majoriteten inte vågar eller
            vill kräva en sådan redovisning? Jag tycker att det vore naturligt
            att till riksdagen varje år redovisa hur man har lyckats uppnå
            syftet med det statliga ägandet för varje bolag.
          </note>
          <note>
            Det vore en naturlig del i redovisningen att tala om dels vad
            syftet är, dels vad som har gjorts under året för att uppnå syftet
            för att vi i riksdagen skall kunna ta ställning till och pröva
            om vi skall ta upp olika frågor i andra sammanhang - interpellationsvägen,
            frågevägen eller motionsvägen - och på det viset ifrågasätta skötseln
            av olika företag. Men för majoriteten behövs ingen sådan redovisning.
          </note>
          <note>
            Jag kan i och för sig tänka mig ett svar, nämligen att det inte
            finns några syften formulerade för många av företagen. Det finns
            egentligen inga skäl till varför man skulle ha kvar företagen
            i statlig ägo. Detta vågar inte majoriteten redovisa. Låt mig
            ta ett exempel som jag har tagit upp vid tidigare års debatter
            och som jag fortfarande inte fått något bra svar på. Men det är
            möjligt att Karl Gustav Abramsson sitter inne med lösningen på
            frågan.
          </note>
          <note>
            Vad är syftet med det statliga ägandet av Svenska
          </note>
          <note>
            Skogsplantor AB? Vad är det som gör att staten skall äga och
            driva ett företag för att producera granplantor, björkplantor,
            askplantor och andra späda växter avsedda att sättas ut i Sverige
            i svensk skogsmark?
          </note>
          <note>
            Vad är syftet? Jag tror att svaret är: Det finns egentligen inget
            syfte annat än att det tidigare har varit ägt av staten, och har
            det varit ägt av staten är det bäst att det förblir ägt av staten.
          </note>
          <note>
            Fru talman! Det finns därför alla skäl att stödja den borgerliga
            reservationen och kräva en utförligare redovisning i kommande
            års skrivelse. Jag yrkar därför bifall till reservationen.
          </note>
          <note type="speaker">
            Anf. 202 INGER STRÖMBOM (kd):
          </note>
          <note>
            Fru talman! Riksdagen har att ta ställning till regeringens redogörelse
            för företag med statligt ägande.
          </note>
          <note>
            Den redogörelsen är ett viktigt dokument. Den skall ge en översikt
            över den statliga företagssektorn och en beskrivning av företagen
            och affärsverken.
          </note>
          <note>
            Redogörelsen är viktig därför att staten är en av
          </note>
          <note>
            Sveriges största företagsägare och kontrollerar flera av de större
            bolagen i Sverige, bolag som är stora såväl till omsättning som
            till antalet anställda.
          </note>
          <note>
            Det är en blandning av olika kategorier av företag från rent
            kommersiella bolag till företag tillkomna av sektorspolitiska
            skäl. Det ingår företag som har myndighetsroll, det är förvaltande
            företag, och företag som sysslar med finansiella tjänster.
          </note>
          <note>
            Det statliga ägandet finns således inom ett brett spektrum av
            verksamheter. Vissa av företagen är dessutom delvis anslagsfinansierade,
            och andra står helt på egna ben. Vissa av företagen har monopol,
            och andra verkar på en öppen marknad i fri konkurrens.
          </note>
          <note>
            Trots dessa olikheter bör vissa gemensamma principer gälla för
            det statliga ägandet. Våren 1996 beslutade riksdagen just om sådana
            grundläggande principer. Det är kraven på effektivitet, avkastning
            på det kapital som företaget representerar och strukturanpassning.
          </note>
          <note>
            Vi kristdemokrater anser det självklart att varje enskilt företags
            verksamhet och resultat, oavsett om det är ett statligt företag
            eller ett privat företag, måste kunna mätas och värderas. Det
            kräver ett tydligt mål för verksamheten, och det kräver identifierade
            nyckeltal.
          </note>
          <note>
            Riksdagens revisorer har också påtalat behovet av att redogörelsen
            kompletteras med de statliga företagens mål och riktlinjer samt
            en redovisning av i vad mån man har uppnått de uppsatta verksamhetsmålen.
          </note>
          <note>
            För de rent kommersiella statliga bolagen bör samma krav ställas
            som för börsnoterade bolag. Men för de företag som har samhällsåtaganden
            måste man ibland finna andra kriterier för att mäta måluppfyllelsen
            och effektiviteten i verksamheten.
          </note>
          <note>
            I årets redogörelse ges i flera fall en redovisning av de riksdagsbeslut
            som ligger till grund för de gällande riktlinjerna för de aktuella
            företagen. Det är en klar förbättring jämfört med tidigare år.
            Men det är angeläget att regeringen fortsätter att utveckla och
            förtydliga företagens mål för att kunna redovisa i vad mån uppställda
            mål har uppnåtts.
          </note>
          <note>
            Fru talman! Vi lever i en föränderlig värld. Det är inte alldeles
            självklart att en verksamhet som för hundra år sedan, för femtio
            år sedan eller kanske rentav för bara tio år sedan var en naturlig
            angelägenhet för staten fortfarande är det i dag. Syftet med det
            statliga ägandet måste tåla en förutsättningslös prövning.
          </note>
          <note>
            Vi kristdemokrater har därför i en gemensam motion med Moderaterna,
            Folkpartiet och Centern ansett det viktigt att regeringen för
            varje företag även kompletterar redogörelsen just med syftet med
            det statliga ägandet. Det bör också framgå i redogörelsen vad
            som gjorts och vad som planeras för att syftet med det statliga
            ägandet skall uppnås.
          </note>
          <note>
            Flera av företagen binder ett mycket stort statligt kapital.
            Det är resurser som kanske ibland skulle kunna användas inom andra
            angelägna statliga områden. En redovisning av syftet med det statliga
            ägandet och uppfyllandet av detta syfte skulle vara en ytterligare
            komplettering. Det skulle ge riksdagen möjlighet att fortlöpande
            pröva aktualiteten i de skäl som låg till grund för bildandet
            eller övertagandet av respektive bolag.
          </note>
          <note>
            Fru talman! Jag yrkar härmed bifall till föreliggande reservation.
          </note>
          <note type="speaker">
            Anf. 203 EVA FLYBORG (fp):
          </note>
          <note>
            Fru talman! Sedan början av 1980-talet lämnar regeringen årligen
            till riksdagen en redogörelse för företag med statligt ägande.
            Redogörelsen innehåller en översikt över den statliga företagssektorn
            samt information om förvaltningen av statens företagsägande.
          </note>
          <note>
            Enligt de riktlinjer som riksdagen beslutade om våren 1996 skall
            följande huvudprincip gälla för förvaltningen av statens företagsägande.
          </note>
          <note>
            Den som utövar förvaltningen av ett statligt ägt företag skall
            med utgångspunkt i uppsatt verksamhetsmål aktivt följa företagets
            utveckling och vidta erforderliga åtgärder för att företaget skall
            uppfylla kraven på effektivitet, avkastning och strukturanpassning.
          </note>
          <note>
            Riksdagens revisorer redovisade i ett förslag till riksdagen
            våren 1998 en granskning av statens roll som ägare av bolag. Revisorerna
            föreslog där bl.a. att den årliga redogörelsen skulle kompletteras
            med uppgifter om företagets mål och riktlinjer samt i vad mån
            uppsatta verksamhetsmål hade uppnåtts.
          </note>
          <note>
            Jag tycker för min del att det är bra att kunna notera den komplettering
            som faktiskt gjorts i årets redogörelse. Folkpartiet förutsätter
            att denna redovisning framöver kommer att omfatta samtliga berörda
            företag och att den även kommer att inbegripa en tydligare beskrivning
            av målen för företagets verksamhet.
          </note>
          <note>
            Men regeringen måste också utöka informationen i kommande rapporter
            med en bedömning av hur intentionerna i besluten om riktlinjer
            för verksamheter har tillgodosetts och i vilken mån angivna verksamhetsmål
            har uppnåtts. Detta står också utskottet bakom gemensamt, och
            det är bra.
          </note>
          <note>
            Till skillnad från tidigare års redovisningar finns i årets redogörelse
            en indelning av de statliga företagen i olika kategorier av företag.
            Vidare beskrivs graden av kommersiell verksamhet. Det är också
            bra. Med instämmande i vad som sägs i vår gemensamma reservation
            med Moderaterna, Centern och Kristdemokraterna och i anslutning
            till vad som underströks när systemet med den årliga redogörelsen
            för de statliga företagen faktiskt infördes, anser vi att den
            aviserade kompletteringen av redogörelsen bör inbegripa en redovisning
            för varje företag av syftet med det statliga ägandet. Det som
            en gång kanske var ett vällovligt syfte med ett statligt ägande
            behöver faktiskt inte vara det längre.
          </note>
          <note>
            Om man nu inför detta tycker vi att man skulle kunna ge riksdagen
            tillfälle att fortlöpande pröva de skäl som låg till grund för
            bildandet eller övertagandet av bolaget i fråga. Enligt vår uppfattning
            bör det vidare framgå av redogörelsen vad som gjorts och vad som
            planeras för att syftet med det statliga ägandet skall uppnås
            även på sikt.
          </note>
          <note>
            Jag tycker att det är lite synd att man missar chansen att få
            en uppföljning, en utvärdering och kanske t.o.m. en bekräftelse
            på om det statliga ägandet fortfarande är motiverat eller inte.
            Jag tycker att det är synd att avslå förslaget med hänvisning
            till formalia. Det hade varit bra att få en sådan översyn till
            stånd.
          </note>
          <note>
            Fru talman! Jag yrkar därför bifall till reservationen.
          </note>
          <note>
            Anf. 204 KARL GUSTAV ABRAMS-
          </note>
          <note>
            SON (s):
          </note>
          <note>
            Fru talman! Jag vill först yrka bifall till näringsutskottets
            hemställan i betänkande 1998/99:NU5 och avslag på reservationen
            avgiven av de borgerliga partiernas ledamöter i utskottet.
          </note>
          <note>
            Som framgår av betänkandet har regeringen i sin skrivelse 1998/99:20,
            med rubriken 98 års redogörelse för företag med statligt ägande,
            kompletterat redovisningen för flertalet företag med de riktlinjer
            som gäller för förvaltningen av de aktuella företagen och de riksdagsbeslut
            som ligger till grund för detta.
          </note>
          <note>
            Dessutom utlovar nu regeringen att i kommande sammanställningar
            komplettera med uppgifter om bl.a. bedömning av hur intentionerna
            i beslut om riktlinjer för verksamheten har tillgodosetts och
            i vilken mån uppsatta verksamhetsmål har uppnåtts.
          </note>
          <note>
            Det bör också uppmärksammas att utformandet av verksamhetsmål
            och måltal ständigt måste utvecklas.
          </note>
          <note>
            Syftet med sådana beskrivningar måste vara att kunna mäta uppfyllelsen
            av uppsatta mål, företagens effektivitet och ändamålsenlighet.
            Vartefter erfarenheter vinns kan mer finstämda verksamhetsmål
            definieras.
          </note>
          <note>
            Då kan man också bättre avgöra om man uppnått acceptabla resultat
            av verksamheten.
          </note>
          <note>
            Det bör vidare påpekas att de olika företagens verksamheter redovisas
            i bolagens årsredovisningar och delårsrapporter. Det skulle leda
            för långt att i regeringens årliga redovisning för företag med
            statligt ägande ta in allt och heltäckande vad motionärerna anfört
            i sina motioner.
          </note>
          <note>
            Syftet med det statliga ägandet av företag - och här kommer svar
            på en del av Ola Karlssons frågor -
          </note>
          <note>
            bör inte tas in i redovisningen utan, som utskottet anför, tas
            upp i näringspolitiska princippropositioner eller i särskilda
            propositioner om statliga företag.
          </note>
          <note>
            Det kan dessvärre misstänkas att det bakomliggande syftet i den
            borgerliga motionen egentligen är att få tillfälle att påtala
            önskvärdheten av att staten inte borde bedriva de redovisade verksamheterna
            och att låta dessa omhänderhas av marknadens olika aktörer.
          </note>
          <note>
            Från min och utskottsmajoritetens utgångspunkt är statens verksamhet
            i majoriteten av de berörda företagen en angelägenhet för samhället
            att bedriva.
          </note>
          <note>
            De har tillkommit för att tillhandahålla infrastrukturella tjänster
            och för att uppfylla de av riksdagen fastställda sektorpolitiska
            målen. Andra företag har kontrollerande syften där det skulle
            vara klart olämpligt att bedriva sådan verksamhet i privata företag
            och i konkurrens.
          </note>
          <note>
            De företag som verkar på en konkurrensutsatt marknad skall givetvis
            bedrivas utifrån kommersiella och marknadsmässiga förutsättningar.
          </note>
          <note>
            I utskottets betänkande har förutsatts att en ytterligare precisering
            skall ske i kommande redogörelser för de statligt ägda företagen.
            Regeringen har redan i den aktuella skrivelsen anmält att så kommer
            att ske.
          </note>
          <note>
            Utskottets uttalande härvidlag skall ses som ett ytterligare
            förtydligande av vad som bör ingå i en sådan sammanställning.
            I övrigt finns det inte anledning att i dag påkalla ytterligare
            åtgärder än de som framförs i utskottets ställningstagande.
          </note>
          <note type="speaker">
            Anf. 205 OLA KARLSSON (m) replik:
          </note>
          <note>
            Fru talman! Karl Gustav Abramsson redovisar mycket tydligt att
            majoriteten tycker att det är olämpligt att frågan om syftet med
            det statliga ägandet i de olika bolagen skall tas upp i den här
            redogörelsen. Jag frågade varför man inte vill ta upp detta. Jag
            har förstått att man inte vill ha med det, både av diskussionen
            i utskottet och genom att läsa betänkandet.
          </note>
          <note>
            Men varför vågar man inte redovisa detta öppet för riksdagen?
            Är det inte rimligt att riksdagen skall få en redovisning av syftet
            med de olika företagen och om staten i sitt ägande har gjort olika
            saker för att uppnå syftet?
          </note>
          <note>
            Vågar man inte redovisa syftet därför att argumenten är för svaga?
            Är det så att om man redovisar syftet skulle det vara alldeles
            för lätt för oss borgerliga partier att peka på att det egentligen
            inte finns några skäl för det statliga ägandet?
          </note>
          <note>
            Jag återkommer till min andra fråga. Vad är syftet med ägandet
            av Svenska Skogsplantor? Är det strukturpolitiska skäl? Är det
            extra värdefullt med en statligt producerad granplanta jämfört
            med en privat producerad granplanta från ett företag som verkar
            på samma konkurrensutsatta marknad?
          </note>
          <note>
            Jag tror att vi kontinuerligt måste pröva syftet med de olika
            statliga verksamheterna, oavsett om de bedrivs i förvaltningsform
            eller i bolagsform. Detta borde också majoriteten våga redovisa
            för riksdagen.
          </note>
          <note type="speaker">
            Anf. 206 KARL GUSTAV ABRAMSSON (s)
          </note>
          <note>
            replik:
          </note>
          <note>
            Fru talman! Det måste framstå som uppenbart, även för moderaterna
            och Ola Karlsson, att man kan utläsa syftet med de olika bolagen
            redan i den skrivelse från regeringen som vi nu behandlar. Man
            kan också gå tillbaka till de grunddokument som skrivelsen bygger
            på, nämligen bolagens årsredovisningar.
          </note>
          <note>
            Dessa är ganska omfattande. Av dem bör man kunna dra slutsatser
            om varför staten och samhället bedriver den här verksamheten.
          </note>
          <note>
            Sedan är det så - det kan man också utläsa ur tidigare redogörelser
            - att staten förvisso avvecklar företag. Det är möjligt att man
            när det gäller Svenska
          </note>
          <note>
            Skogsplantor skulle kunna överväga en sådan åtgärd, men det skall
            man inte göra i samband med att man redovisar resultatet av ett
            års verksamhet. Sådana förslag och sådana redovisningar bör tas
            in, som vi har sagt i utskottsbetänkandet, i särskilda näringspolitiska
            propositioner. Då får man en allsidig belysning av varför staten
            driver företag. Det tycker jag är en mycket enklare och riktigare
            modell. Det är också en mer just modell gentemot bl.a. ledamöterna
            i den här kammaren.
          </note>
          <note type="speaker">
            Anf. 207 OLA KARLSSON (m) replik:
          </note>
          <note>
            Fru talman! Om det nu är så enkelt att utläsa syftet med ägandet
            i de olika bolagen kan väl Karl Gustav Abramsson hjälpa mig med
            det när det gäller
          </note>
          <note>
            Svenska Skogsplantor. Jag klarar nämligen inte att läsa ut något
            syfte ur den redovisning som finns i den här skrivelsen.
          </note>
          <note>
            Karl Gustav Abramsson talade tidigare om att man skulle sätta
            upp mål för de olika företagen så att man hade möjlighet att mäta
            måluppfyllelsen. Och det är väl detta det handlar om: Majoriteten
            är rädd att det med de syften som eventuellt finns inte är möjligt
            att mäta om man har uppnått syftet eller inte under året.
          </note>
          <note>
            Jag tror att det är nödvändigt att vi kontinuerligt prövar och
            omprövar statlig verksamhet. För att vi skall kunna göra det,
            och för att visa respekt för riksdagen, måste också regeringen
            kunna redovisa vad som har skett och vad syftet är i de olika
            fallen. Här brister regeringen, och här vågar inte majoriteten
            ställa krav. Jag beklagar det. Jag tror att det vore värdefullt
            med en öppnare och tydligare redovisning i fortsättningen.
          </note>
          <note type="speaker">
            Anf. 208 KARL GUSTAV ABRAMSSON (s)
          </note>
          <note>
            replik:
          </note>
          <note>
            Fru talman! Det är fortfarande så att den mesta och bästa informationen
            kan hämtas ur årsredovisningarna. Jag hoppas att Ola Karlsson
            läser årsredovisningarna från de företag som han intresserar sig
            så mycket för.
          </note>
          <note>
            Det är ju inte alldeles utan anledning som staten bedriver verksamhet
            i olika företag. Som sagts har en del att göra med att vi vill
            uppnå vissa av samhället uppställda mål. Det finns verksamhet
            som inte skulle passa att driva i privata företag, t.ex. sådant
            som har att göra med infrastrukturella tjänster till medborgarna.
            Det finns också företag där man möjligen kan tycka att det här
            skulle någon annan kunna göra men där ett statligt engagemang
            och en statlig uthållighet faktiskt har väldigt stor betydelse
            för medborgarna i samhället.
          </note>
          <note>
            Det måste ytterst vara så att de företag som staten driver har
            ett värde för medborgarna. Jag kan inte heller se att man skall
            upprätthålla en verksamhet där det inte gagnar ett särskilt syfte
            som vi tillsammans vill gagna. Jag håller inte för otroligt att
            man på sikt kommer att avveckla ytterligare företag. Jag kan inte
            bakgrunden i det särskilda fallet Svenska Skogsplantor AB, men
            det är möjligt att det är något som på sikt skulle avvecklas.
            Jag kan dock tänka mig att Ola
          </note>
          <note>
            Karlsson gärna skulle se att de allra flesta av de här företagen
            skulle raderas ut från den statliga verksamheten.
          </note>
          <note type="speaker">
            Anf. 209 LENNART BEIJER (v):
          </note>
          <note>
            Fru talman! Den årliga redogörelse för företag med statligt ägande
            som vi här diskuterar är en väldigt intressant läsning, som ger
            väldigt mycket bra information. Sannolikt är det väl tyvärr väldigt
            många som inte läser den. Det är egentligen bara ett fåtal som
            orkar gå igenom en sådan här skrivelse, vilket naturligtvis är
            synd.
          </note>
          <note>
            Vi kan notera en klar förbättring av denna årliga redogörelse.
            Utskottet ställer nu ytterligare krav på vad redogörelsen skall
            innehålla: bl.a. frågan om regional fördelning av statlig verksamhet,
            jämställdhetsfrågor, miljöfrågor samt antal anställda med invandrarbakgrund.
          </note>
          <note>
            Trots dessa förbättringar är inte de borgerliga partierna nöjda.
            För dem är det viktigast att ifrågasätta just det statliga ägandet.
            Man vill att det i redogörelsen varje år skall berättas vad som
            gjorts för att uppfylla syftet med det statliga ägandet. Ibland
            skulle man kanske önska - för den diskussionen är intressant -
            att man fick en sådan diskussion om vissa av de privata företagen
            i Sverige. Även där skulle det vara intressant att veta det långtgående
            syftet, allrahelst när företag har fått monopolsituation och annat.
          </note>
          <note>
            En sådan här principdiskussion bör - säger utskottet, och jag
            tycker att det är riktigt - föras i andra sammanhang, inte i samband
            med själva redogörelsen. Precis så uttryckte Karl Gustav Abramsson
            också saken.
          </note>
          <note>
            Under rätt så många år, också innan jag kom in i riksdagen, har
            samma yrkanden kommit från de borgerliga partierna. Man kunde
            nu hoppas att just den här sortens yrkanden inte längre passade
            in i den här diskussionen, att vi är mogna att komma ifrån de
            här ideologiska kraven. Det vore mycket mer intressant om vi vid
            dessa tillfällen kunde få konkreta förslag från flera partier
            om vilka konkreta förbättringar man vill göra av de statliga företagen,
            inte bara ifrågasättanden av alla de verksamheterna.
          </note>
          <note>
            Den statliga företagssektorn är mycket viktig -
          </note>
          <note>
            dels för landets ekonomi och sysselsättning, dels, förhoppningsvis,
            som föredöme på många viktiga områden. Dessutom är det naturligtvis
            bra med olika ägandeformer. De statliga företagen skall drivas
            effektivt men också orka med att vara framåtsyftande.
          </note>
          <note>
            Dessa än mer förbättrade redogörelser kommer förhoppningsvis
            att spela en viktig roll för hela vårt näringslivs utveckling.
            Nya idéer och synpunkter kan komma upp som påverkar näringslivet
            i stort. De stora privata bolagen och koncernerna vill naturligtvis
            inte vara sämre än staten när det gäller miljö, jämställdhet och
            ekonomisk öppenhet i alla olika sorters situationer.
          </note>
          <note>
            Därför, fru talman, vill jag yrka bifall till hemställan i detta
            betänkande.
          </note>
          <note type="speaker">
            Anf. 210 MATZ HAMMARSTRÖM (mp):
          </note>
          <note>
            Fru talman! Miljöpartiet har under ett flertal år, före min tid
            i riksdagen, motionerat om förändringar i redogörelsen för företag
            med statligt ägande i samband med regeringens årliga skrivelser
            i det ärendet.
          </note>
          <note>
            Vi har då fått till svar att det ligger en hel del i våra synpunkter,
            men att frågan bör tas upp i andra sammanhang än just vid behandlingen
            av den årliga redovisning som lämnas till riksdagen. Därför skrev
            jag två motioner den här gången, för säkerhets skull; en med anledning
            av årsredovisningen, en under den allmänna motionstiden. Båda
            behandlas nu, i samband med årsredovisningen, på ett välvilligt
            sätt i utskottets betänkande.
          </note>
          <note>
            Det senaste tiotalet år har ett renodlat marknadstänkande dominerat
            teorin kring företagandet.
          </note>
          <note>
            Vinstmaximering har blivit företagens huvudmål, ibland deras
            enda mål. En sådan enögd filosofi kan vara förödande, även för
            privatföretag, och de statligt ägda företagen borde ha också andra
            viktiga målsättningar. Börsanalytiker och ekonomiska journalister
            betonar alltför ofta det kortsiktiga och personcentrerade. Företagsledningarna
            frestas att inrikta sig på kortsiktig vinst, och intresset fokuseras
            på kvartalsrapporterna. Välskötta företag och seriösa företagsledningar
            försöker se sina företags verksamhet i ett långsiktigt perspektiv,
            där man väger in sociala mål, miljöaspekter, teknikutveckling
            och mycket annat, beroende på verksamhetens art.
          </note>
          <note>
            Staten skall vara ett föredöme när det gäller relationerna till
            företagets intressenter: ägare, anställda, leverantörer och kunder.
            Men den skall också vara ett föredöme när det gäller etik och
            miljö- och resursfrågor i vid bemärkelse. Det är därför oacceptabelt
            att inte staten, när den är ensamägare eller största ägare, tar
            sitt ägaransvar genom att ha en långsiktig ägarpolicy för vart
            och ett av sina bolag.
          </note>
          <note>
            I fjolårets revisionsrapport Statens roll som ägare av bolag
            noterades att det bara är Kommunikationsdepartementet och Finansdepartementet
            som har någon officiellt redovisad ägarpolicy för sina bolag.
          </note>
          <note>
            Vi anser att varje departement skall ha en utarbetad ägarpolicy,
            som uttrycker långsiktiga mål och krav för deras respektive bolag,
            och att dessa målsättningar, tillsammans med en redogörelse för
            i vilken utsträckning de uppnåtts, skall redovisas i den årliga
            redogörelsen för företag med statligt ägande senast fr.o.m. år
            2000.
          </note>
          <note>
            Näringsutskottets rödgröna majoritet har i sitt ställningstagande
            tydligt markerat att man förutsätter att redovisningen kommande
            år, och senast från år
          </note>
          <note>
            2000, förbättras och kompletteras med tydligare beskrivningar
            av målen för företagens verksamheter och en bedömning av i vilken
            utsträckning målsättningarna har uppnåtts. För att det skall vara
            möjligt förutsätts också att departementen utarbetar en ägarpolicy
            för vart och ett av sina bolag, just det som vi länge efterlyst.
          </note>
          <note>
            Därmed, fru talman, är vi från Miljöpartiets sida nöjda med den
            process som satts i gång. Vi kan lägga skrivelsen till handlingarna
            utan åtgärd och se fram emot en bättre och tydligare redovisning
            kommande år. Jag instämmer därför i utskottets hemställan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 26 november.)
          </note>
          <note>
            23 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 november
          </note>
          <note>
            1998/99:54 av Ronny Olander (s) till justitieministern
          </note>
          <note>
            Illegal sprithantering
          </note>
          <note>
            den 25 november
          </note>
          <note>
            1998/99:55 av Sten Andersson (m) till statsministern
          </note>
          <note>
            Stöd till företag som drabbas av strafftullar
          </note>
          <note>
            1998/99:56 av Per Bill (m) till utbildningsministern
          </note>
          <note>
            Besparingarna på internationell forskningssamverkan
          </note>
          <note>
            1998/99:57 av Per Bill (m) till utbildningsministern
          </note>
          <note>
            Resurserna till grundforskning och forskarutbildning
          </note>
          <note>
            1998/99:58 av Margareta Viklund (kd) till utrikesministern
          </note>
          <note>
            Assyriernas situation
          </note>
          <note>
            1998/99:59 av Per Bill (m) till utbildningsministern
          </note>
          <note>
            Studiestödssystemet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 1 december.
          </note>
          <note>
            24 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 november
          </note>
          <note>
            1998/99:99 av Per Lager (mp) till utrikesministern
          </note>
          <note>
            Östtimor
          </note>
          <note>
            1998/99:100 av Maud Ekendahl (m) till näringsministern
          </note>
          <note>
            USA:s hotstrafftullar
          </note>
          <note>
            den 25 november
          </note>
          <note>
            1998/99:101 av Birger Schlaug (mp) till näringsministern
          </note>
          <note>
            Småskalig uppvärmningsteknik
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 1 december.
          </note>
          <note>
            25 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 25 november
          </note>
          <note>
            1998/99:69 av Jonas Ringqvist (v) till jordbruksministern
          </note>
          <note>
            Djurskyddslagen
          </note>
          <note>
            1998/99:70 av Rolf Olsson (v) till socialministern
          </note>
          <note>
            Vårdbehoven på sjukhemmen
          </note>
          <note>
            1998/99:74 av Åsa Torstensson (c) till näringsministern
          </note>
          <note>
            Väginvesteringar och utbyggnad av E 6 i Bohuslän
          </note>
          <note>
            1998/99:75 av Lena Sandlin (s) till näringsministern
          </note>
          <note>
            Förarlicens för snöskotrar
          </note>
          <note>
            1998/99:76 av Lena Sandlin (s) till näringsministern
          </note>
          <note>
            Behörighetskrav för moped klass I
          </note>
          <note>
            1998/99:79 av Margareta Viklund (kd) till jordbruksministern
          </note>
          <note>
            Åtgärdsprogram angående människosynen
          </note>
          <note>
            1998/99:80 av Yvonne Ruwaida (mp) till justitieministern
          </note>
          <note>
            Partnerskapslagen
          </note>
          <note>
            1998/99:81 av Gudrun Lindvall (mp) till jordbruksministern
          </note>
          <note>
            Antibiotika i ost
          </note>
          <note>
            1998/99:85 av Owe Hellberg (v) till näringsministern
          </note>
          <note>
            Datortekens framtida verksamhet
          </note>
          <note>
            1998/99:86 av Sven-Erik Sjöstrand (v) till miljöministern
          </note>
          <note>
            P 2:s övningsområde vid Finjasjön
          </note>
          <note>
            1998/99:87 av Sven-Erik Sjöstrand (v) till försvarsministern
          </note>
          <note>
            Ravlunda skjutfält
          </note>
          <note>
            1998/99:88 av Sven-Erik Sjöstrand (v) till näringsministern
          </note>
          <note>
            Den svenska arbetsmiljölagstiftningen
          </note>
          <note>
            1998/99:90 av Maud Ekendahl (m) till justitieministern
          </note>
          <note>
            Kontraktsvård
          </note>
          <note>
            1998/99:91 av Birgitta Sellén (c) till jordbruksministern
          </note>
          <note>
            Skyddsjakt på säl
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 1 december.
          </note>
          <note>
            26 § Kammaren åtskildes kl. 20.24.
          </note>
          <note>
            Förhandlingarna leddes av talmannen från sammanträdets början
            t.o.m. 3 §
          </note>
          <note>
            anf. 2 (delvis), av andre vice talmannen därefter t.o.m. anf.
            8 (delvis), av talmannen därefter t.o.m. anf. 32 (delvis), av
            andre vice talmannen därefter t.o.m. anf. 77 (delvis), av tredje
            vice talmannen därefter t.o.m. 12 § anf. 115, av förste vice talmannen
            därefter t.o.m. voteringen kl. 16.53, av talmannen därefter till
            ajourneringen kl. 18.16 och av andre vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
