<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--102</head>
          <docDate when="1999-05-28">1999-05-28</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            Meddelande om votering
          </note>
          <note>
            Tredje vice talmannen meddelade att dagens ärenden skulle avgöras
            tisdagen den 1 juni kl. 11.00.
          </note>
          <note>
            1 § Kasinospel i Sverige m.m.
          </note>
          <note>
            Föredrogs
          </note>
          <note>
            Kulturutskottets betänkande 1998/99:KrU11
          </note>
          <note>
            Kasinospel i Sverige m.m. (prop. 1998/99:80)
          </note>
          <note type="speaker">
            Anf. 1 INGER DAVIDSON (kd):
          </note>
          <note>
            Fru talman! Det betänkande som vi nu skall behandla har rubriken
            Kasinospel i Sverige m.m. Det är alltså nu klart att Socialdemokraterna,
            Moderaterna,
          </note>
          <note>
            Folkpartiet och Centern enats om att införa internationella kasinon
            i Sverige. Och snabbt skall det gå.
          </note>
          <note>
            Här råder ingen brist på handlingskraft. Lagen skall träda i
            kraft redan den 1 juli i år.
          </note>
          <note>
            Jag kan inte låta bli att dra mig till minnes en debatt som hölls
            i den här kammaren under min tid som civilminister. Moderaterna
            drev frågan om kasinon i den dåvarande regeringen ganska hårt,
            medan vi kristdemokrater var emot. Jag blev då påhoppad av en
            socialdemokrat, som undrade hur vi kristdemokrater kunde sitta
            i samma regering som ett parti som ville införa kasinon. Vi borde
            inse att det var etiskt oacceptabelt. Ett antal artiklar med samma
            innehålls spreds också.
          </note>
          <note>
            I dag kommer, om inget oförutsett inträffar, socialdemokraterna
            och moderaterna att i stor enighet besluta att införa internationella
            kasinon i Sverige.
          </note>
          <note>
            Jag kan bara konstatera att tiderna förändras.
          </note>
          <note>
            Regeringens proposition var en av de sista som
          </note>
          <note>
            Erik Åsbrink lämnade ifrån sig på Finansdepartementet. Man kan
            inom parentes konstatera att det tydligen inte är något av statsråden
            som har velat ta upp hans mantel i den här frågan, eftersom ingen
            av dem är här och debatterar. När jag läste propositionen tyckte
            jag att den i långa stycken var en plädering emot kasinon. Det
            konstiga var att alla invändningar ändå resulterade i ett ja.
          </note>
          <note>
            Låt mig citera direkt ur propositionen, där regeringen själv
            konstaterar: "Snabba spel, dvs. spelformer där det löper kort
            tid mellan insats och utfall, anses öka risken för överdrivet
            spelande. Kasinospel och spel på automater är exempel på denna
            typ av spel. Det kan också finnas ett samband mellan det totala
            spelutbudet och antalet personer som spelar utöver sina tillgångar.
            Ytterligare en spelform i samhället kan därför leda till att det
            blir fler spelare med svårigheter att hantera sin egen situation."
          </note>
          <note>
            Det här är alltså ett citat direkt ur regeringens proposition.
            Tydligare argument mot införande av kasinon kan knappast ges.
            Det är naturligtvis i första hand de sociala skadeverkningar som
            kan förväntas som är det starkaste skälet, och enligt oss kristdemokrater
            ett fullt tillräckligt skäl, mot att införa kasinon.
          </note>
          <note>
            Vi får också stöd av tunga remissinstanser som
          </note>
          <note>
            Socialstyrelsen, som uttalar farhågor för ökat spelberoende,
            Konsumentverket, som anser att de sociala konsekvenserna kommer
            att medföra ökade kostnader för samhället, och inte minst Brottsförebyggande
            rådet, som varnar för att förslaget innebär att spelberoende inte
            upptäcks i tid och påpekar att spelskulder är en av de viktigaste
            brottsalstrande faktorerna i samhället. Med öppna ögon kommer
            riksdagen alltså att besluta om att införa en verksamhet som experter
            anser kommer att öka brottsligheten i landet.
          </note>
          <note>
            Jag vet mycket väl att regeringen stöder sig på argumentet att
            den illegala spelverksamheten kan beräknas minska om kasinon blir
            legala. Men Brottsförebyggande rådet, som måste ses som en expertinstans,
            menar tvärtom att en legalisering av en farlig spelform kan leda
            till illegalt spel, eftersom den som vant sig vid kasinospel kan
            söka efter mer spännande och illegala alternativ. Även i den frågan
            ger regeringen ett kluvet intryck, då den själv påpekar att
          </note>
          <note>
            Lotteriutredningen var väl optimistisk när den hävdade att internationellt
            kasinospel i Sverige skulle kanalisera okontrollerat illegalt
            spel till legalt och att den illegala spelmarknaden därmed skulle
            saneras.
          </note>
          <note>
            Det finns oss veterligt ingen forskning att luta sig mot i det
            här fallet, och regeringen hänvisar inte heller till någon sådan.
            Den hänvisar i stället vagt till erfarenheter från andra länder.
            Det finns alltså all anledning att ifrågasätta hållbarheten i
            den argumenteringen.
          </note>
          <note>
            Fru talman! Ytterligare ett tecken på att det är en i grunden
            osund verksamhet som riksdagsmajoriteten är på väg att införa
            i Sverige är det batteri av kontrollåtgärder som måste vidtas.
            Det säger sig självt att det är något märkligt med en spelform
            som kräver åldersgräns vid 20 år, fotografering, registrering
            som sparas ett år av den som går in på ett kasino och dessutom
            kameraövervakning för att verksamheten över huvud taget skall
            få äga rum. Detta talar inte för att det är minskad brottslighet
            som man förväntar sig.
          </note>
          <note>
            Fru talman! 150 000 svenskar har någon form av problem med sitt
            spelande redan i dag. En tredjedel av dem - 50 000 personer -
            har så stora problem att de går under benämningen patologiska
            spelare. I
          </note>
          <note>
            åldersgruppen 15-17 år, dvs. de som om några år är kunder på
            svenska kasinon, är över 6 % spelberoende.
          </note>
          <note>
            Med andra ord är det en typ av folkhälsoproblem som vi ser här.
          </note>
          <note>
            Är detta något att ta hänsyn till när man överväger att införa
            en ny spelform? Ja, regeringen anser uppenbart det, eftersom åtgärder
            föreslås för att förebygga och motverka negativa ekonomiska och
            sociala konsekvenser. Vi kristdemokrater delar bedömningen att
            sådana insatser behövs, och vi vill förstärka och förtydliga dem
            ytterligare i förhållande till regeringen. Men vi har väldigt
            svårt att förstå logiken i att med ena handen försöka täppa till
            ett hål samtidigt som man med den andra vidgar det.
          </note>
          <note>
            Fru talman! Regeringens huvudargument för att införa kasinon
            är att de skall inbringa betydande inkomster till staten och att
            de skall skapa nya arbetstillfällen. Verksamheten beräknas ge
            ett årligt överskott på 200-300 miljoner kronor efter en kostsam
            etableringsfas om ungefär två år.
          </note>
          <note>
            Hur stora utgifterna för staten blir de första åren vet vi inte,
            men vi kan konstatera att i ett läge då många behjärtansvärda
            verksamheter fortfarande har stor brist på resurser kommer statliga
            pengar att satsas på att bygga kasinon för en liten och smal grupp
            av den svenska befolkningen. Det är stötande i sig. Att överskottet
            bygger på att de s.k. enarmade banditerna, som förbjöds av folkhälsoskäl
            1979, kommer tillbaka gör inte det hela mer smakligt.
          </note>
          <note>
            Vi ifrågasätter också om nettoökningen av arbetstillfällen verkligen
            blir de 600-700 som regeringen räknar med. Siffrorna är beräknade
            på en fullt utbyggd kasinoverksamhet, dvs. sex kasinon. 100 personer
            per kasino tyder på att det är ganska stora palats som man tänker
            sig. Hur befintliga restauranger inklusive spelpersonal påverkas
            kan vi bara spekulera om, men det är inte otänkbart att en stor
            del av det som man vinner i den ena änden förlorar man i den andra,
            genom att befintliga restauranger och restaurangkasinon tvingas
            stänga. Därför anser vi att inte heller detta är ett särskilt
            hållbart argument.
          </note>
          <note>
            Fru talman! Kristdemokraterna delar, som framgått av det som
            jag har sagt, inte majoritetens bedömning att övervägande skäl
            talar för en etablering av kasinon i Sverige. Därför yrkar jag
            bifall till reservation 8 med avslag på förslaget till kasinolag.
            Det är
          </note>
          <note>
            Kristdemokraterna, Vänsterpartiet och Miljöpartiet som står bakom
            den reservationen.
          </note>
          <note>
            Fru talman! Betänkandet behandlar också frågor om automatspel.
            Varuspelsautomater får i fortsättningen anordnas bara i samband
            med offentlig nöjestillställning i form av tivoli eller liknande
            och får alltså inte som i dag förekomma i bingohallar. I stället
            blir det möjligt att anordna spel på s.k. värdeautomater i samband
            med bingospel. Den förändringen har vi ingenting att invända mot
            och inte heller mot de små förändringar av insats- och vinstbelopp
            som föreslås.
          </note>
          <note>
            Däremot är vi kritiska mot att majoriteten i utskottet inte har
            tillräckligt förtroende för folkrörelser och föreningsliv för
            att våga uttala att de skall ha tillstånd att själva anordna värdeautomatspel.
            På det sättet skulle överskottet från värdeautomatspel i samband
            med bingospel direkt kunna tillfalla de lokala föreningar som
            anordnar bingospelen. Texten i betänkandet uttrycker en rädsla
            för att kontrollen inte skulle kunna säkras om föreningarna själva
            får tillstånd. I verkligheten behöver det inte alls bli någon
            skillnad, eftersom driften och kontrollen mycket väl kan skötas
            av Svenska Spel och Lotteriinspektionen också i fortsättningen.
            Det är ett tecken på förmynderi att folkrörelserna inte betros
            med egna tillstånd utan måste vara beroende av hur stor del av
            överskottet som staten via Svenska Spel behagar föra över till
            dem.
          </note>
          <note>
            Folkrörelsernas andel av spelmarknaden har redan i dag minskat
            från 31 till 19 %. Risken är överhängande att minskningen fortsätter
            med det beslut som riksdagen är på väg att fatta. Det står i så
            fall helt i strid med vad riksdagen tidigare uttalat, nämligen
            att folkrörelsernas andel av spelmarknaden skall öka.
          </note>
          <note>
            När värdeautomater blev tillåtna i Sverige i början av 1990-talet
            beslutade riksdagen att överskottet skulle tillfalla det lokala
            föreningslivets barn- och ungdomsverksamhet. Detta beslut ändrades
            1996 och ersattes av ett system för vinstdelning mellan staten
            och föreningslivet. Vi motsatte oss förändringen, eftersom vi
            befarade att föreningslivet skulle dra det kortaste strået i den
            fördelningen. Av olika anledningar har systemet fortfarande, tre
            år senare, inte kommit i gång, och föreningslivet har därmed kommit
            i kläm och fått se sina intäkter minska. Det är dags att ge folkrörelser
            och föreningsliv förutsättningar att på ett självständigt sätt
            bedriva sin viktiga verksamhet. Tillräckligt många utredningar
            har pekat på att föreningslivets andel av spelmarknaden måste
            stärkas. Nu är det dags för handling.
          </note>
          <note>
            Jag yrkar bifall till reservation 17.
          </note>
          <note>
            Fru talman! För övrigt anser vi kristdemokrater att regleringen
            av automatspelsmarknaden borde ha gjorts i ett sammanhang. De
            olika utredningar som dels pågår och dels skall tillsättas, tillsammans
            med uttalanden från regeringen i den idrottspolitiska respektive
            den ungdomspolitiska proposition som lämnats nyligen, och de delbeslut
            som fattas av riksdagen med utgångspunkt i propositionen Kasinospel
            i Sverige m.m., skapar sammantaget mer förvirring än klarläggande
            av vad som egentligen gäller. Vi kan bara hoppas att Lotterilagsutredningen
            lyckas ge ett bra och tydligt underlag för en kommande proposition
            samtidigt som vi beklagar den osäkerhet som folkrörelserna tvingas
            leva med till dess.
          </note>
          <note>
            Fru talman! Vi står bakom samtliga kristdemokratiska reservationer,
            men jag nöjer mig med att yrka bifall till reservationerna 1,
            8 och 17.
          </note>
          <note type="speaker">
            Anf. 2 ROY HANSSON (m):
          </note>
          <note>
            Fru talman! Jag kommer att inleda med allmänna synpunkter på
            propositionen och behandlingen av kasinofrågan. Jan Backman kommer
            senare att debattera frågan vad gäller förändringen av automatspel.
          </note>
          <note>
            Jag står självfallet bakom samtliga reservationer från Moderata
            samlingspartiet men yrkar för tids vinnande bifall enbart till
            reservation 9.
          </note>
          <note>
            Fru talman! Den proposition som regeringen lämnat i detta ärende
            är inte särskilt bra. Jag kommer att kommentera enskildheter senare.
            Det är inte bara senfärdigheten med att lämna propositionen som
            är anmärkningsvärd, utan det gäller också alla frågor som är mindre
            bra behandlade.
          </note>
          <note>
            Det framgår av betänkandet att ärendet om att tilllåta kasinon
            har varit föremål för utredning under lång tid. Riksdagen beslöt
            1997 att regeringen
          </note>
          <note>
            "skyndsamt" skulle komma med förslag. Det går inte att med bästa
            vilja i världen påstå att regeringen i detta fall handlat skyndsamt.
            Möjligen kan det vara så att regeringens samarbetspartner på något
            sätt har agerat bromsklossar även i detta fall.
          </note>
          <note>
            Det finns inget statsråd här i dag som kan förklara vad senfärdigheten
            beror på, men det vore ganska bra om det kunde komma en förklaring
            redan nu.
          </note>
          <note>
            Fru talman! Av utskottsbetänkandet framgår att folkrörelsernas
            andel av spelmarknaden minskat högst betydligt. Vi vet att idrottens
            andel utgör ungefär 80 % av folkrörelsernas andel. Det är bara
            att beklaga att majoriteten i utskottet inte tog till vara den
            möjlighet som nu fanns att förändra detta. Det finns dock möjlighet
            för riksdagen att genom att stödja reservation 1 eller reservation
            17 öka folkrörelsernas andel. Det är en möjlighet som riksdagen
            bör ta till vara.
          </note>
          <note>
            Vad gäller vinstdelning finns det nu möjlighet att ge folkrörelser
            och idrottsorganisationer möjlighet en större andel utan att gå
            över Svenska Spel. Hittills har ideella organisationer inte tillförts
            någonting från värdeautomatspel. Det finns nu förslag om detta,
            vilket naturligtvis är bra. Ännu bättre vore det om folkrörelser
            direkt kunde påverka sina intäkter, vilket är möjligt om reservation
            17 bifalls.
          </note>
          <note>
            Vi vet att det i dag finns människor som har problem med överdrivet
            spelande, där några tappar kontrollen över sitt spelande. Det
            är beklagligt, och åtgärder skall vidtas för att man dels skall
            få ökade kunskaper om varför några inte klarar av att kontrollera
            spelandet, dels skall kunna hjälpa och stödja dem som har råkat
            illa ut. Jag tror inte att införandet av kasinospel i någon större
            utsträckning förändrar spelberoendet. Jag återkommer till frågan
            om spel på kasino men kan nu bara konstatera att spel på våra
            få tillkommande kasinon troligen kommer att ske under den största
            kontrollen, i jämförelse med vad som sker i tobaksaffärer, vid
            lottoexpress och på våra travbanor.
          </note>
          <note>
            Moderata samlingspartiet stöder den del av propositionen som
            gäller ökade medel till åtgärder mot spelberoende.
          </note>
          <note>
            Fru talman! Huvudfrågan i propositionen, utskottsbetänkandet
            och denna debatt är införandet av kasinospel i Sverige. Först
            och främst är jag övertygad om att det som förekommit i debatten
            varit i högsta grad överdrivet vad gäller både omfattning och
            negativa konsekvenser liksom alla de fördelar som kasinon skulle
            innebära. Jag tror att många lever kvar i föreställningen om Monte
            Carlo. Så ser det inte ut längre.
          </note>
          <note>
            Det vi talar om är spelverksamhet av mindre omfattning, mer vardagsnära
            förströelse och spänningsupplevelse, möjligen i likhet med hur
            det är vid våra travbanor; att komma ifrån vardagen lite och få
            lite spänning tillsammans med några kamrater.
          </note>
          <note>
            Fru talman! Illegalt spel förekommer i Sverige.
          </note>
          <note>
            När nu kasinon tillåts finns det anledning att anta att omfattningen
            av illegalt spel kommer att minska.
          </note>
          <note>
            Detta är bra. Jag tror dock inte att allt illegalt spel kommer
            att försvinna, men om det sker en minskning är det vällovligt.
          </note>
          <note>
            Frågan om huvudmannaskapet är den svagaste punkten i propositionen
            och i majoritetstexten i utskottsbetänkandet. Det som föreslås
            är att det skall införas monopol för statliga bolag. Svagheten
            i detta framgår tydligt i regeringens förslag, där regeringen
            skriver att "i lagen bör inte Svenska Spel pekas ut", samtidigt
            som regeringen skriver att "endast statliga bolag bör ges koncession".
            Man vet då att det finns bara ett statligt bolag.
          </note>
          <note>
            Lagrådet är tydligt när man bestämt avråder från att föra in
            en lagbestämmelse som föreskriver monopol. Lagrådet skriver: "Lagrådet
            vill påpeka, att man inte utan vidare kan utgå från att ett sådant
            monopol skulle godtas av EG-domstolen."
          </note>
          <note>
            Därtill kan man lägga att såväl regeringen som majoriteten i
            utskottet, som står bakom majoritetstexten i denna del, vet att
            det just nu pågår prövning av det finska spelmonopolet i EG-domstolen.
            Sannolikt kommer spelmonopolet i Finland att fällas, eftersom
            generaladvokatens utlåtande tyder på detta.
          </note>
          <note>
            Fru talman! Om riksdagen bifaller utskottsmajoritetens ställningstagande
            i denna del och vi får spelmonopol från den 1 juli i år, kan det
            bli en märklig situation i Sverige om utslaget från EG-domstolen
            kommer före detta datum.
          </note>
          <note>
            Detta går att förhindra genom att stödja reservation 9 av Elisabeth
            Fleetwood m.fl. Därmed undanröjs risken för att denna situation
            uppkommer, och det hela går att lösa på ett rimligt sätt.
          </note>
          <note>
            Det finns inget statsråd här i dag, men majoriteten som står
            bakom texten i denna del bör överväga om man inte skall stödja
            reservation 9. Det är enkelt - då uppkommer inte den här svårigheten.
          </note>
          <note>
            Fru talman! Ett annat exempel på onödig klåfingrighet är att
            nu besluta om högsta antalet kasinon i
          </note>
          <note>
            Sverige. Moderata samlingspartiet delar uppfattningen att det
            är rimligt att börja med ett fåtal och att medge flera tillstånd
            när erfarenhet vunnits. Men att redan nu ange det högsta antalet
            kasinon i Sverige till sex kan inte vara vare sig rimligt eller
            framsynt.
          </note>
          <note>
            Hur ser läget ut säg 2015? Det vet vi absolut ingenting om i
            dag. Varför då låsa oss för framtiden? Det är klart att det går
            att genomföra en lagändring senare, men varför denna omständliga
            procedur?
          </note>
          <note>
            Frågan om lokaliseringen av kasinon är den som har dragit störst
            uppmärksamhet till sig, såväl i riksdagen som utanför riksdagen,
            trots att detta inte är föremål för avgörande ännu. Moderata samlingspartiet
            anser att den text som finns när det gäller lokaliseringen är
            lämplig och bra. Det är rimligt att lokalisera kasinon till stora
            städer, men regeringen skall också beakta även regionalpolitiska
            skäl då koncession meddelas.
          </note>
          <note>
            Fru talman! I propositionen föreslås en åldersgräns på 20 år
            för tillträde till kasinon i Sverige. Utskottet tycker att det
            är ett bra förslag. Det är inte ovanligt med en högre åldersgräns
            för besök på kasinon utomlands. Så är fallet i såväl Finland och
            Danmark som andra länder. Det kan ses som rimligt att den föreslagna
            åldersgränsen fastställs. Bifall till hemställan i utskottsbetänkandet
            i denna del!
          </note>
          <note>
            Fru talman! En annan fråga gäller registrering och foto. Ett
            led i att förhindra brottslighet är att ha god kontroll på verksamheten
            vid kasinot. Därför är det rimligt att ha vetskap om vem som är
            på kasinot.
          </note>
          <note>
            Erfarenhet från andra länder visar att det finns risk för icke
            önskad verksamhet.
          </note>
          <note>
            När det nu blir tillåtet med kasinon i Sverige gäller det att
            ha regler som så långt som möjligt förhindrar oönskad verksamhet.
            Likartade regler finns i andra länder.
          </note>
          <note>
            Ett moment som jag själv funderat mycket över är huruvida det
            skall vara tillåtet med registreringshandlingar med bifogat foto.
            Jag anser att stor aktsamhet skall gälla när olika register tillåts.
            Finns även foto bör denna aktsamhet om möjligt vara ännu större.
          </note>
          <note>
            Jag tror att den teknik som nu finns vad gäller fotografering
            och inskanning gör detta enklare och naturligare. Ett exempel
            är den teknik som används här i riksdagen. Kvar står att den som
            inte vill bli registrerad kan avstå från att besöka ett kasino.
          </note>
          <note>
            Jag inledde med att det är viktigt att vara försiktig med alla
            former av registrering. Ett bra sätt är att ha strikta regler
            för gallring. I utskottsbetänkandet finns regler för hur det skall
            genomföras. Därutöver har
          </note>
          <note>
            Moderata samlingspartiet och Centerpartiet i ett särskilt yttrande
            framhållit vikten av att kontroll genomförs.
          </note>
          <note>
            Fru talman! I förslaget finns ett förslag till ändring av kameraövervakningslagen,
            som möjliggör övervakning i ett kasino. Det är vad som är kutym
            i andra länder. Det är ett led i att öka säkerheten i våra kasinon.
            Eftersom vi eftersträvar så god kontroll och ordning som möjligt
            är det lämpligt att tillåta övervakning med kamera inne i ett
            kasino.
          </note>
          <note>
            Avslutningsvis tycker jag att det är bra att det nu finns ett
            förslag om att tillåta kasinospel i Sverige.
          </note>
          <note>
            Det finns ingen anledning att det inte skall vara tillåtet när
            det är tillåtet i alla andra länder i Europa i stort sett. Är
            spelet dessutom under så bra kontroll som föreslås i föreliggande
            betänkande kan det få en positiv effekt på spelmarknaden i Sverige.
          </note>
          <note>
            Det finns goda skäl att anta att det illegala och mindre önskvärda
            spelet, som vanligtvis är förknippade med detta, kommer att minska.
            Det är bra.
          </note>
          <note>
            Även överdrivet spelande kommer att bättre kunna begränsas dels
            genom den kontroll och ordning som är en förutsättning för kasinospel,
            dels genom de åtgärder som föreslås i betänkandet.
          </note>
          <note>
            Vad som är mindre bra med majoritetens text är att det är inriktat
            mot ett statligt monopol. Lägger man därtill att just denna form
            är föremål för rättslig prövning med det troliga utfallet att
            det inte är tillåtet inser de flesta att betänkandet i denna del
            är mindre bra. Dessbättre går detta att rätta till genom ett bifall
            till reservation nr 9.
          </note>
          <note type="speaker">
            Anf. 3 INGER DAVIDSON (kd) replik:
          </note>
          <note>
            Fru talman! Roy Hansson säger: Jag tror inte att kasinospel kommer
            att leda till problem med ökat spelberoende. Problemet för Roy
            Hansson är att det finns forskning som visar att just snabba spel
            och det samlade spelutbudet leder till ökat spelberoende. Min
            fråga i samband med att det här beslutet om ytterligare ett snabbt
            spel och ett ytterligare utbud av spel i
          </note>
          <note>
            Sverige tas är: Vilket ansvar känner Moderaterna för dem som
            inte kommer att klara det här och för dem som redan har problem
            och deras familjer?
          </note>
          <note type="speaker">
            Anf. 4 ROY HANSSON (m) replik:
          </note>
          <note>
            Fru talman! Jag tror att Inger Davidson har fel när det gäller
            ökat spelande. Genom tiderna har det varit ett konstant spelande
            i Sverige och andra länder. När det har kommit andra spelformer
            har spelandet förändrats: Man har valt dessa nya spelformer och
            minskat spelandet på andra. Ett exempel: När Bingolotto infördes
            minskade försäljningen av skraplotter på andra håll. Det har alltså
            inte ökat den totala marknaden, men det har förändrat den.
          </note>
          <note>
            Samma sak torde ske i det här fallet. När vi får en ny spelform
            kommer en del av spelet att flyttas över dit, men det kommer att
            ske en minskning på andra ställen. En sådan sak är att illegalt
            spel kommer att minska, och det tycker jag faktiskt är en fördel.
          </note>
          <note>
            Jag tror också att de snabba spel som Inger Davidson talade om
            och som förekommer i tobaksaffärer kommer att minska. Där sker
            absolut ingen kontroll, men med de regler som vi föreslår för
            införande av kasinon är kontrollen så god den kan bli. Det är
            ett sätt att få det här spelet under kontroll.
          </note>
          <note>
            Jag kan tillägga, fru talman, att jag tycker att kd:s inställning
            är något märklig. Man säger nej till spel men vill gärna vara
            med och fördela tillstånd till folkrörelserna. Jag tycker att
            man borde vara konsekvent och säga nej till allt spelande. Jag
            förstår att det är trevligt att vara med och dela ut pengar, men
            man vill inte vara med och ta ansvaret för införandet av spelen.
          </note>
          <note type="speaker">
            Anf. 5 INGER DAVIDSON (kd) replik:
          </note>
          <note>
            Fru talman! Det sista först: Det finns lite olika typer av spel.
            Det finns spel av förströelsekaraktär, och det finns spel med
            snabba pengar. Jag vet att det i dag finns former av förströelsespel
            som också ger snabba pengar och som leder till ökat spelberoende.
            Men att i det läget införa ytterligare en spelform tycker vi inte
            att vi kan ta ansvar för.
          </note>
          <note>
            Moderaterna talar ju väldigt mycket om att minska brottsligheten
            och vill vidta åtgärder som att förstärka polisens resurser, osv.
            Om Brottsförebyggande rådet, som är en myndighet som är expert
            på hur man skall förebygga brott, bedömer att införandet av kasinon
            snarare leder till ökad illegal verksamhet än minskad och alltså
            ökar brottsligheten i samhället -
          </note>
          <note>
            hur kan Moderaterna då ställa upp och försvara det?
          </note>
          <note type="speaker">
            Anf. 6 ROY HANSSON (m) replik:
          </note>
          <note>
            Fru talman! Kristdemokraterna är beredda att införa automatspel
            i våra bingohallar, och jag tror att kontrollen där är sämre än
            i de fyra kasinon som vi diskuterar inledningsvis. Det är kd berett
            att ta ansvar för! Men det kan hända att det är därför att det
            är trevligare att fördela de pengarna till ideella organisationer
            och idrotter.
          </note>
          <note>
            När det gäller att minska brottsligheten är det just det som
            är en av poängerna med det här - vi vet att det finns illegalt
            spel, och det finns beräkningar på att det omsätter upp till 900
            miljoner kronor per år. Kan man flytta över bara hälften av detta
            till välkontrollerade kasinon är det ett vällovligt syfte.
          </note>
          <note>
            Vi vet också att det frodas brottslighet på de illegala kasinona,
            och det skall vi försöka undvika i de kasinon där spelet sker
            under ordnade former. Jag tycker faktiskt att det här är ett bra
            förslag för att komma till rätta med brottsligheten och för att
            komma till rätta med spelberoendet. När vi dessutom föreslår åtgärder
            för att förebygga och förhindra brottslighet och spelberoende
            tycker jag att kd borde ställa upp på det. Det är bättre än att
            införa mer automatspel i bingohallar!
          </note>
          <note type="speaker">
            Anf. 7 CHARLOTTA L BJÄLKEBRING (v):
          </note>
          <note>
            Fru talman! Kasinon med internationella regler har en bismak
            av den under världen. Det är stor risk att brottsligheten ökar,
            anser Vänsterpartiet till skillnad från Moderaterna. Det kräver
            ökade polisiära resurser. Det kan stå samhället dyrt med vårdinsatser
            för ökat spelberoende, med investeringar i byggnader, med sviktande
            spelarunderlag på grund av felsatsningar.
          </note>
          <note>
            Är det rätt att på grund av behov av att få in pengar till statskassan
            utsätta vår befolkning och kultur för denna bismak från den undre
            världen? Svaret är nej.
          </note>
          <note>
            Hur kan man som socialdemokrat värnande arbetarklassen och de
            opriviligierade komma fram till att kasinon är ett bra sätt att
            få in pengar till statskassan, när vi vet att de med låga inkomster
            använder en större del av sin disponibla inkomst på spel än de
            som har det bättre? Hur kan man föreslå att de som är stamkunder
            på ett kasino skall få gå in gratis? Vilka är det som är stamkunder
            på ett kasino? Jo, det är förstås de spelberoende. Hur tänker
            ni egentligen?
          </note>
          <note>
            Ni har lyckligtvis inte föreslagit gratis sprit, men ni har föreslagit
            lördagsöppet och 100 nya systembutiker. Förstår ni inte vad ökad
            tillgänglighet kan leda till?
          </note>
          <note>
            Vanligtvis brukar jag vilja försöka förstå varför man gör olika
            ställningstaganden från vänster till höger, men i detta fall vill
            jag inte göra det. Jag tycker att det största arbetarrörelsepartiet
            i denna fråga har förlorat sin själ. Jag är djupt bedrövad över
            detta.
          </note>
          <note>
            Fru talman! Verkligheten är den att det ställer till problem
            på en rad områden, när Svenska Spel genom direktiv från Finansdepartementet
            och riksdagen tar beslut om att öka statens andel av spelmarknaden.
          </note>
          <note>
            Regeringen talar i denna fråga med kluven tunga.
          </note>
          <note>
            Å ena sidan anser man att folkrörelsernas andel av spelmarknaden
            skall öka, å andra sidan föreslår man att statens andel skall
            öka genom en förändring i lotterilagen och införande av kasinolag.
            Varför håller ni inte det som ni redan har lovat?
          </note>
          <note>
            Regeringens proposition, och numer även utskottets betänkande,
            innebär ett införande av statliga kasinon och återinförande av
            penningautomater -
          </note>
          <note>
            tidigare förbjudna s.k. enarmade banditer. Det är en liten extra
            krydda och eftersmak av den undre världen.
          </note>
          <note>
            Förslaget innebär förändringar för de värdeautomatspel som i
            dag ger en högsta kontantvinst på 100
          </note>
          <note>
            kr. De skall nu bli s.k. penningautomater, eller enarmade banditer,
            som vi kallade dem tidigare, med en kontantvinst på 500 kr i stället
            för som nu 100 kr.
          </note>
          <note>
            Samtidigt beskär förslaget utrymmet för de s.k.
          </note>
          <note>
            varuspelsautomaterna, vilket är en mer harmlös spelform än de
            enarmade banditerna. Fördelen med detta är, enligt regeringen,
            att överskottet från de övriga speltyperna skall tillfalla föreningslivet
            och staten, medan varuspelsautomaterna huvudsakligen ägs av privata
            intressen. Återigen ser vi att det är pengarna som styr - inte
            spelformen i sig.
          </note>
          <note>
            Vänsterpartiet anser att nackdelen med de spelformer som föreslås
            öka inte uppvägs av de eventuella ökade intäkter de kan inbringa
            till staten. Därför är vi emot förslaget.
          </note>
          <note>
            Det var inte utan anledning som enarmade banditer förbjöds 1979,
            men det tycks förslagsställarna ha glömt. Det är beklagligt. Det
            är inte utan anledning som kasinon hittills inte tillåtits i Sverige.
          </note>
          <note>
            Avsikten med förslaget anges vara att minska det illegala spelandet,
            skaffa inkomster till staten och skapa nya arbetstillfällen. Vänsterpartiet
            ifrågasätter att man kommer att lyckas på någon enda av dessa
            punkter.
          </note>
          <note>
            Vänsterpartiet anser det över huvud taget oetiskt och cyniskt
            att införa kasinon och återinföra enarmade banditer för att skaffa
            inkomster till staten och skapa nya jobb. Även regeringen är ju
            medveten om detta. Verksamheten kommer att medföra spelmissbruk
            och social misär i ett stort antal familjer. Det är också ställt
            utom allt tvivel att en viss brottslighet och penningtvätt följer
            i kasinoverksamhetens spår. Enligt
          </note>
          <note>
            Brottsförebyggande rådet är spelskulder en av de viktigaste brottsalstrande
            faktorerna.
          </note>
          <note>
            Fru talman! Det finns en bismak av den undre världen i kasinoförslaget.
            Att regeringen paradoxalt nog är fullt medveten om detta framgår
            av förslaget om kameraövervakning och registrering. Trots att
            man alltså inser att kasinoverksamheten leder till nya problem
            snarare än till att man löser gamla lägger man fram en proposition
            som föreslår inrättade av kasinon av internationell modell.
          </note>
          <note>
            Att finansiera ungdomsverksamhet med inkomster för utökad spelverksamhet
            är i grunden en märklig fördelningspolitik, anser Vänsterpartiet.
            All forskning och statistik visar i dag att låginkomsttagare jämfört
            med höginkomsttagare använder tre gånger så mycket av sin inkomst
            till spel. Därmed är det också låginkomsttagarna som närmast befinner
            sig i riskzonen för spelmissbruk.
          </note>
          <note>
            I tider av ekonomisk åtstramning blir mönstret ännu tydligare.
            En storvinst blir för många den enda chansen till ett bättre liv.
            Felet är inte att människor behöver spänning och någonting att
            hoppas på. Fel blir det när den stora vinsten blir det enda hoppet.
            Det ser vi i Vänsterpartiet som ett fattigdomsbevis för samhället
            och för socialdemokratin.
          </note>
          <note>
            Fru talman! Om det finns en mångfald av andra spännande upplevelser
            behövs det inga kasinon. Det räcker gott med de spelformer vi
            redan har. Vårt alternativ till förslaget i denna proposition
            är en politik som bidrar till att bevara kulturarvet, som främjar
            människors eget skapande och en mångfald av kulturyttringar och
            som bevarar en rik natur att uppleva äventyr och skönhet i. Det
            är givetvis också, och inte minst, en politik som ger människor
            arbete och framtidstro.
          </note>
          <note>
            Ingen av de i propositionen framförda lag- eller lagändringsförslagen
            är som vi ser det ägnade att förbättra samhällets förutsättningar
            att ge sina invånare större trygghet eller en bättre välfärd.
            Vi yrkar därför avslag på förslaget.
          </note>
          <note>
            Fru talman! Vänsterpartiet ställer sig bakom samtliga sina reservationer
            i betänkandet. Vi yrkar bifall till reservation 2, där vi bl.a.
            föreslår att de statliga spelbolagens andel av spelmarknaden skall
            minska för att större utrymme skall kunna skapas för folkrörelsernas
            andel. Vi yrkar också bifall till reservation 8, som vi har gemensamt
            med Kristdemokraterna och Miljöpartiet, vilket innebär avslag
            på förslaget om kasinolag. Vi yrkar också bifall till reservation
            14, där vi yrkar avslag på förslaget att kontantvinsten på automatspel
            skall höjas från 100 till
          </note>
          <note>
            500 kr.
          </note>
          <note type="speaker">
            Anf. 8 ROY HANSSON (m) replik:
          </note>
          <note>
            Fru talman! Charlotta Bjälkebring inledde med att tala om att
            det fanns en bismak från den undre världen. Jag tycker att det
            var ett märkligt inlägg. Skälet till att införa legala kasinon
            är att förhindra den undre världen att driva illegala kasinon.
            Jag tycker också att det är lite oförskämt mot regeringen, som
            har att meddela tillstånd, och mot Svenska Spel att insinuera
            att man på något sätt skulle vara lierad med den undre världen.
            Det viktigaste skälet är faktiskt att begränsa just den undre
            världens inflytande över denna spelmarknad. Det är ett av skälen.
          </note>
          <note>
            I nästa mening talade Charlotta Bjälkebring om systembutiker.
            Jag har förgäves bläddrat i regeringens proposition. Har finns
            absolut ingenting om detta. Jag förstår inte varför hon blandar
            in detta i debatten. Det är möjligen ett knep för att ytterligare
            misstänkliggöra förslaget, men jag tycker att det är ett knep
            som inte är speciellt snyggt att använda i en debatt i riksdagen.
          </note>
          <note>
            Jag vill återigen ta upp det märkliga jag talade om förut. I
            reservation 2 från Vänstern framgår det att man hemskt gärna vill
            vara med och fördela vinsten till ideella organisationer. Jag
            tycker att man borde vara konsekvent, om man är emot spel, och
            föreslå förbud av detta spel. Det är ganska inkonsekvent att å
            ena sidan vara emot spel men å andra sidan gärna vara med och
            fördela vinsten.
          </note>
          <note type="speaker">
            Anf. 9 CHARLOTTA L BJÄLKEBRING (v)
          </note>
          <note>
            replik:
          </note>
          <note>
            Fru talman! Jag förstår att Roy Hansson tror att legala kasinon
            av internationellt slag i Sverige kommer att motverka de kriminella
            krafterna i Sverige.
          </note>
          <note>
            Men vi i Vänsterpartiet och många andra har en annan uppfattning.
            Det har visat sig att just kasinoverksamhet har dragit till sig
            den undre världen. Man har alltså bildat nätverk och tvättat pengar.
            Därför har också Världsbanken sagt nej till lån till en del länder,
            när man har velat satsa på kasinoverksamhet. Det finns inga belägg
            för att illegalt spelande skulle minska bara därför att det startas
            kasinoverksamhet med internationella regler i Sverige.
          </note>
          <note>
            Det står givetvis ingenting om systembutikerna i den här propositionen.
            Men jag syftade till arbetarrörelsen, där jag också anser mig
            ingå, och vilka grupper som vi i arbetarrörelsen skall värna.
            Det var det som det handlade om. Det handlade om arbetarrörelsens
            själ. Det begriper jag att Roy Hansson inte förstår.
          </note>
          <note>
            När det gäller att fördela vinsten tycker vi att det är viktigt
            att de aktörer på spelmarknaden som finns skall ha en rimlig andel
            av den. Då går det inte att som staten gör i dag öka sin andel.
            Andelen i Sverige är relativt konstant. Vi tror att folkrörelserna
            kan få andra typer av spel, inte kasinospel, utan andra typer
            av spel.
          </note>
          <note type="speaker">
            Anf. 10 ROY HANSSON (m) replik:
          </note>
          <note>
            Fru talman! Det är inte bara jag som tror, det finns undersökningar
            som tyder på att om man inför legalt spel så konkurrerar det ut
            illegalt spel. Jag tycker att det är någonting som vi bör bejaka.
          </note>
          <note>
            Kasinon i Sverige, med de regler som vi föreslår och diskuterar
            just i dag, är gjorda för att man skall försöka förhindra det
            man inte vill ha. Jag kan säga så här, vi har gått ganska långt
            vad gäller både registrering och kontroll med kameraövervakning,
            som är ett led i att just förhindra det oönskade. Jag tror ingen
            vill ha det.
          </note>
          <note>
            Däremot finns det absolut ingen kontroll av det som i dag sker
            på illegala kasinon. Dit kan vem som helst gå för att tvätta pengar,
            hur man nu bär sig åt med detta. Det är det vi vill förhindra
            och motverka.
          </note>
          <note>
            Det var alldeles utmärkt att Charlotta Bjälkebring sade att spelmarknaden
            i Sverige är konstant. Det tror jag att den är. Det spel som vi
            då kan flytta från illegalt till legalt spel måste vara positivt.
          </note>
          <note>
            Vad sedan gäller arbetarrörelsen tycker jag att det var oförskämt
            att påstå att jag inte begriper det här.
          </note>
          <note>
            Som medborgare i samhället begriper jag fullständigt hur man
            ser på detta, såväl på spritmissbruk som på spelmissbruk. Jag
            vill förhindra båda. Det är därför vi ställer oss bakom den delen
            i propositionen som gäller utökade insatser mot detta.
          </note>
          <note type="speaker">
            Anf. 11 CHARLOTTA L BJÄLKEBRING (v) replik:
          </note>
          <note>
            Fru talman! Roy Hansson får gärna ge mig de utredningar som visar
            att legalt spel konkurrerar ut illegalt spel när det gäller kasinoverksamhet.
            Jag tror att det inte är på det viset. De utredningar som jag
            har sett visar precis motsatsen.
          </note>
          <note>
            Hur skall man kunna få den undre världen att komma in i kasinolokalen
            med registrering, fotografering, osv.? Den kommer inte att vistas
            där. De illegalt spelande kommer att fortsätta, precis som det
            är i dag, oavsett om det blir legala kasinon eller inte.
          </note>
          <note>
            Jag tror att vi måste ha andra verktyg för att försöka råda bot
            på det illegala spelandet, bl.a. genom att försöka ge ett bättre
            alternativ. Spänning på andra sätt än att spela är vår modell.
          </note>
          <note type="speaker">
            Anf. 12 INGER DAVIDSON (kd) replik:
          </note>
          <note>
            Fru talman! Charlotta Bjälkebring och jag har skrivit under samma
            reservation och vill alltså inte ha kasinon. Men jag har en annan
            fråga:
          </note>
          <note>
            Hur påverkas samarbetsklimatet i regeringen av att socialdemokraterna
            väljer samarbetspartner lite som de vill när det passar dem? Just
            i frågor som är hjärtefrågor för Vänsterpartiet och, vet jag,
            även för
          </note>
          <note>
            Miljöpartiet väljer man att gå tillsammans med moderaterna. I
            dag ser vi ett sådant exempel, och Charlotta
          </note>
          <note>
            Bjälkebring har själv nämnt ytterligare ett, nämligen lördagsöppet
            på Systemet.
          </note>
          <note>
            Min fråga är alltså: Påverkas samarbetsklimatet, och drar ni
            några konsekvenser av detta?
          </note>
          <note type="speaker">
            Anf. 13 CHARLOTTA L BJÄLKEBRING (v) replik:
          </note>
          <note>
            Fru talman! Jag kan ju bara prata för mig själv, och för mig
            påverkar det. Jag är glad att jag inte sitter i den förhandlingsgrupp
            som förhandlar med regeringen i finansfrågor. Visst påverkar det.
            Jag tog ju också i mitt anförande upp arbetarrörelsens förlorade
            själ - visst hänger det ihop. Tyvärr.
          </note>
          <note type="speaker">
            Anf. 14 BIRGITTA SELLÉN (c):
          </note>
          <note>
            Fru talman! Det är ett populärt ämne som vi debatterar i dag.
            Populärt med både positiva och negativa förtecken. Det är många
            som har skrivit, ringt och tagit personlig kontakt för att antingen
            prata för sin ort som den lämpligaste för att ett kasino skall
            etableras där, eller också har man velat informera om det olämpliga
            i att förlägga ett kasino till just deras hemort.
          </note>
          <note>
            Från Centerpartiets sida tillstyrker vi förslaget att anta en
            kasinolag. Vi tror att en etablering av statliga kasinon kan bli
            ett komplement till befintlig upplevelseindustri i regioner med
            svag eller negativ tillväxt. Vi tror också att kasinon kan stärka
            attraktionskraften i regioner som i dag har låg tillväxt.
          </note>
          <note>
            För oss i Centerpartiet är det viktigt med decentralisering av
            verksamheter, och därför är vår uppfattning att kasinoetablering
            skall användas som insats för att stärka utvecklingen lokalt och
            regionalt.
          </note>
          <note>
            Regeringen har sagt att det är svårt att få lönsamhet på kasinon
            utanför storstadsområdena. Men det resonemanget håller inte. Erfarenheter
            från utlandet visar tvärtom att kasinon har blivit viktiga attraktioner
            utanför storstäderna. Till min glädje har Socialdemokraterna i
            kulturutskottet ställt upp på Centerpartiets åsikter, och vi har
            i betänkandet kunnat skriva ihop oss om att regionalpolitiska
            skäl kan vägas in i lokaliseringen av kasinon.
          </note>
          <note>
            Samtidigt som kasinon kan innebära ett positivt och viktigt komplement
            till svensk upplevelseindustri finns det anledning att vara vaksam
            inför de problem som kasinoverksamheten kan föra med sig. Vi välkomnar
            därför och vill understryka vikten av de åtgärder regeringen föreslår
            för att stävja spelmissbruk och kriminalitet. Vi utgår från att
            regeringen vaksamt kommer att följa de sociala konsekvenserna
            av att kasinon etableras och att regeringen vid eventuella behov
            återkommer till riksdagen med förslag till åtgärder.
          </note>
          <note>
            Regeringen har sagt att man i ett inledningsskede skall ge tillstånd
            till högst fyra kasinon. Vi instämmer i den bedömningen. Man bör
            gå försiktigt fram och utvärdera innan man eventuellt ger tillstånd
            till fler.
          </note>
          <note>
            Vid besök på ett kasino gäller vissa regler för registreringen.
            Regeringen föreslår att registreringen skall innehålla namn, personnummer,
            postadress samt ett fotografi av besökaren.
          </note>
          <note>
            Det känns mycket tveksamt att registrera besökare med foto, anser
            jag. Personligen skulle jag gärna besöka ett kasino för att se
            hur det är. Jag har alltså aldrig besökt något tidigare. Men om
            jag skall registreras med ett foto känns det som om ett brottsregister
            skall upprättas, och då försvinner lite grann av nyfikenheten.
            Det är, som jag ser det, väldigt viktigt att den personliga integriteten
            skyddas. Visserligen är det ett sätt att snabbt upptäcka eventuell
            brottslighet, men man bör kunna kontrollera genom den kameraövervakning
            som finns i lokalen och som självklart också skall finnas där,
            anser vi i Centerpartiet.
          </note>
          <note>
            Fru talman! Centerpartiet har också synpunkter på fördelningen
            av överskottet från spelverksamheten.
          </note>
          <note>
            Verkställigheten av det vinstdelningssystem som riksdagen beslutade
            om redan 1996 har fördröjts alldeles för länge. Föreningslivets
            andel av spelmarknaden i Sverige har minskat kraftigt sedan 1975,
            och det måste rättas till.
          </note>
          <note>
            Den totala omsättningen på spelmarknaden till föreningslivet
            har sjunkit från 31 % år 1975 till att år
          </note>
          <note>
            1990 ligga på 17 %. Föreningslivet har förlorat ca 1
          </note>
          <note>
            miljard kronor. Under samma tid har AB Svenska
          </note>
          <note>
            Spel och AB Trav och Galopp ökat den totala omsättningen på spelmarknaden
            från 60 % till 80 %.
          </note>
          <note>
            Det är enligt vår mening inte acceptabelt att föreningslivets
            andel skall ligga så lågt. Det är därför tillfredsställande att
            regeringen tillsätter en utredning för att ta fram förslag till
            hur det kan bli en ökning.
          </note>
          <note>
            Utgångspunkten för den utredningen måste vara att genom ett vinstdelningssystem
            återföra de resurser till föreningslivet som förlorats genom en
            krympande andel av spelmarknaden.
          </note>
          <note>
            Fru talman! Jag yrkar därför bifall till reservation
          </note>
          <note>
            4 under mom. 4. Givetvis står jag även bakom vår andra reservation.
          </note>
          <note>
            Till sist några ord om värdeautomaterna. I dag finns 4 000 värdeautomater
            utställda i restauranger i
          </note>
          <note>
            Sverige, och de har enligt uppgift inte givit något överskott.
            Regeringen har sagt att sammanlagt 7 000
          </note>
          <note>
            automater skall ställas ut. De skall "enligt säkra prognoser",
            som regeringen säger, ge ett överskott på
          </note>
          <note>
            250 miljoner kronor, varav 20 % skall gå till lokala föreningars
            barn- och ungdomsverksamhet medan övriga 80 % skall gå till idrottens
            barn- och ungdomsverksamheter.
          </note>
          <note>
            Tanken är god. Men är det realistiskt att tro att man med hjälp
            av 7 000 automater skall få ett överskott på 250 miljoner kronor,
            medan 4 000 automater inte skall ge något överskott alls? För
            mig går den matematiken inte ihop. Det är osannolikt, som Tage
          </note>
          <note>
            Danielsson skulle ha sagt.
          </note>
          <note>
            I dag är det AB Svenska Spel som har tillstånd att ställa ut
            värdeautomaterna i restaurangerna. Nu kommer även bingohallarna
            att få tillstånd till att ställa ut automater. Centerpartiet anser
            att det inte är självklart att AB Svenska Spel skall ha ansvaret
            för dem. Det är rimligt att t.ex. Folkrörelsernas Samarbetsorgan
            för Lotterifrågor, FSL, skall kunna stå som arrangör. Detta är
            för att föreningsrörelsen skall kunna få del av överskottet och
            inte behöva be om nådegåvor från statens aktiebolag Svenska Spel.
            Bingohallarna är föreningarnas egna hallar.
          </note>
          <note>
            Anledningen till att Centerpartiet inte ställer upp på att bingohallarna
            skall få ha ansvaret för automaterna utan att det i stället skall
            vara FSL, beror på att vi tycker att det är viktigt att föreningslivet
            får dela på överskottet. Om de lokala bingohallarna får ansvaret
            går överskottet till de lokala föreningarna. Det finns orter i
            Sverige där det inte finns bingohallar.
          </note>
          <note>
            Det är viktigt att ta med i planeringen vilka som skall få ställa
            ut värdeautomater. Det skall inte bara vara fråga om AB Svenska
            Spel. Är ni socialdemokrater redo att ta med i utredningsdirektiven
            att även
          </note>
          <note>
            FSL skall komma i fråga, så att inte Svenska Spel redan har fått
            ett löfte? Svenska Spel lär redan ha köpt in dessa värdeautomater.
            Jag hoppas att det inte skall leda till att de därför får tillståndet.
          </note>
          <note type="speaker">
            Anf. 15 INGER DAVIDSON (kd) replik:
          </note>
          <note>
            Fru talman! Vi vet att regionalpolitiken är viktig för Centerpartiet
            liksom för många andra partier i riksdagen. Jag tror att Centerpartiet
            är lite överdrivet hoppfull när partiet räknar med att det skall
            bli kasinon på mindre orter i Sverige. Regeringen har tydligt
            uttalat att lokaliseringen skall ske på kommersiell grund. Det
            är nödvändigt. Tanken är att kasinona skall ge vinst. Även utskottet
            säger att utskottet anser att lokaliseringen av kasinon bör göras
            främst på orter där det finns ett tillräckligt befolkningsunderlag.
            I
          </note>
          <note>
            Sverige finns ett tillräckligt befolkningsunderlag endast i de
            större städerna. Man kan vara ledsen för det, men så är fallet.
          </note>
          <note>
            Om det visar sig att det är i storstadsområdena som kasinona
            skall etableras, ser Centerpartiet fortfarande någonting positivt
            med detta eller är det regionalpolitiken som har varit grunden
            till att säga ja till kasinoverksamheten?
          </note>
          <note type="speaker">
            Anf. 16 BIRGITTA SELLÉN (c) replik:
          </note>
          <note>
            Fru talman! Vad gäller utlokalisering är det precis som Inger
            Davidson har sagt, nämligen att kasinona skall finnas på de mindre
            orterna. Vad gäller frågan om befolkningsunderlaget anser vi att
            kasinona skall förläggas på orter där det går att förvänta sig
            turister.
          </note>
          <note>
            Kasinon skall då locka till fler upplevelser på de orterna. Vi
            ser också att många som bor ute på landet kommer att åka till
            Stockholm t.ex. på semester. Vi ställer därför upp på ett kasino
            i storstadsregion.
          </note>
          <note type="speaker">
            Anf. 17 INGER DAVIDSON (kd) replik:
          </note>
          <note>
            Fru talman! Om det visar sig att lokaliseringen kommer att ske
            till storstadsområdena - mycket tyder på det - backar Centerpartiet
            fortfarande upp utvecklingen av kasinon i Sverige? Var regionalpolitiken
            avgörande?
          </note>
          <note type="speaker">
            Anf. 18 BIRGITTA SELLÉN (c) replik:
          </note>
          <note>
            Fru talman! Jag litar på vad socialdemokraterna har sagt i kulturutskottet.
            De har ställt upp på att det skall handla om regionalpolitiskt
            tänkande. Därför förutsätter jag att man även kan lita på vad
            andra politiker säger. Det är riktigt att regionalpolitiken är
            oerhört viktig för oss.
          </note>
          <note type="speaker">
            Anf. 19 CHARLOTTA L BJÄLKEBRING (v) replik:
          </note>
          <note>
            Fru talman! Centern ställer sig bakom en kasinolag, men ni är
            kritiska till att kasinon etableras i storstäderna. Ni är också
            kritiska till att folkrörelsernas andel av spelmarknaden minskas.
          </note>
          <note>
            Men med det förslag som ni ställer er bakom kommer folkrörelsernas
            andel av spelmarknaden att minska. Vad är viktigast, kasinon eller
            folkrörelsernas andel av spelmarknaden?
          </note>
          <note type="speaker">
            Anf. 20 BIRGITTA SELLÉN (c) replik:
          </note>
          <note>
            Fru talman! Jag har uttryckligen sagt att det är viktigt att
            se över vinstdelningen. Vi måste i den utredning som skall utföras
            se till att finna ett system så att folkrörelserna ges mer pengar.
            Det är av den anledningen som jag kan ställa upp på kasinoverksamheten.
          </note>
          <note type="speaker">
            Anf. 21 LENNART KOLLMATS (fp):
          </note>
          <note>
            Fru talman! Det är intressant att följa hur olika frågor väcker
            olika reaktioner. Det känns som om förslaget att införa några
            kasinon i Sverige skulle vara en halv revolution, med tanke på
            uppvaktningar, skrivelser, rubriksättningar och även inlägg i
            dag. Det verkar också som om det skulle vara en hel nyhet med
            att över huvud taget tillåta spel i Sverige. Man glömmer tydligen
            att spel är vanligt. Officiellt spel omsätter ca 29 miljarder
            kronor per år. Det finns redan legala kasinon i Sverige. Det är
            nära till Danmark och Finland där det finns kasinon av den karaktär
            vi talar om här och nu, för att inte tala om att det redan finns
            illegala kasinon i Sverige med ett illegalt spel av en omfattning
            vi inte känner till.
          </note>
          <note>
            Jag är ingen propagandist för spel av olika slag.
          </note>
          <note>
            Men bara för att jag själv inte är aktiv spelare, tycker jag
            att det är övermaga att stoppa andra från att använda en utvidgad
            spelform som de föreslagna kasinona är.
          </note>
          <note>
            Skillnaden mot befintliga kasinon är storleken på insatserna.
            Mot den bakgrunden är den föreslagna åldersgränsen nedåt bra,
            dvs. 20 år. I och för sig är det inte bra att ha en myndighetsålder
            och sedan högre åldersgränser för vissa företeelser i vårt samhälle,
            systembolagbesök och nu kasinobesök. Men det finns så pass många
            negativa konsekvenser av både alkohol och spel att det kan vara
            befogat att ha åldersgränsen
          </note>
          <note>
            20 i båda fallen. Vi kan t.o.m. behöva införa en 18-
          </note>
          <note>
            årsgräns för spel i övrigt.
          </note>
          <note>
            Jag är väl medveten om de risker som finns med spel. Vi har i
            Folkpartiet en stor sakkunskap i ämnet i
          </note>
          <note>
            Barbro Westerholm. Många av de förslag som hon har lagt fram
            är utmärkta i förhållande till de människor som är spelberoende
            eller som förebyggande åtgärder. Däremot kommer vi till olika
            slutsatser beträffande möjligheterna till kasinon av internationellt
            slag i Sverige.
          </note>
          <note>
            Jag har tillsammans med kristdemokraterna en reservation i frågan
            om behandlingen. Reservationen gäller situationen kring det spelberoende
            som finns i dag, och den kan ha sin verkan om införandet av kasinon
            skulle öka omfattningen av spelberoendet.
          </note>
          <note>
            Jag har inget att erinra mot det antal kasinon som regeringen
            föreslår. Det verkar vara en rimlig takt, och jag tror inte heller
            att det är bra med en överbetalning, varken för Sverige eller
            företagsmässigt. Det är möjligt att redan fyra kasinon är tillräckligt,
            men då av marknadsmässiga skäl, inte på grund av lagstiftning.
          </note>
          <note>
            Så har vi huvudmannaskapsfrågorna, inte bara när det gäller kasinon
            utan också beträffande värdeautomaterna i bingohallarna. Det kan
            tyckas som två helt olika storheter, och det är det naturligtvis,
            men ändå hämtar vi i Folkpartiet slutsatserna ur samma utgångspunkt,
            nämligen motståndet mot monopol.
          </note>
          <note>
            Sedan lång tid går en stor del av överskotten av spel till folkrörelserna,
            inte minst till idrottsrörelsen.
          </note>
          <note>
            Det har gjort att det finns åtminstone någon mening mer än den
            egna vinningen av spel, dvs. när man gör förlust eller inte har
            13 rätt på tipset går pengarna till något vettigt. Bingohallarna
            drivs av folkrörelserna, och det har fungerat bra och under god
            ordning. Nu har regeringen föreslagit att också värdeautomater
            skall få placeras där, och det är bra. Men vad vi då inte kan
            förstå är varför inte samma arrangörer som i bingohallarna också
            kan få hålla i värdeautomaterna.
          </note>
          <note>
            Vi anser också att det bör finnas alternativa ansvarstagare för
            kasinon och att också där folkrörelserna skall få möjlighet att
            driva en sådan verksamhet. Gissningsvis är det i första hand idrottsrörelsen
            som är tänkbar. Jag har svårt att tänka mig att någon annan folkrörelse
            är intresserad, men man vet aldrig.
          </note>
          <note>
            Det skall naturligtvis ske under betryggande former, t.ex. licensiering.
          </note>
          <note>
            Det här är också ett led i att öka folkrörelsernas andel av intäkterna
            på spelmarknaden. Den har ju under flera gått ned - det har vi
            hört tidigare i dag.
          </note>
          <note>
            Efter att ha varit uppe på 30-procentsnivån gick den ned ordentligt.
            Sedan ökade andelen med Bingolottos tillkomst för att därefter
            minska igen och är nu runt
          </note>
          <note>
            20 %. Det här skapar naturligtvis en osäkerhet. Om regeringen
            läser betänkanden och motioner rätt ser den att det finns en majoritet
            för att förstärka intäkterna för folkrörelserna, och det snart.
            Även om det inte blir riksdagens beslut nu bör det stämma till
            eftertanke.
          </note>
          <note>
            En annan spännande fråga är möjligheten att få tillträde till
            ett kasino av internationellt slag. Som jag tidigare nämnt ställer
            vi upp på en 20-årsgräns, men sedan börjar den extra superkontrollen.
            Det är självklart att man skall kunna legitimera sig för att visa
            att man är 20 år eller mer. Men regeringens förslag går ju ut
            på att när du kommer fram till luckan för inträde skall du inte
            bara lämna ditt personnummer som finns på legitimationen. Du skall
            också för registrering lämna namn, adress och det skall registreras
            vid vilken tidpunkt besöket äger rum. Som om inte detta var nog
            skall du också antingen ha med dig ett kort på dig, förhoppningsvis
            välliknande, eller så får inrättningen ha någon form av fotoautomat
            till förfogande, för du skall lämna ett foto på dig. Nu kan man
            kanske tycka att detta skulle räcka, men inte. Uppgifterna och
            fotot skall finnas kvar i kasinots register i upp till ett år.
            Så den som tycker om att spela på olika banor eller spelplaner
            får finna sig i att ha alla sina uppgifter registrerade på kanske
            upp till sex ställen i Sverige.
          </note>
          <note>
            Tänk dig också att du har med dig en på spel nyfiken släkting
            eller vän från USA. Då skall också hon eller han lämna foto, registreringsnummer
            osv. för att få komma in.
          </note>
          <note>
            Nej, vi anser att det räcker med restriktionen 20 år och att
            du kan legitimera dig när du går in. Vi ställer också upp på regeringens
            förslag om kameraövervakning i lokalen. Det måste räcka.
          </note>
          <note>
            Regeringen har föreslagit att den skall få fatta beslut om lokaliseringen.
            Vi har tyckt att det är ett rimligt ställningstagande, men det
            gör kanske inget att skicka med några synpunkter på vägen. Folkpartiet
            har inte skrivit något i sin motion om detta, men det hindrar
            inte att jag har åsikter i frågan, däremot hindrade det en eventuell
            reservation.
          </note>
          <note>
            Det tycks finnas två skolor: den ena som säger att kasinon bör
            placeras i storstäder och en annan som har hävdat att de skall
            vara s.k. turistkasinon. Med det menas tydligen placering på turistorter.
            En reflexion är väl att även storstäderna är bra turistorter.
            Det tror att jag både stockholmare och göteborgare kan vitsorda.
          </note>
          <note>
            Nåväl, att placera kasinon både i storstäder och på mindre orter
            är naturligtvis en god kompromiss, men det finns en besvärande
            nackdel med placering i storstäder. Undersökningar från Köpenhamn
            visar att 80-
          </note>
          <note>
            85 % av dem som går till kasinot är köpenhamnare, och det pekar
            på betydligt ökade risker för spelberoende. Om ett par kasinon
            placeras på Öland, Åre eller
          </note>
          <note>
            Halmstad är jag övertygad om att den lokala befolkningens andel
            blir avsevärt mycket mindre och den sociala kontrollen på befolkningen
            betydligt större.
          </note>
          <note>
            Däremot kan det locka turister även från storstäderna till s.k.
            kortsemester och på det sättet förlänga turistsäsongerna. Om man
            gör placering på båda typerna av orter tappar man i viss mån kortsemesterperspektivet.
          </note>
          <note>
            Detta skulle jag gärna vilja ge regeringen till känna.
          </note>
          <note>
            Avslutningsvis yrkar jag bifall till reservationerna
          </note>
          <note>
            1 och 17. I övrigt står jag givetvis bakom mina reservationer,
            men för att vinna tid i voteringen avstår jag från att yrka bifall
            till dem. Jag tillstyrker att en kasinolag införs och satsar 10
            euro på att den går igenom.
          </note>
          <note type="speaker">
            Anf. 22 CHARLOTTA L BJÄLKEBRING (v) replik:
          </note>
          <note>
            Fru talman! Enligt regeringen vill man i budgeten för 2000 avsätta
            medel till åtgärder för att förebygga och motverka negativa ekonomiska
            och sociala konsekvenser av spelande. Jag undrar vad Lennart Kollmats
            anser om att staten först lockar in människor i spelberoende för
            att sedan erbjuda dem behandling hos psykologer och terapeuter.
            Det är närmast cyniskt, anser jag.
          </note>
          <note>
            Folkpartiet tar upp frågan om överdrivet spelande i sin reservation
            6. Jag undrar om inte ni skulle kunna hålla med mig om att det
            egentligen vore rimligt att säga nej nu till en kasinolag in till
            det att Sten Rönnbergs utredning om just spelberoende hade kunnat
            vägas in i förslaget.
          </note>
          <note type="speaker">
            Anf. 23 LENNART KOLLMATS (fp) replik:
          </note>
          <note>
            Fru talman! Jag vet inte i vilken värld Charlotta
          </note>
          <note>
            Bjälkebring lever. Det förekommer oerhört mycket spel redan i
            dag. Det här tillskottet blir inte särskilt stort. Charlotta Bjälkebring
            sade själv tidigare att totalen är ungefär densamma när det gäller
            spelande.
          </note>
          <note>
            Reservation 6 handlar om att det spelberoende som redan i dag
            förekommer motiverar extra insatser.
          </note>
          <note>
            Det handlar alltså om att förstärka möjligheterna till rehabilitering
            och liknande för det spelberoende som finns i dag. Är det möjligen
            så att Charlotta Bjälkebring med sin fråga gärna vill strypa en
            del av de spel som finns i dag? Skall vi stoppa travbanorna? Skall
            vi stoppa Tipset, Oddset, eller var drar Charlotta Bjälkebring
            gränsen?
          </note>
          <note>
            Charlotta Bjälkebring tar upp utredningen. Det kommer alltid
            att finnas utredningar, undersökningar och forskning att hänvisa
            till om man vill fördröja något. Diskussionerna kring kasino har
            pågått sedan
          </note>
          <note>
            1991. Jag har inte varit med så länge, men det har jag läst mig
            till.
          </note>
          <note type="speaker">
            Anf. 24 CHARLOTTA L BJÄLKEBRING (v) replik:
          </note>
          <note>
            Fru talman! Jag lever i allra högsta grad. Jag är en mycket levande
            människa. Ibland kan jag ifrågasätta om alla i denna kammare är
            levande eller inte.
          </note>
          <note>
            Spelandet är konstant i relation till den disponibla inkomsten.
            Så visst kan det bli ökat spelande ibland och minskat spelande
            ibland, men totalt har man under en 30-årsperiod sett att spelandet
            är konstant i förhållande till den disponibla inkomsten. Men det
            rör sig här om snabba spel och snabba dragningar. Det rör sig
            om stora insatser och också stora vinster. Det rör sig om att
            ett statligt spelbolag faktiskt bedriver reklam som håller drömmen
            vid liv osv. Det här innebär att vi kommer att införa en ny typ
            av spelkultur i Sverige.
          </note>
          <note>
            Det förvånar mig att man inte kan invänta de utredningar som
            faktiskt håller på att arbeta på det här området. Sten Rönnbergs
            utredning lades fram i morse, hörde jag på TV-nyheterna. Vi hade
            kunnat vänta ett tag till så att den här propositionen åtminstone
            hade blivit något bättre på det här området än den är i dag med
            tanke på de spelberoende. Jag anser inte att vi i den här propositionen
            har tagit hänsyn till de spelberoendes behov.
          </note>
          <note type="speaker">
            Anf. 25 LENNART KOLLMATS (fp) replik:
          </note>
          <note>
            Fru talman! Jag ifrågasätter ju inte om Charlotta
          </note>
          <note>
            Bjälkebring är en levande människa. Jag frågade vilken värld
            hon lever i. Det var det som var avsikten.
          </note>
          <note>
            Charlotta Bjälkebring sade att det kom en utredning i morse.
            Enligt de uppgifter som jag har fått tidigare skulle det dröja
            något år innan den kom. Men jag tror fortfarande att detta är
            ett skäl till att försöka att fördröja det hela. Jag tror inte
            att Charlotta Bjälkebring hade gjort något annat ställningstagande,
            oberoende av vad utredningen har kommit fram till.
          </note>
          <note type="speaker">
            Anf. 26 INGER DAVIDSON (kd) replik:
          </note>
          <note>
            Fru talman! Det lät ju behjärtansvärt, att Lennart
          </note>
          <note>
            Kollmats inte vill förvägra alla som vill spela på kasinon att
            få göra det. Nu vet jag inte vilken värld som
          </note>
          <note>
            Lennart Kollmats lever i, men i min värld ser jag inte en massa
            svenskar som ropar efter och skriver inlagor om att det skall
            startas kasinon i Sverige. Snarare tyder det som Lennart Kollmats
            sade på att det har kommit jättestarka reaktioner inifrån hans
            eget parti mot den här frågan, och det tyder på att det finns
            ett ganska starkt motstånd bland folk i allmänhet.
          </note>
          <note>
            Det är spelbolagen som är mycket intresserade av att få starta
            kasinon. Då kan man undra om det är rätt av ett parti som Folkpartiet
            att gå spelbolagens intressen av ökade vinster till mötes.
          </note>
          <note>
            Vi vet att Barbro Westerholm senare i debatten kommer att företräda
            en helt annan linje. Mina enkla frågor är: Vad tycker Folkpartiet?
            Är det som Lennart
          </note>
          <note>
            Kollmats säger här i dag majoritetsföreträdarnas linje eller
            är det den linje som Barbro Westerholm har drivit i väldigt många
            år här i riksdagen och som framför allt riktar in sig på att man
            skall komma åt spelberoendet?
          </note>
          <note type="speaker">
            Anf. 27 LENNART KOLLMATS (fp) replik:
          </note>
          <note>
            Fru talman! Det är ju tydligt att vi i Folkpartiet har olika
            uppfattningar. Men detta är en kommittémotion som ligger bakom
            det hela, och det är en majoritet i Folkpartiet som står bakom
            den. Här visas det på att det kan finnas olika uppfattningar i
            en del frågor. Jag har en känsla av att det finns olika uppfattningar
            i andra partier, men där råder partipiskan på ett helt annat sätt
            än vad den gör hos oss.
          </note>
          <note>
            Detta handlar inte om att gå spelbolagen till handa, utan det
            handlar om att det finns ett antal människor i Sverige som tycker
            att det skulle vara intressant att spela på kasinon. Också turister
            kan tycka att det vore intressant med spel på kasinon. Det är
            ingen tvekan om att de svenskar som åker utomlands där det finns
            kasinon gärna besöker dem. Då är det lite övermaga att förmena
            ett antal svenska invånare möjligheten att spela på ett legalt
            kasino i Sverige.
          </note>
          <note type="speaker">
            Anf. 28 INGER DAVIDSON (kd) replik:
          </note>
          <note>
            Fru talman! Det finns väldigt många frågor där svenska folket
            ligger på och vill att vi skall genomföra förändringar. Har Lennart
            Kollmats någonsin fått ett brev eller ett telefonsamtal från någon
            vanlig medborgare som har velat driva kasinofrågan? Det skulle
            vara intressant att höra.
          </note>
          <note>
            Jag tycker inte att Charlotta Bjälkebring fick något riktigt
            bra svar på sin fråga. Med den handen täpper man till de hål som
            redan i dag finns när det gäller det stora spelberoendet - 150
            000 personer och deras omgivning - samtidigt som man vidgar hålet
            genom att införa ytterligare en snabb spelform som forskare, Brottsförebyggande
            rådet och andra experter befarar kommer att leda till ett starkt
            ökat spelberoende.
          </note>
          <note type="speaker">
            Anf. 29 LENNART KOLLMATS (fp) replik:
          </note>
          <note>
            Fru talman! Jag vet inte vad Inger Davidson gör för definition
            av vad en vanlig medborgare är. Jag har fått propåer från medborgare
            i Sverige som vill driva kasinofrågan och som tycker att det är
            bra att vi har skrivit en motion där vi föreslår ett ja till kasinolagen.
          </note>
          <note>
            När det gäller spelberoende drar jag onekligen parallellen med
            alkoholfrågan. Det handlar alltid om en gränsdragning och prioriteringar.
            Det finns för- och nackdelar med alkohol precis som det finns
            med spel.
          </note>
          <note>
            Vi får försöka att hantera det så bra som det går. Det talas
            om illegalt spel. Skulle vi stänga Systembolaget och förbjuda
            legal alkohol i Sverige tror jag att den illegala delen skulle
            öka mycket markant.
          </note>
          <note>
            Jag tror faktiskt att legala kasinon minskar den illegala spelverksamheten.
            BRÅ säger bara att man befarar att legalisering kan leda till
            illegalt spel, om jag har läst handlingarna rätt.
          </note>
          <note type="speaker">
            Anf. 30 ROY HANSSON (m) replik:
          </note>
          <note>
            Fru talman! Även i Moderata samlingspartiet finns det skilda
            uppfattningar om detaljer i den här frågan, så det är i fler partier
            än Folkpartiet som detta förekommer.
          </note>
          <note>
            Jag har fått påpekanden från medborgare som anser att kasinon
            bör införas i Sverige.
          </note>
          <note>
            Lennart Kollmats och jag har en något olika syn på frågan om
            kontrollen. Vi vet att det har förekommit och möjligen förekommer
            oegentligheter i andra länders kasinon. Det kan gälla spelmanipulation
            och penningtvätt. När vi nu skall införa kasinon i Sverige bör
            vi göra allt för att beivra den typen av oönskad verksamhet. Vi
            är överens om att man bör förhindra oegentligheter på illegala
            kasinon, och då bör man naturligtvis också förhindra detta på
            legala kasinon.
          </note>
          <note>
            Min fråga är: Ser inte Lennart Kollmats någon risk med att oegentligheter
            kan förekomma om man inte har en fullgod kontroll? Är det inte
            bättre att vi i samband med detta inför sådana regler att man
            begränsar och möjligen förhindrar oegentligheter i stället för
            att man om några år tvingas av verkligheten att införa begränsningar?
          </note>
          <note type="speaker">
            Anf. 31 LENNART KOLLMATS (fp) replik:
          </note>
          <note>
            Fru talman! Roy Hansson säger att man skall göra allt som är
            möjligt för att förhindra riskerna för brottslig verksamhet. Då
            tycker jag att Roy Hansson skulle ha röstat nej till kasinonlagen.
            Det vore den slutliga konsekvensen. Men så långt ville han uppenbarligen
            inte gå.
          </note>
          <note>
            Jag kan inte de tekniska delarna i detta med spelmanipulation,
            men jag trodde att det handlade om att manipulera apparaterna.
            Det kommer man nog inte åt med en registrering av besökarna, eftersom
            det är arrangörerna som ägnar sig åt sådant, om jag har förstått
            detta rätt. Jag har sett på bio att det finns en grej som man
            kan använda för att stoppa rouletten vid rätt tillfälle.
          </note>
          <note>
            När det gäller penningtvätt vill jag berätta för Roy
          </note>
          <note>
            Hansson att jag har varit taxeringsordförande i 15 år.
          </note>
          <note>
            Då gjorde vi ibland kontantkontroller, eftersom vi undrade hur
            man kunde överleva på sina överskott.
          </note>
          <note>
            Det som vi ofta fick till svar när vi frågade deklaranterna var:
            Jag har vunnit på trav. Det förekommer en hel del illegal handel
            också med travbongar och liknande. Jag tror alltså inte att man
            kommer åt den brottsliga hanteringen genom registrering. Däremot
            tror jag att kameraövervakning i lokalen och en åldersgräns på
            20 år skulle vara tillräckligt.
          </note>
          <note>
            Om det skulle visa sig att detta inte var tillräckligt, då får
            man ta konsekvenserna av det. Men jag tycker ändå att den liberala
            principen och den integritetsinskränkning som detta medför gör
            att vi till att börja med nöjer oss med legitimationskrav och
            kameraövervakning.
          </note>
          <note type="speaker">
            Anf. 32 ROY HANSSON (m) replik:
          </note>
          <note>
            Fru talman! Det hade varit fullständigt galet att rösta nej till
            kasinolagen. Vi vill ju ha kontroll och ordning på spelmarknaden
            i Sverige så långt det är möjligt. Kasinolagen är ju ett led i
            detta, och det är därför som vi står bakom den. Då blir det öppet
            och synligt vad det är fråga om.
          </note>
          <note>
            När det gäller manipulationerna menar jag inte kasinot som sådant,
            utan det gäller gästerna som kommer dit. Det har sagts mig att
            det i England finns en särskild utbildning som lär ut ett särskilt
            spelsystem, och det är detta som man kan förhindra om man vet
            vilka gäster som dyker upp. Och jag tycker att vi skall göra allt
            som står till buds för att förhindra detta.
          </note>
          <note>
            Som sagt, jag tycker att det är bättre att ha goda regler från
            början än att i efterhand tvingas att göra ändringar, och där
            skiljer sig tydligen min och Lennart Kollmats syn. Jag tycker
            att man skall förebygga och inte komma i efterhand.
          </note>
          <note type="speaker">
            Anf. 33 LENNART KOLLMATS (fp) replik:
          </note>
          <note>
            Fru talman! Mitt enda svar är att vi drar olika slutsatser.
          </note>
          <note type="speaker">
            Anf. 34 EWA LARSSON (mp):
          </note>
          <note>
            Fru talman! Denna härliga försommarförmiddag är det 19 grader
            varmt utomhus. Här inne i kammaren är det kallt. Det kanske beror
            på att vi står inför ett kulturskifte i Sverige.
          </note>
          <note>
            Det verkar som att det numera är helt legitimt att förstärka
            statsbudgeten med vilka medel som helst.
          </note>
          <note>
            Hur skall man förstärka budgeten har blivit en underordnad faktor.
            Kasinon skall tillåtas och bli en ekonomisk mjölkko.
          </note>
          <note>
            Miljöpartiet föredrar att förstärka statsbudgeten och minska
            på miljöskulden genom höjd skatt på miljöskadlig verksamhet. Regeringen,
            påhejad av moderater, folkpartister och centerpartister väljer
            att införa en ny spelform som otvivelaktigt leder till en ökad
            samhällskostnad. Det är ett tragiskt kulturskifte och en samhällssyn
            där människan underordnas kapitalet.
          </note>
          <note>
            Vän av ordning kanske ställer sig frågan hur vi i
          </note>
          <note>
            Sverige så länge har lyckats att hålla oss ifrån denna internationella
            spelform. Mitt svar blir att det helt enkelt inte funnits någon
            efterfrågan.
          </note>
          <note>
            Att spela är ett gammalt kulturellt beteende. Vi har i dag gott
            om olika spelformer, så pass rikligt att denna nya typ av kasino
            inte efterfrågats av andra än ett fåtal, typ sossarnas egen lilla
            Betong-Rolle här i
          </note>
          <note>
            Stockholm som har drivit frågan extremt hårt. Han sade i en TV-intervju
            att han ser det som en klassfråga. Jo, jo - han menar kanske att
            unga män med låg disponibel inkomst, som är den samhällsgrupp
            som i dag ökar sitt spelberoende, skall få ytterligare en spelvariant
            att skuldsätta sig för.
          </note>
          <note>
            En gång i tiden, för så där 25 år sedan, talade jag om olika
            typer av opium till folket för att dämpa samhällskritiken. Greppen
            är kända, men jag kanske uttrycker mig lite annorlunda i dag.
          </note>
          <note>
            Mina tankar går nu till den tavla som vi i kulturutskottet såg
            när vi var på Moderna museet. Den heter
          </note>
          <note>
            Är du lönsam lille vän? och är målad av Peter Tillberg. Tavlan
            är fylld av barn som sitter i sina skolbänkar. De ser inte glada
            ut. De kanske inte känner att det som de har att ge till samhället
            är det som samhället vill ha av dem. Det är ju så att på vår väg
            ut i samhället förväntas vi att bli lönsamma på något sätt.
          </note>
          <note>
            Och nu förväntas en del av det uppväxande släktet finansiera
            statens budget med kasinospel, utifrån en internationell modell
            med möjlighet att under samma kväll spela bort i princip hur mycket
            pengar som helst. Även eventuell vinst kan bli snuskigt stor.
            Det är självfallet det som lockar; drömmen om att bli rik.
          </note>
          <note>
            Kanske det är det som socialdemokraterna vill ge sina väljare
            - drömmar - så att även Kalle, 20 år, och
          </note>
          <note>
            Muhammed, 21 år, båda med avbrutna gymnasiestudier, skall veta
            att de kan få vinsten någon gång i livet, om de bara spelar.
          </note>
          <note>
            Baksidan av medaljen, fru talman, är väl dokumenterad och debatterad
            här i kammaren. Socialdepartementets beställda forskningsrapport
            om spelberoende borde först analyseras. Men det verkar som om
            majoriteten här i riksdagen har förflyttat sitt fokus från sociala
            konsekvenser till ren inkomstmaximering. Extra trist är att regeringen
            räknar med en nettoinkomst på 200-300 miljoner från just denna
            nya typ av kasinoform. Det är en hög siffra och i slutändan kan
            det bli fråga om blodspengar.
          </note>
          <note>
            Ett argument som klingar isande tomt här i kammaren är att statlig
            kasinoverksamhet eliminerar eller kraftigt minskar illegal spelverksamhet.
            Nu vill jag att ni som i utskottsbetänkandet stöder denna argumentering
            lägger fram bevis för att så är fallet.
          </note>
          <note>
            På en hearing, som Svenska Spel anordnade nu under våren, dementerade
            Stockholmspolisen å det bestämdaste ett sådant påstående. Enligt
            dem är det fråga om två helt olika målgrupper, varav den ena inte
            tål dagsljus. Att tro att de som i dag spelar illegalt i Stockholm
            kommer att låta sig registreras, fotograferas och sedan följas
            av internkamera är inte bara befängt, utan det är faktiskt - jag
            skall avstå från det uttrycket.
          </note>
          <note>
            Eftersom Stockholmspolisen dementerar huvudargumentet för kasinoförespråkarna,
            faller också skälet till att lokalisera kasinon i storstadsområden,
            utifrån den nya skrivningen i utskottsbetänkandet där man försöker
            att minska inkomstmaximeringen lite grann, att dämpa den, som
            man sade från Centerpartiet. Ni hävdar ju nu att det är för att
            stävja den illegala verksamheten som de skall placeras i storstadsregionerna.
            Ni borde i stället som majoritet kunna stödja de som vill ha turistkasino
            genom att förorda att inga kasinon förläggs till just storstadsområdena.
            Grunden för att turistkasino skall fungera är ju, enligt bl.a.
          </note>
          <note>
            kommunpolitikerna på Öland, att just Stockholm inte får kasino.
            Jag tycker att åtminstone Centern, kanske också Folkpartiet men
            mest Centern som landsbygdsparti, borde ha kunnat driva denna
            linje fullt ut.
          </note>
          <note>
            Från Miljöpartiets sida utgår vi nu från att polisen, när detta
            beslut är fattat här i kammaren, kommer att tilldelas extra resurser
            för det ytterligare arbete som de kommer att få.
          </note>
          <note>
            I sammanhanget vill jag också passa på att påminna om att Brottsförebyggandet
            rådet menar att spelskulder är brottsalstrande. Om det är eliminering
            av illegal spelverksamhet som utgör grundmotivet för att införa
            ytterligare en ny spelform i Sverige, kan jag bara ge samma råd
            som Stockholmspolisen ger:
          </note>
          <note>
            Skärp straffsatserna för de illegala kasinoanordnarna.
          </note>
          <note>
            I dag är det lite dagsböter som döms ut, kanske lika mycket som
            den illegala spelklubben drar in på en kvälls spelande. Om det
            inte är ett eliminerat spelande utan ytterligare spelförströelse
            som riksdagens majoritet vill erbjuda, ge då våra folkrörelser
            ett större handlingsutrymme att med ny teknik utveckla det lokala
            klubbspelandet - det som det finns både efterfrågan på och vilja
            att göra i dag.
          </note>
          <note>
            Då kommer jag osökt in på folkrörelsernas andel på svensk spelmarknad,
            fru talman. Vi har här i riksdagen bestämt att det skall råda
            balans mellan de tre aktörerna på spelmarknaden: Svenska Spel,
            Trav och
          </note>
          <note>
            Galopp och folkrörelsebaserad verksamhet.
          </note>
          <note>
            Flera gånger tidigare, närmare bestämt två gånger, har riksdagen
            fastslagit att folkrörelsernas andel av spelmarknaden skall öka.
            Med dagens beslut kommer den att minska ytterligare. Men eftersom
            det finns en tröghet i beslutet om att byta ut just varuautomatspelen
            mot värdeautomatspelen, finns det faktiskt tid för kommande snabbutredning
            att ge förslag om att t.ex.
          </note>
          <note>
            folkrörelseägda spellokaler skall få ha eget ansvar för de nya
            värdeautomatspelen. Det finns tid. Det handlar bara om ungefär
            200 värdeautomatspel av totalt
          </note>
          <note>
            7 200.
          </note>
          <note>
            Jag vill hänvisa till majoritetstexten i utskottsbetänkandet,
            där det bl.a. står att den utredning som nu skall bli väldigt
            målinriktad och ta fram konkreta förslag skall arbeta snabbt,
            att vi har tagit intryck av den uppfattning som Folkrörelsernas
            samarbetsorganisation för lotterifrågor, FSL, har gett uttryck
            för i skrivelse till utskottet och att dessa synpunkter skall
            finnas med som en del av underlaget när utredningen studerar olika
            möjligheter att påverka fördelningen av spel- och lotterimarknaden
            i landet.
          </note>
          <note>
            Även om det är Svenska Spel som nu kommer att placera ut värdeautomatspelen
            också i bingohallar, finns det ingenting i dag som säger att folkrörelserna
            själva inte kan ta ansvar för dessa automater, under förutsättning
            att säkerhetsfrågan och kontrollen kan lösas. Mycket tyder i dag
            på att de kan komma att lösas.
          </note>
          <note>
            Med detta vill jag yrka bifall till reservation 8 under mom.
            8, som innebär avslag på införande av ny spelform på kasino. Jag
            hoppas att partigrupperna tillåter fri röstning i den här frågan,
            eftersom de partier som nu bildat majoritet är djupt splittrade.
          </note>
          <note>
            Jag förväntar mig också, fru talman, att Roy
          </note>
          <note>
            Hansson definierar de goda skäl han talar om för att illegal
            spelverksamhet skall minska vid införande av en ny kasinolag.
            Vilka är de goda skälen, Roy Hansson?
          </note>
          <note type="speaker">
            Anf. 35 BIRGITTA SELLÉN (c) replik:
          </note>
          <note>
            Fru talman! Ewa Larsson inledde med att tala om att det skulle
            bli ökade samhällskostnader. Det hoppas jag att det inte blir.
            Jag ser tvärtom arbetstillfällen som detta kommer att skapa och
            tror att det illegala spelet kommer att minska med den kontroll
            som kommer att vara.
          </note>
          <note>
            Ewa Larsson säger också att det inte är ett efterfrågat spel.
            Det kan jag förstå, eftersom Ewa Larsson säger nej till kasinoverksamheten.
            Men jag kan alltså bedyra att jag har haft kontakt med oerhört
            mycket folk. Det finns ingen fråga hittills under det här året
            som så många har talat med mig om, för vi är ju förespråkare.
          </note>
          <note>
            Då kommer man, speciellt från småorterna, och säger: Här vill
            vi ha ett kasino. Här kan det betyda ett lyft. Här kan vi öka
            tillströmningen av turister. Det skapar arbetstillfällen, och
            det är bra för oss. Som centerpartist, som en som värnar om landsbygden,
            tycker jag att det är väldigt viktigt att hitta inkomstkällor
            i glesbygden.
          </note>
          <note>
            Sedan angriper Ewa Larsson oss och undrar varför vi talar om
            detta med storstäder. Jo, vi tycker att det väldigt viktigt med
            storstäderna. Vi värnar som sagt om glesbygden. Skall man inte
            där få möjlighet att åka till Stockholm och möta dessa spel? Man
            kanske inte vill åka till Åre, Visby eller Piteå eller vad det
            nu blir, för man har nog av landsbygd, vinter och snö -
          </note>
          <note>
            eller bad beroende på var man nu kommer från. Så jag vill ifrågasätta
            kommentarerna om de ökade samhällskostnaderna och om efterfrågan.
          </note>
          <note type="speaker">
            Anf. 36 EWA LARSSON (mp) replik:
          </note>
          <note>
            Fru talman! Det var tre frågor, tror jag. Först var det arbete.
            Ja, men hur skall de som i dag har automater ute på restauranger
            i hela Sverige kunna ha kvar sina automater? Hur skall det kunna
            fortsätta vara efterfrågan på dem? Minskar den efterfrågan så
            kanske restaurangen får lägga ned sin verksamhet.
          </note>
          <note>
            Det var just det som den grupp som uppvaktade oss i kulturutskottet
            talade om, Birgitta Sellén. Den vädjade om att vi inte skulle
            förlägga några kasinon till
          </note>
          <note>
            Stockholms stad. Det här kan alltså tvärtom ge minskad sysselsättning
            på restauranger ute i landet. Den kan öka i Stockholm ja, men
            inte i landet.
          </note>
          <note>
            Det andra är att förlägga kasinon till Stockholms stad. Det är
            ju också så att de som har uppvaktat Birgitta Sellén, de som har
            uppvaktat Centerpartiet, har varit förespråkare för turistkasinon.
            Där har ett av huvudskälen varit att om turistkasinon skall fungera
            skall de inte finnas i Stockholm. Annars åker man inte till Öland
            och spelar utan man spelar i Stockholm, för där finns det.
          </note>
          <note>
            Turismen ökar i Stockholm varje år, Birgitta Sellén, utan kasino.
            Vi klarar oss utmärkt med turism utan kasino. Vi har så oändligt
            mycket att ge. Vi behöver inte kasino. Men Öland kanske skulle
            vilja ha det. Nu är ju inte vi förespråkare för kasino, men
          </note>
          <note>
            Birgitta Sellén är det. Därför tycker jag att Centern kunde driva
            den här linjen hårdare.
          </note>
          <note>
            Sedan till detta med minskad illegal spelverksamhet. På vilket
            sätt har Centern argument som bestrider det Stockholmspolisen
            säger? Stockholmspolisen är fackorganet som sköter den här verksamheten.
            De har helt andra förslag för att minska illegal spelverksamhet,
            nämligen höjda straffsatser.
          </note>
          <note type="speaker">
            Anf. 37 BIRGITTA SELLÉN (c) replik:
          </note>
          <note>
            Fru talman! Jag kan hålla med polisen om att man skall höja straffsatserna
            för illegalt spel. Men vi hoppas och tror att vi med kasinon kan
            minska det illegala spelet. Då får vi ju något färre som skall
            ha det höga straffet.
          </note>
          <note>
            Vi tror också på det här att det blir fler turister i småorterna
            och att detta därför kommer att gynna de orterna på ett väldigt
            bra sätt. Men, som jag sade tidigare, vi har befolkning ute i
            landet som har råd med en semester och väljer att förlägga den
            i Stockholm. Då kan det vara så i en familj att några kanske går
            på Skansen och Gröna Lund och andra tycker att det är kul att
            fara till Stockholm, för där kan jag spela på kasino. Då behöver
            jag inte samtidigt dra i väg till något annat. Det kan också vara
            ett sätt att hålla ihop familjen så att man inte drar åt olika
            håll. Så vi tror väldigt mycket på det här. Vi tror faktiskt att
            det kommer att betyda mycket positiva saker.
          </note>
          <note type="speaker">
            Anf. 38 EWA LARSSON (mp) replik:
          </note>
          <note>
            Fru talman! Nu är ju grunden i den här propositionen att man
            skall dra in pengar, mellan 200 och
          </note>
          <note>
            300 nya miljoner kronor till statskassan. Det är därför regeringen
            inte föreslår det som Birgitta Sellén kanske innerst inne vill,
            och som kanske också Folkpartiet var inne lite på, att endast
            förlägga kasinospel utanför storstadsregionen. Öregrundsregionen
            kommer också att få kasino, eller hur? Det kanske blir i den här
            nya pinnen som man skall sätta upp ute på åkern.
          </note>
          <note>
            Det kanske är däruppe, i den regionen, som det nya kasinot kommer
            att ligga.
          </note>
          <note>
            Stockholm klarar sig utan kasino. Det finns ingen efterfrågan
            i Stockholms stad. Det finns inget parti som enat har drivit den
            frågan i Stockholm. Inget politiskt parti har enat drivit den
            frågan i Stockholm.
          </note>
          <note>
            Betong-Rolle har varit sossarnas talesman tillsammans med en
            handfull till. Men det finns inget parti som har detta inskrivet
            i sitt partiprogram. Låt kommunpolitikerna i Stockholm driva frågan
            om vad vi vill ha, inte riksdagen och Centerpartiet.
          </note>
          <note type="speaker">
            Anf. 39 ROY HANSSON (m) replik:
          </note>
          <note>
            Fru talman! Det är en något konstig ordning att man från talarstolen
            blir uppmanad att ta till orda, men jag är naturligtvis tacksam
            för det här ytterligare tillfället jag fick att yttra mig.
          </note>
          <note>
            Ewa Larsson frågar vilka goda skäl jag har för det här. Ett gott
            skäl är ju att kasinon bör finnas i Sverige precis som det finns
            i alla andra länder. Varför skall vi vara udda jämfört med andra
            länder? Att ge Sverige och svenskarna förtroendet att hantera
            det här tycker jag är ett gott skäl.
          </note>
          <note>
            Ett annat skäl är att vi vet att det i dag finns illegalt kasinospel.
            Det tycker jag inte skall finnas. Kan man komma till rätta med
            detta är det ett fullgott skäl.
          </note>
          <note>
            Det måste ju vara bättre att ha kontroll på det spel som ändå
            förekommer än att det sker bakom stängda dörrar där det inte är
            någon kontroll över huvud taget.
          </note>
          <note>
            Ytterligare ett gott skäl är det som togs upp i diskussionen
            mellan Birgitta Sellén och Ewa Larsson angående den regionalpolitiska
            delen. Vi fick ju från
          </note>
          <note>
            Öland höra vilken positiv syn man har på detta från hela den
            sydöstra regionen. Jag vet också att andra delar av Sverige har
            samma positiva syn just för att stärka turisminslaget i den regionalpolitiska
            delen.
          </note>
          <note>
            Det tycker jag är fullgoda skäl nog.
          </note>
          <note type="speaker">
            Anf. 40 EWA LARSSON (mp) replik:
          </note>
          <note>
            Fru talman! Jag måste göra Roy Hansson lite besviken. Alla andra
            länder har inte kasino med internationella spelvinster. Det är
            inte så. En del länder har det. Alla andra länder har det inte.
            Det beror på vilka länder man vill jämföra sig med. Det finns
            länder som tillåter knark, och de flesta länder tillåter att man
            köper prostituerade. Det gör vi inte i Sverige.
          </note>
          <note>
            Det är alltså ett kulturskifte i Sverige som vi kommer att fatta
            beslut om här i riksdagen i nästa vecka.
          </note>
          <note>
            De utvecklingsländer som i dag söker lån från
          </note>
          <note>
            Världsbanken, och som också satsar på kasinon med internationella
            spelvinster, beviljas inte längre lån.
          </note>
          <note>
            Världsbanken anser inte att man skall bygga in en sådan verksamhet
            i ett lands finansieringsmodell. Det gör vi i Sverige nu. Vi har
            brutit med en kultur.
          </note>
          <note>
            Jag har fortfarande inte fått svar, Roy Hansson, på vilka goda
            skäl som du och Moderaterna har för att det här skall minska illegal
            spelverksamhet i Stockholms stad. Vad har du för argument som
            bestrider
          </note>
          <note>
            Stockholmspolisens påstående om att det här är två helt olika
            målgrupper varav den ena inte tål dagsljuset?
          </note>
          <note type="speaker">
            Anf. 41 ROY HANSSON (m) replik:
          </note>
          <note>
            Fru talman! Det är tydligen tekniken och modellen att man skall
            försöka misstänkliggöra den här verksamheten genom att införa
            andra begrepp. Tidigare var det alkoholen och nu är det andra
            saker som vi absolut inte vill ha. Jag tycker att man skall diskutera
            sakfrågan som den är, och sakfrågan gäller nu att införa kasino
            i Sverige i begränsad omfattning.
          </note>
          <note>
            Med andra länder menar jag naturligtvis dem som är jämförbara
            med Sverige i Europa och i den utvecklade delen av världen. Det
            är det jag menar. Vi svenskar bör inte på något sätt vara sämre
            skickade att hantera detta än man är på andra håll.
          </note>
          <note>
            Det goda skälet, som jag ser det, är att minska det illegala
            spelet. Det är möjligt att Stockholmspolisen har haft en annan
            uppfattning. Men jag har hört mängder av andra instanser som har
            sagt just att när man får ett alternativ kommer man att välja
            det positiva alternativet i stället. Som jag sade i mitt anförande
            kommer inte allt illegalt spel att försvinna. Det tror jag inte
            för en sekund. Men kan vi minska och begränsa det så är det vällovligt
            i sig.
          </note>
          <note>
            Sedan, fru talman, nämnde jag den positiva bild man har när det
            gäller att kunna stärka turismen i vissa regioner. Det skall man
            absolut inte heller bortse från.
          </note>
          <note type="speaker">
            Anf. 42 EWA LARSSON (mp) replik:
          </note>
          <note>
            Fru talman! Jag kan bara beklaga, för jag tycker också att vi
            skall prata om sakfrågan, att Roy Hansson fortfarande inte har
            talat om hur det här kommer att minska den illegala spelmarknaden
            här i Stockholm. Han talar om en mängd andra instanser. Vilka
            andra instanser? Jag hänvisar till Stockholmspolisen.
          </note>
          <note>
            Det är för mig den tyngsta instansen.
          </note>
          <note>
            Flera här i kammaren har tidigare pratat om
          </note>
          <note>
            Brottsförebyggande rådet. Det är en annan mycket tung instans
            i det här sammanhanget. Vilken mängd andra instanser stöder sig
            Roy Hansson på när han säger att den illegala spelverksamheten
            skall minska?
          </note>
          <note type="speaker">
            Anf. 43 LARS WEGENDAL (s):
          </note>
          <note>
            Fru talman! Kulturutskottets betänkande KrU11
          </note>
          <note>
            handlar, vilket har framgått av tidigare diskussion och de andra
            anförandena här, om spel. Det handlar om att tillåta kasinospel
            i Sverige men det handlar även om varuspelsautomater och värdeautomater
            och om några viktiga aspekter kring spelandet, nämligen folkrörelsernas
            andel av den totala spelmarknaden, illegala spel och spelberoendefrågan.
          </note>
          <note>
            Utskottet har behandlat regeringens proposition och i samband
            därmed ett antal motioner med anledning av propositionen och även
            motioner från allmänna motionstiden 1997 och 1998.
          </note>
          <note>
            Fru talman! Jag yrkar bifall till utskottets hemställan i dess
            helhet och därmed även avslag på samtliga reservationer.
          </note>
          <note>
            Som grund för det vidare resonemanget i mitt anförande är det
            viktigt att ha i åtanke att den svenska spel- och lotterimarknaden
            i allt väsentligt är förbehållen tre olika parter, nämligen staten,
            folkrörelserna och hästsporten. Tanken bakom denna ordning är
            att inkomsterna från spel skall komma allmänna eller allmännyttiga
            ändamål till godo. Kommersiella intressen tillåts bara inom restaurangkasinoverksamhet
            och varuautomatspel samt i viss mån på marknadsoch tivolinöjen.
            Att kommersiella intressen tillåts på dessa ställen förklaras
            främst av att man anser dessa spel vara spel uteslutande av förströelsekaraktär
            där tanken att vinna inte varit det dominerande.
          </note>
          <note>
            Omsättningen på den svenska spel- och lotterimarknaden är omkring
            29-30 miljarder kronor. De två största aktörerna på marknaden
            är AB Svenska
          </note>
          <note>
            Spel med en marknadsandel på ca 45 % och AB Trav och Galopp med
            en marknadsandel på ca 33 %. Folkrörelserna, som främst anordnar
            lotterier och bingospel, har en minskande marknadsandel som i
            dag uppgår till endast ca 17 %.
          </note>
          <note>
            Enligt de beräkningar som gjorts i Lotteriutredningen kan man
            anta att den illegala spelmarknaden har en omsättning på drygt
            1 miljard kronor, omkring
          </note>
          <note>
            4 % av marknaden.
          </note>
          <note>
            Fru talman! Det är med glädje som jag konstaterar att samtliga
            partier väldigt tydligt framhåller vikten av att folkrörelsernas
            andel av spel- och lotterimarknaden måste ökas. Regeringen och
            utskottsmajoriteten föreslår att en utredning tillsätts som får
            i uppdrag att snabbt lägga fram förslag om hur detta kan ske.
          </note>
          <note>
            Utredningen bör kunna lägga fram ett förslag till hösten och
            därmed beredas tillsammans med Lotterilagsutredningens slutbetänkande
            och den prövning av förlängda tillstånd för spel till AB Svenska
            Spel och
          </note>
          <note>
            AB Trav och Galopp som skall ske inför det kommande årsskiftet.
          </note>
          <note>
            Min förhoppning är att utredningen kommer till ett resultat där
            man konstaterar att de tre aktörerna bör ha ungefär var sin tredjedel
            av den totala spelmarknaden. Sedan är det inte säkert att man
            därmed fullt ut klarar ut folkrörelsernas långsiktiga ekonomiska
            försörjning, utan det är högst troligt att ytterligare en utredning
            måste tillsättas för att finna svaret på denna fråga. Detta bör
            ske när man tydligt kan se hur den föreslagna kasinoverksamheten
            inverkar på den övriga spelmarknaden.
          </note>
          <note>
            I detta sammanhang är det också glädjande att konstatera att
            regeringen nu menar att det finns så tillförlitliga prognoser
            att det är möjligt att införa det beslutade vinstdelningssystemet.
            Jag utgår från att detta system sjösätts i den kommande budgeten.
          </note>
          <note>
            Fru talman! Lotteriinspektionen har en viktig roll som tillståndsgivare
            och kontrollmyndighet på den svenska spelmarknaden. Enligt utskottsmajoriteten
            bör inspektionens roll ytterligare stärkas. Det innebär att ytterligare
            resurser bör tillföras i den kommande budgetpropositionen och
            att inspektionen delegeras tillståndsgivningen även för AB Svenska
            Spel och
          </note>
          <note>
            AB Trav och Galopp.
          </note>
          <note>
            Det förslag som blivit mest omskrivet och diskuterat i detta
            betänkande är det som en utskottsmajoritet föreslår, nämligen
            att kasinon av internationellt slag skall bli tillåtna i Sverige.
            Detta är en fråga som från och till under ett tjugotal år diskuterats
            i Sveriges riksdag. Senast frågan var uppe var 1997, då kulturutskottet
            behandlade ett par motioner i ämnet och riksdagen sedermera med
            överväldigande majoritet fattade beslut om att uppdra åt regeringen
            att ta ställning i frågan. Detta uppdrag från riksdagen har regeringen
            haft att hantera. Äntligen har man nu satt ned bägge fötterna.
            Man menar att vid en avvägning av de föroch nackdelar som finns
            kan mycket göras för att begränsa nackdelarna, varför övervägande
            skäl talar för att etablera kasinon i Sverige.
          </note>
          <note>
            Självklart har vi socialdemokrater mycket ingående diskuterat
            de nackdelar som denna i någon mening nya spelform har för det
            svenska samhället. Men vi har också försökt att analysera de positiva
            effekterna av kasinon. Vår slutsats har blivit att med de kraftiga
            restriktioner som omgärdar spelformen, med den utökade satsning
            som kommer att göras för att både motverka och stödja spelberoende
            samt detta med att förslaget motverkar illegalt spel och nyrekrytering
            till illegalt spel, är det försvarligt att som näst sista land
            inom EU och som fjärde sista land i Europa tillåta kasinon med
            internationella regler.
          </note>
          <note>
            Att förslaget dessutom ger positiva sysselsättningseffekter och
            ett ekonomiskt tillskott till statens kassa är naturligtvis bara
            bra. Men det är viktigt för oss att staten är huvudman. Ett statligt
            bolag kan åläggas att ta ansvar och hänsyn som står i strid mot
            kortsiktiga kommersiella företagsekonomiska överväganden. På samma
            sätt är det viktigt att man har en tydlig registrering och en
            20-årsgräns för tillträde.
          </note>
          <note>
            En fråga som har diskuterats mycket under den senaste tiden är
            lokaliseringen av dessa kasinon. De två huvudalternativ som finns
            är storstadslokalisering och turistortslokalisering. När utskottet
            behandlat denna fråga har vi som är för verksamheten över huvud
            taget också blivit överens om att det faktiska lokaliseringsbeslutet
            skall tas av regeringen. Men samtidigt sänder vi med i betänkandet
            en tydlig markering att regeringen vid sina beslut skall ta regionalpolitiska
            hänsyn och att utskottet ser positivt på lokaliseringar även utanför
            storstadsregionerna.
          </note>
          <note>
            Fru talman! En annan del av betänkandet handlar om automatspel.
            I ärlighetens namn skall jag även nämna att det i betänkandets
            kasinodel finns en automatspelsfråga som är kontroversiell men
            som har betydelse för kasinots lönsamhet, nämligen penningautomaterna.
            Dessa automater har varit förbjudna i Sverige sedan 1979, med
            undantag av på fartyg i internationell trafik.
          </note>
          <note>
            Alla minns väl den diskussion som fördes i slutet av 70-talet.
            Man ville att dessa automater skulle kunna placeras ut i affärer,
            på bensinstationer och på kaféer. Orsaken till att man då förbjöd
            dessa automater var att man inte kunde kontrollera dessa spel
            och att man ansåg att de medförde risker för sociala skadeverkningar
            i form av dåliga ungdomsmiljöer.
          </note>
          <note>
            I kasinomiljön är situationen en helt annan, med åldersgränser,
            registrering och kontroll, så utskottsmajoriteten har kommit fram
            till att det är möjligt att tillåta penningautomater i denna miljö.
            Det innebär att dessa automater inte kommer att tillåtas i någon
            annan miljö än på kasinon.
          </note>
          <note>
            Övriga automatspel är varuspelsautomater och värdeautomater.
            Den ursprungliga tanken var att alla automatspel skulle behandlas
            i ett samlat betänkande.
          </note>
          <note>
            Det är också troligt att när Lotterilagsutredningen lägger sitt
            slutbetänkande kommer alla automatspel att regleras på ett samlat
            sätt.
          </note>
          <note>
            Orsaken till att vi redan nu föreslår att nya bestämmelser skall
            införas i lotterilagen är att vinstutbetalningarna inte fungerat
            så som det var tänkt när nu gällande lagstiftning infördes. Vinster
            på varuspelsautomater har förändrats från att ha varit riktiga
            varor till att vara föremål som är avsedda att lösas in mot kontanter.
            I praktiken har de alltså fungerat som värdeautomater men med
            den stora skillnaden att varuspelsautomater fått ställas ut på
            fler ställen där spelet är avsevärt svårare att kontrollera.
          </note>
          <note>
            Detta har inneburit att antalet varuspelsautomater drastiskt
            har ökat sedan lagen ändrades 1997 samtidigt som antalet värdeautomater
            ej har ökat på det sätt som planerats under motsvarande period.
            Men även värdeautomaterna har inneburit problem. De värdebevis
            som utgör den största delen av den eventuella vinst man får har
            i stor utsträckning lösts in mot kontanter och inte som var avsett
            mot presentkort.
          </note>
          <note>
            De förändringar som vi nu föreslår innebär att varuspelsautomater
            endast får placeras ut på offentlig nöjestillställning i form
            av tivoli eller liknande och inte som i dag i bl.a. bingohallar.
            Dessutom införs ett förbud mot inlösen av varuvinster.
          </note>
          <note>
            När det gäller värdeautomater är det automater där tillstånd
            endast får lämnas till ett företag som ägs av staten. I dag finns
            ca 4 000 värdeautomater, men
          </note>
          <note>
            Svenska Spel har tillstånd att utplacera totalt 7 000.
          </note>
          <note>
            De placeras i dag ut främst på restauranger, och man har ett
            mycket bra fungerande kontrollsystem. Men som jag tidigare nämnde
            är vinstutbetalningssystemet inte bra, då det både är krångligt
            och ger utrymme för svartväxling. Av detta skäl föreslår utskottsmajoriteten
            att vinst begränsas till högst 500 kr per spel mot i dag 1 100
            kr och att det i sin helhet får utbetalas kontant. Detta bör innebära,
            menar utskottet, att attraktionskraften hos dessa spel ökar och
            att det överskott som planerats kan komma folkrörelsernas barnoch
            ungdomsrörelser till godo.
          </note>
          <note>
            Fru talman! Avslutningsvis vill jag säga att i och med att varuspelsautomater
            inte längre får placeras ut i bingohallar föreslår utskottsmajoriteten
            att man i stället skall få möjlighet att placera ut 500 värdeautomater.
            Utskottet har därvidlag poängterat vikten av att man säkerställer
            ett kontrollsystem av mycket hög kvalitet men också att den planerade
            utredningen om folkrörelsernas andel av spelmarknaden skall ta
            hänsyn till de synpunkter som framförts av bl.a. Folkrörelsernas
            samarbetsorgan för lotterifrågor.
          </note>
          <note>
            Min förhoppning är att denna nya ordning i bingohallarna skall
            innebära att idrottsrörelsen verkligen får det överskott på ca
            100 miljoner som regeringen föreslår i idrottspropositionen och
            som skall behandlas i riksdagen under sensommaren.
          </note>
          <note type="speaker">
            Anf. 44 LENNART KOLLMATS (fp) replik:
          </note>
          <note>
            Fru talman! Lars Wegendal tog upp huvudmannaskapet och gläds
            dessutom åt att vi är så många som vill att folkrörelsernas andel
            skall öka när det gäller spel. Jag kan då inte begripa varför
            man är så mycket för statliga monopol, både när det gäller kasinoområdet
            och när det gäller värdeautomaterna i bingohallarna.
          </note>
          <note>
            Det som sades om att en tredjedel av spelmarknaden skulle gå
            till folkrörelserna var väl i och för sig ett bra mål. Men hur
            skall man nå det med det monopoliserande som finns i majoritetsförslaget?
          </note>
          <note type="speaker">
            Anf. 45 LARS WEGENDAL (s) replik:
          </note>
          <note>
            Fru talman! Riksdagen har i ett beslut 1995 slagit fast att staten
            bör äga, styra eller på annat sätt ha insyn hos de stora aktörerna
            på spelmarknaden. Genom ett statligt ägande ges det bättre förutsättningar
            att stävja eventuella risker med olika spelformer. Det är motivet.
            Staten kan som ägare genom ägardirektiv på ett snabbare sätt styra
            verksamheten. Sedan har
          </note>
          <note>
            AB Svenska Spel en mycket god kunskap, inte minst om automatspel,
            och automatspel är en viktig del i kasinot. Detta innebär naturligtvis
            att AB Svenska
          </note>
          <note>
            Spel med egen kompetens inte från första dagen skall driva dessa
            kasinon. Naturligtvis måste bolaget använda sig av kunniga operatörer
            som måste hyras in.
          </note>
          <note>
            Först därefter kan man ta över verksamheten.
          </note>
          <note>
            Jag tror att det är viktigt att den utredning som förhoppningsvis
            nu kommer att tillsättas förutsättningslöst får titta på fördelningarna.
            Det gäller de olika typerna av spel. Personligen tror jag inte
            att kasino blir föremål för föreningsdrift.
          </note>
          <note type="speaker">
            Anf. 46 LENNART KOLLMATS (fp) replik:
          </note>
          <note>
            Fru talman! Jag förstår fortfarande inte riktigt hur
          </note>
          <note>
            Lars Wegendal skall kunna uppnå dessa 33 % med det tänkande och
            den argumentering som han tar fram. Detta blir ju en mycket kringgående
            rörelse också när det gäller fördelning av pengar. Där har vi
            uppenbart olika inställning till statligt engagemang.
          </note>
          <note>
            Lars Wegendal vill ju uppenbarligen gärna vara med och styra
            i de flesta fallen, medan vi från Folkpartiets sida gärna ser
            att bl.a. folkrörelserna kan få möjlighet både att slippa stå
            med mössan i hand och be om pengar och att själva driva både kasinon
            och värdeautomaterna i bingohallarna. Det gäller väl inte bara
            idrottsrörelsen, utan det är väl folkrörelserna i stort som tar
            hand om detta?
          </note>
          <note>
            Jag tycker att det är viktigt att man tar till vara allt det
            engagemang som finns i folkrörelserna.
          </note>
          <note type="speaker">
            Anf. 47 LARS WEGENDAL (s) replik:
          </note>
          <note>
            Fru talman! Ja, det är viktigt att vi tillvaratar detta.
          </note>
          <note>
            Jag har under den tid som nu har förflutit då vi har diskuterat
            frågorna uppvaktats av en mängd olika organisationer. Och jag
            är inte riktigt säker på att man kan föra ihop de olika synpunkterna
            och komma fram till ett konkret resultat. Men jag tror att det
            är fullt möjligt att i en utredning som skall gå snabbt komma
            fram till den här fördelningen mellan de olika aktörerna på spelmarknaden
            utan att man i dagsläget talar om att kasinon skall ha föreningsdrift.
          </note>
          <note type="speaker">
            Anf. 48 INGER DAVIDSON (kd) replik:
          </note>
          <note>
            Fru talman! Lars Wegendal gjorde ett tappert försök att försvara
            återinförandet av de enarmade banditerna. Hela kasinoverksamheten
            bygger ju på att de finns med, därför att all annan verksamhet
            på kasinon är mycket personalintensiv och kostar alltså mycket
            pengar att driva. Men de enarmade banditerna skall ge överskottet,
            vinsten.
          </note>
          <note>
            Ja, det blir kontroll. Nu var det ju inte i första hand ungdomarna
            som spelade bort sina pengar under den tid som vi hade dessa automater,
            utan det var faktiskt vuxna människor och i hög grad kvinnor,
            låginkomsttagare bland kvinnorna, som var det stora folkhälsoproblemet.
            Det problemet löser vi alltså inte med en 20-årsgräns.
          </note>
          <note>
            Jag är förvånad över att Erik Åsbrink lyckades övertala den socialdemokratiska
            riksdagsgruppen att gå med på detta förslag.
          </note>
          <note>
            Övervägande skäl talar för, säger Lars Wegendal.
          </note>
          <note>
            Man har gjort beräkningar av antalet arbetstillfällen, och man
            har ganska exakta siffror också på överskottet. Etableringsfasen
            kommer att ta ett par år. Och det sägs att den är kostsam. Vilka
            beräkningar har gjorts av vilka kostnader som staten kommer att
            få under dessa två år?
          </note>
          <note type="speaker">
            Anf. 49 LARS WEGENDAL (s) replik:
          </note>
          <note>
            Fru talman! När riksdagen fattade sitt beslut 1997
          </note>
          <note>
            att uppdra åt regeringen att ta ställning i denna fråga och återkomma
            med förslag till riksdagen var det en överväldigande majoritet
            för det förslaget. Men även då ställde sig Kristdemokraterna,
            Vänsterpartiet och
          </note>
          <note>
            Miljöpartiet vid sidan om. De menade att riksdagen egentligen
            direkt kunde avvisa idén om att etablera kasinon. I dag är egentligen
            positionerna desamma.
          </note>
          <note>
            Samma partier är för förslaget, och samma partier är emot förslaget.
            På samma sätt är det med argumentationen. När regeringen och utskottsmajoriteten
            talar om ekonomiskt överskott, då säger minoriteten att det inte
            finns belägg för detta. När utskottsmajoriteten hävdar att införandet
            av internationella kasinon har en positiv effekt när det gäller
            att betydligt minska det illegala spelet säger minoriteten att
            det inte finns belägg för detta. Och när vi från majoriteten hävdar
            att införandet har en positiv effekt när det gäller sysselsättningen,
            säger minoriteten att det inte är troligt.
          </note>
          <note>
            Min uppfattning är att fördelarna med att införa dessa kasinon
            överväger nackdelarna. Jag delar därvidlag Lotteriutredningens
            delrapport om kasinoverksamheten. En kristdemokrat var för övrigt
            ordförande i utredningen och hade egentligen inte någon avvikande
            mening.
          </note>
          <note>
            Jag har också odelat förtroende för Lotteriinspektionen och det
            statliga spelföretaget.
          </note>
          <note>
            Jag är övertygad om att man med interna åtgärdsprogram kan motverka
            uppkomst av överdrivet spel, och jag är övertygad om att man kan
            motverka eventuella risker med penningtvätt.
          </note>
          <note>
            Några direkta uppgifter på vad kostnaderna kommer att vara under
            etableringsfasen har jag inte att tillgå i dag.
          </note>
          <note>
            Däremot finns det egentligen ingenting som talar för att svenskar
            är sämre rustade än andra att hantera de frestelser ett internationellt
            kasino kan ge upphov till.
          </note>
          <note type="speaker">
            Anf. 50 INGER DAVIDSON (kd) replik:
          </note>
          <note>
            Fru talman! Det var en intressant föreläsning som inte så mycket
            tog upp de frågor som jag var inne på.
          </note>
          <note>
            Det går alltså att beräkna överskottet ganska väl, men det går
            inte att beräkna etableringsfasen, som dock sägs bli kostsam.
          </note>
          <note>
            Nu kommer vi att få möjlighet att följa det här, och vi kommer
            att få se vem som får rätt när det gäller arbetstillfällen och
            överskott. Vi har ju en del annat att jämföra med, inte minst
            när det gäller hur man har förhandlat i fråga om fördelningen
            av pengar och hur stort överskottet har blivit av den spelverksamhet
            vi har i dag.
          </note>
          <note>
            Jag vill bara kort ta upp en annan fråga. Folkrörelserna är oerhört
            besvikna på regeringen. I går kunde vi se en stor artikel i Aftonbladet
            som hade som rubrik: Regeringen har grundlurat oss. Det är ett
            otal organisationer som står bakom den artikeln. De undrar varför
            inte regeringen vill betro folkrörelserna med att själva driva
            spel och också med att direkt få överskottet i stället för att
            det skall fördelas via
          </note>
          <note>
            Svenska Spel.
          </note>
          <note>
            Det var ett väldigt intressant utspel vi fick här.
          </note>
          <note>
            Lars Wegendal och socialdemokraterna anser att fördelningen skall
            vara en tredjedel till var och en.
          </note>
          <note>
            Det är ett helt nytt inslag, och jag välkomnar om det är ett
            nytänkande. Men jag välkomnar inte den här förhalningstaktiken
            som vi nu känner igen. År efter år uttalar riksdagen att folkrörelserna
            skall ha mer pengar i förhållande till staten, och år efter år
            fördröjs det här med utredningar.
          </note>
          <note>
            Från 1996 har vi väntat på att vinstdelningssystemet skall komma
            i gång. Nu beräknas vinstdelningen i budgeten. Ja, vi kan ju hoppas
            det.
          </note>
          <note type="speaker">
            Anf. 51 LARS WEGENDAL (s) replik:
          </note>
          <note>
            Fru talman! En av de frågor utskottet har diskuterat allra mest
            är just vem som skall ha rätt att placera ut värdeautomaterna
            i de föreningsdrivna bingohallarna. Det har inte varit så mycket
            formerna kring själva spelet i bingohallarna som har diskuterats,
            utan mest om föreningslivet eller Svenska Spel skall ha tillståndet.
          </note>
          <note>
            Vår uppfattning är att överskottet när det gäller dessa automater
            skall tillfalla idrottsrörelsen generellt och inte specifikt de
            föreningar som anordnar spelet.
          </note>
          <note>
            Enligt RF finns det i dag fördelningsmodeller att använda för
            att fördela överskottet. Samtidigt avvisar inte utskottet möjligheten
            för föreningarna att i en framtid få möjlighet att själva ha tillståndet
            för automaterna.
          </note>
          <note>
            Men under den närmaste tiden talar säkerhetsaspekterna för att
            Svenska Spel skall driva även dessa automater. Sedan menar utskottet
            att den utredning som tillsätts skall ta hänsyn till FSL:s synpunkter
            när framtidens ordning bestäms. Självklart får denna fråga betydelse
            när det skall bestämmas hur folkrörelsernas andel av spelmarknaden
            skall stärkas.
          </note>
          <note type="speaker">
            Anf. 52 ROY HANSSON (m) replik:
          </note>
          <note>
            Fru talman! Lars Wegendal talade väl för att folkrörelsens andel
            skulle öka. Ja, han t.o.m. beskrev att den skulle vara en tredjedel
            av spelmarknaden. Det är naturligtvis vällovligt, och det önskar
            vi säkert allihop. Men då får jag det inte att gå ihop. Jag förstår
            inte varför socialdemokraterna går emot när man nu har möjlighet
            att göra det här. Vi talar då om de tillkommande 500 värdeautomaterna
            i bingohallar. Det vore ju ett lämpligt första steg för att klara
            åtminstone en liten del på väg mot den här tredjdedelen. Men detta
            röstar man då emot. Och det stämmer naturligtvis inte. Det är
            möjligen fagert tal från talarstolen, men i verkligheten, när
            man skall rösta på tisdag, blir det någonting annat.
          </note>
          <note>
            Jag kan dock notera att Lars Wegendal nog var ganska kritisk
            mot regeringen. 1997 röstade man för att man skyndsamt skulle
            komma med förslag, och nu skriver vi 1999. Och det tycker jag
            väl också är ganska bra.
          </note>
          <note>
            Fru talman! Min huvudreplik just nu är att jag tycker att det
            är märkligt att socialdemokraterna kan försvara införande av monopol.
            Det hänvisas till att man skulle kunna reglera detta. Men det
            kan man naturligtvis göra på annat sätt när man ger koncession.
            Sedan finns det ju också i reglerna att man kan lösa det på annat
            sätt än just genom monopol. Men här skall införas statligt monopol,
            trots att regeringen tydligen vet att det nog inte är tillåtet.
          </note>
          <note>
            Man skriver i propositionen att man inte skall peka ut något
            företag. Men det skall vara ett statligt företag och det finns
            bara ett, och då är det ett monopol. Man vet att Lagrådet avråder
            det här bestämt.
          </note>
          <note>
            Man vet att det finns en rättsprocess mot det finska monopolet,
            där det med all sannolikhet kommer att bli ett förbud.
          </note>
          <note>
            Tyvärr finns det inte någon regeringsrepresentant här i dag,
            vilket jag beklagar. Men då får väl Lars
          </note>
          <note>
            Wegendal ikläda sig den rollen. Hur avser socialdemokraterna
            och regeringen agera om det nu kommer ett avgörande i EG-domstolen
            mot det finska monopolet? Vad händer då? Vore det inte bättre
            att redan nu förebygga detta? Det kan man enkelt göra genom att
            stödja reservaton nr 9.
          </note>
          <note type="speaker">
            Anf. 53 LARS WEGENDAL (s) replik:
          </note>
          <note>
            Fru talman! Grunden för vårt ställningstagande är att vi anser
            att det skall vara ett statligt bolag som driver denna typ av
            verksamhet. Min uppfattning är att det föreliggande förslaget
            inte är en diskriminering av utländska personer. Alla näringsidkare
            behandlas på ett likvärdigt sätt, alltså även svenska. Inrättandet
            av ett statligt monopol är ett ändamålsenligt sätt att se till
            att kasinospel inte utnyttjas bedrägligt för att på spelarnas
            bekostnad gynna kommersiella intressen.
          </note>
          <note>
            Utskottet har ju diskuterat det här också och anser i likhet
            med Lagrådet att det inte finns anledning att undanta kasinospel
            från de gängse principerna som tillämpas på den svenska spelmarknaden.
            Sedan måste vi som alla andra medlemsländer inom EU
          </note>
          <note>
            naturligtvis rätta oss efter EG-domstolen om de fattar ett sådant
            här beslut.
          </note>
          <note>
            Nu är det inte någon självklarhet, så som Roy
          </note>
          <note>
            Hansson säger. Det som nu har förekommit är ju att åklagaren
            har gjort en inlaga till domstolen. Sedan kommer det naturligtvis
            att bli en normal rättslig process, och där är det inte en självklarhet
            att åklagarens synpunkter kommer att vara de vinnande.
          </note>
          <note type="speaker">
            Anf. 54 ROY HANSSON (m) replik:
          </note>
          <note>
            Fru talman! Jag noterar att Lars Wegendal fortsätter att försvara
            monopolet. Jag trodde möjligen att vi hade passerat det stadiet
            att man skulle införa ytterligare monopol. Det är ju skadligt
            på alla ommråden, och det är inte lyckat här heller.
          </note>
          <note>
            Det är ju ett sätt att öka folkrörelsernas del att medge att
            folkrörelserna i varje fall skall få hantera automaterna som finns
            i bingohallar. Men detta förnekar man. Det skall in i ett statligt
            monopol. Ingen annan skulle kunna sköta det här. Jag har förtroende
            för folkrörelserna fullt ut. Men det har tydligen inte
          </note>
          <note>
            Lars Wegendal och regeringen.
          </note>
          <note>
            Sedan är det ju väldigt trevligt att man skall rätta sig efter
            EG-domstolen. Men varför skall man hamna i domstol när man kan
            förhindra det?
          </note>
          <note>
            Sedan var det inte riktigt korrekt som Lars Wegendal sade. Det
            är allstå generaladvokaten som har kommit med sitt utlåtande,
            och allt tyder på att finska spelmonopolet kommer att upphävas.
            Varför skall vi då hamna i den här knepiga situationen när vi
            känner till att det blir besvärligheter? Som sagt, det vore enklare
            att gå en annan väg och inte behöva hamna i
          </note>
          <note>
            EG-domstolen.
          </note>
          <note type="speaker">
            Anf. 55 LARS WEGENDAL (s) replik:
          </note>
          <note>
            Fru talman! När det gäller just den rättsliga processen och EG-domstolen
            är det tydligen så att vi har olika uppfattningar om i vilket
            läge detta befinner sig och om på vilket sätt det kommer att gå
            vidare. Jag tror att framtiden får utvisa vem av oss, Roy Hansson
            eller jag, som har rätt.
          </note>
          <note>
            När det gäller förtroendet för folkrörelserna tror jag att det
            är lite väl mycket sagt att moderaterna har förtroende och att
            vi inte har det. Vad som skiljer oss är ju att jag vill att i
            den utredning som föreslås och som skall jobba snabbt - man har
            sagt att i höst skall man kunna lägga fram ett förslag - skall
            man peka ut vilka vägar vi skall gå för att nå det mål som i varje
            fall jag har. Det är att folkrörelserna skall ha ungefär en tredjedel
            av den totala spelmarknaden.
          </note>
          <note>
            Det kan självklart nås på många olika sätt. Jag är inte beredd
            i dag att peka ut kasinot som den närmsta vägen att gå för nå
            målet.
          </note>
          <note type="speaker">
            Anf. 56 BIRGITTA SELLÉN (c) replik:
          </note>
          <note>
            Fru talman! Jag instämmer i kören: Det är glädjande att höra
            att socialdemokraterna är redo att ge en tredjedel av vinsten
            till folkrörelserna.
          </note>
          <note>
            Men sedan funderar jag lite grann runt de värdeautomater som
            vi vet i dag inte ger någon vinst, som det står i alla papper
            som jag har läst. Enligt säkra prognoser skall man med 7 000 automater
            helt plötsligt ha 250 miljoner kronor i vinst, och till det har
            man då sagt att barn- och ungdomsverksamheten skall få 50 miljoner
            kronor, och man har i idrottspropositionen utlovat 100 miljoner,
            som du själv talade om alldeles nyss. Men om de nu inte ger den
            här enligt säkra prognoser förväntade vinsten; har då regeringen
            garderat upp sig så att det kommer att finnas pengar till den
            här verksamheten i alla fall, eller får man då bara höra: Jaha,
            det blev ingenting?
          </note>
          <note>
            Jag är också lite fundersam över frågan om vem som har ansvar
            för värdeautomaterna. Lars Wegendal, du blev väldigt lågmäld i
            dina ord när du pratade om FSL, alltså Folkrörelsernas samarbetsorgan
            i
          </note>
          <note>
            Lotterifrågor. Du sade ungefär att detta organ var påtänkt. Men
            jag undrar om du kan säga med skärpa att de här skall finnas med
            i utredningsdirektiven och att man inte då kan försvara sig med
            att säga att
          </note>
          <note>
            Svenska Spel nog av säkerhetsskäl bör vara den som har ansvaret.
            Säger man så kan vi börja fråga oss:
          </note>
          <note>
            Kommer någonsin någon annan än AB Svenska Spel att få förtroendet
            att sköta värdeautomaterna?
          </note>
          <note type="speaker">
            Anf. 57 LARS WEGENDAL (s) replik:
          </note>
          <note>
            Fru talman! Jag vill börja med den första frågan.
          </note>
          <note>
            Den vinst man i dag räknar med när det gäller värdeautomaterna
            är i storleksordningen 59 miljoner kronor enligt de uppgifter
            som finns från Svenska
          </note>
          <note>
            Spel. Jag oroas också av det stora gap som finns mellan det som
            man nu har i prognosen och det faktiska utfallet. Jag utgår ifrån
            att om man inte når upp till prognosen så kommer den frågan att
            behandlas i särskild ordning i budgetpropositionen.
          </note>
          <note>
            När det gäller FSL och dess roll i bingohallarna har jag den
            uppfattningen att det är en möjlig väg att gå, att överlåta värdeautomaterna
            till FSL och att organisationen får driva denna verksamhet i bingohallarna.
            Men jag vill inte binda upp mig i denna frågan i dag, utan jag
            vill att den utredning som skall jobba snabbt nu fram till hösten
            har med detta som ett underlag i samband med att man pekar ut
            vägarna för att nå det tredjedelsmått som jag menar skall vara.
          </note>
          <note type="speaker">
            Anf. 58 BIRGITTA SELLÉN (c) replik:
          </note>
          <note>
            Fru talman! Då fick vi litet mer förtydliganden, och jag hoppas
            verkligen att vi får se att FSL finns med.
          </note>
          <note>
            Du pratar om siffran 59 miljoner. Den siffran har jag också läst,
            men då gäller det 4 000 automater.
          </note>
          <note>
            Sedan blir det helt plötsligt nästan fem gånger så mycket när
            man ökar antalet med 3 000 automater.
          </note>
          <note>
            Jag hoppas att du tar med dig det här. Jag saknar också någon
            regeringsföreträdare som finns med här och kan bevaka vad vi säger
            om det här. Våra barn och ungdomar är så viktiga, så vi får inte
            göra dem besvikna med att det inte finns pengar till dem.
          </note>
          <note type="speaker">
            Anf. 59 LARS WEGENDAL (s) replik:
          </note>
          <note>
            Fru talman! Jag hoppas ju att det protokoll som skrivs ut från
            den debatt vi för i dag även hamnar i regeringskansliet så att
            man där ser vad vi har sagt.
          </note>
          <note type="speaker">
            Anf. 60 EWA LARSSON (mp) replik:
          </note>
          <note>
            Fru talman! Det är två frågor som jag har, och den första handlar
            om den nya spelformen på kasino. Där säger nu Lars Wegendal att
            socialdemokraterna noga har analyserat de negativa och de positiva
            effekterna, och nu, 1999, anser socialdemokraterna att de positiva
            effekterna väger över. Då undrar jag vad som har hänt just nu,
            1999, som gör att socialdemokraterna har ändrat sin linje. För
            det enda som jag känner till som vi har fått mera fakta och kunskap
            om är ju den ökade kunskapen om de sociala negativa konsekvenserna.
            Där har kunskapen ökat över hela världen.
          </note>
          <note>
            Land efter land av de länder som har kasinoverksamhet i dag vittnar
            om de problem som finns, och
          </note>
          <note>
            Världsbanken vill alltså inte ställa upp med garantilån till
            nya länder som vill införa den här spelformen.
          </note>
          <note>
            Så vad är det som gör att ni socialdemokrater ändrar er just
            i år? Är det kanske bara en ren EU-
          </note>
          <note>
            anpassning? Det är den första frågan.
          </note>
          <note>
            Då går jag in på den andra frågan. Det finns ju ingen här i kammaren
            som inte ställer upp på 33-
          </note>
          <note>
            procentsmålet, dvs. den jämna fördelningen mellan de tre aktörerna
            på spelmarknaden, och det är ju bra att alla nu har fått möjlighet
            att säga det och instämma i det som vi tidigare har pratat om,
            dvs. de här
          </note>
          <note>
            33 procenten. Snabbutredningen får nu visa på hur det här skall
            ske. Då undrar jag vad Lars Wegendal själv har tänkt sig att den
            största aktören, Svenska
          </note>
          <note>
            Spel, egentligen skall avstå ifrån, för någon måste väl avstå,
            eller?
          </note>
          <note type="speaker">
            Anf. 61 LARS WEGENDAL (s) replik:
          </note>
          <note>
            Fru talman! Jo, det kommer säkerligen att bli så att det är den
            största aktören som kommer att få avstå någonting, men jag vill
            absolut inte i detta läge stå och peka ut någon typ av spel. Det
            finns en mängd olika spel som jag personligen skulle kunna tänka
            mig att Svenska Spel skulle kunna avstå till folkrörelserna, men
            det vill jag absolut inte peka ut i detta läge. Så där får vi
            nog ge oss till tåls till hösten, och jag är övertygad om att
            den diskussionen kommer att leva även under höstmånaderna.
          </note>
          <note>
            Så går jag över till den andra frågan, varför vi socialdemokrater
            har ändrat oss. Jag är ju inte så gammal som Ewa Larsson, i kammaren
            alltså, så jag har lite svårt att titta på historien här och se
            vilka socialdemokrater som har varit för och vilka som har varit
            emot, för det skiftar ju naturligtvis över åren. Det här är en
            fråga - det tror jag att de allra flesta partier har märkt - som
            slår rakt igenom partierna. Vi har både sådana som är för och
            sådana som är emot. Men jag tror inte att vi har ändrat oss. 1997
            stod vi upp och ville ge det här uppdraget till regeringen, och
            utifrån den diskussion som jag har hört har det inte varit fråga
            om annat än att majoriteten av socialdemokraterna har varit positiva
            då.
          </note>
          <note type="speaker">
            Anf. 62 EWA LARSSON (mp) replik:
          </note>
          <note>
            Fru talman! Det räcker som svar för mig att Lars
          </note>
          <note>
            Wegendal säger som svar på den ena frågan att den största aktören
            måste avstå. Jag är nöjd med det svaret.
          </note>
          <note>
            När det gäller den andra frågan är jag inte nöjd.
          </note>
          <note>
            Däremot kan jag konstatera att socialdemokraterna nu från talarstolen
            erkänner att det här finns en splittring i partiet. Tidigare lät
            det som om det var Miljöpartiet,
          </note>
          <note>
            Kristdemokraterna och Vänsterpartiet som var de som tog ställning
            för de socialt svaga i samhället som drabbats av spelberoende
            och som tycker att de sociala negativa konsekvenserna överväger.
            Jag hoppas nu att det kommer att bli fri röstning i alla partier,
            även inom det socialdemokratiska partiet.
          </note>
          <note>
            Jag har fortfarande då inte fått någon historisk förklaring till
            varför socialdemokraterna 1999 anser att vågskålen positivt väger
            över, annat än att jag vet att tidigare finansministern drev frågan
            väldigt hårt som en ren inkomstfråga. Det är inte alls säkert
            att den nya finansministern har samma syn på den här frågan. Därför
            hade det varit gott om vi hade inväntat resultat och analys av
            den utredning som Socialstyrelsen har beställt. Jag är djupt olycklig
            över att vi har drivit fram det här ärendet så fort just nu, och
            min fråga var: Är det en ren EU-anpassning?
          </note>
          <note type="speaker">
            Anf. 63 LARS WEGENDAL (s) replik:
          </note>
          <note>
            Fru talman! Nej, det har aldrig förekommit i diskussionen att
            det här är en EU-anpassning. Jag utgår från att vi i Sveriges
            riksdag fattar våra beslut utifrån de uppfattningar som vi har.
            Någon EU-anpassning har inte varit med i diskussionen.
          </note>
          <note>
            På Ewa Larsson verkar det som att det bara är kristdemokrater,
            vänsterpartister och miljöpartister som ser till de spelberoendes
            problem. Så är det inte.
          </note>
          <note>
            Det är inte en sanning Ewa Larsson står och säger. Vi kan gå
            in i budgetpropositionen och titta på formulering efter formulering
            där man oerhört tydligt tar det här problemet på allvar.
          </note>
          <note>
            Det skall bli intressant att se när vi kommer fram till hösten
            och budgetpropositionen läggs fram hur ni ställer er till de satsningar
            på spelberoende som regeringen aviserar i denna proposition och
            som vi har med i betänkandet. Vi säger att det inte längre bara
            handlar om att satsa pengar på forskning. Det handlar nu om att
            mer konkret gå ut och satsa på stöd till länkrörelser, behandlingshem
            och liknande.
          </note>
          <note>
            Vi får kanske ta den diskussionen när vi kommer fram till höstens
            budgetproposition. Jag ser fram emot de ökade satsningar som aviseras
            i den proposition vi nu debatterar.
          </note>
          <note type="speaker">
            Anf. 64 CHARLOTTA L BJÄLKEBRING (v) replik:
          </note>
          <note>
            Fru talman! Jag kan med anledning av det tidigare replikskiftet
            säga att socialdemokraterna har ändrat uppfattning eftersom det
            under en fjortonårsperiod motionerats i den här frågan, och socialdemokraterna
            har då sagt nej till en kasinolag.
          </note>
          <note>
            Fru talman! Jag har också några frågor till Lars
          </note>
          <note>
            Wegendal. För att undvika att personer som inte har ekonomiska
            möjligheter att besöka kasinon ändå gör det vill regeringen att
            man tar ut en entréavgift. Detta för att motverka spelmissbruk
            och spelberoende. Men det ter sig mycket märkligt när man i samma
            stycke i propositionen kan läsa att det bör göras undantag för
            stamkunder. Jag undrar vad Lars Wegendal anser om gratis inträde
            för just stamkunder.
          </note>
          <note>
            Jag undrar också över att kasinoverksamheten beräknas att ge
            ett årligt överskott på 200-300 miljoner kronor. Detta innebär
            att omsättningen kommer att vara 1½-2 miljarder. Min fråga blir
            då: Är det rimligt att spel på kasino skall omfatta 1½-2 miljarder?
            Leder inte den nya spelformen till ett ökat spelmissbruk på köpet?
            Får inte det konsekvensen att folkrörelsernas andel kommer att
            minskas?
          </note>
          <note type="speaker">
            Anf. 65 LARS WEGENDAL (s) replik:
          </note>
          <note>
            Fru talman! Jag kan hålla med Charlotta Bjälkebring när det gäller
            entréavgifter för stamkunder. Jag tycker att det verkar vara något
            som har slunkit med utan att egentligen tanken har funnits med.
            Samtidigt skall regeringen i särskild ordning fastställa de regler
            som skall gälla för kasinon. Där hoppas jag personligen att man
            inte går med på fria entréer. Jag tycker att det sticker i ögonen.
          </note>
          <note>
            Det är riktigt att den storleksordningen på överskotten har diskuterats.
            Det gör man utifrån den utredning som har gjorts, Lotteriutredningen.
            Man hade där en tanke om att det skulle finnas tre kasinon, tror
            jag, och att det skulle kunna generera ett överskott i denna storleksordning.
            Det kan naturligtvis påverka den totala spelmarknaden. Men jag
            menar att man måste ta hänsyn till det i framtiden när man diskuterar
            fördelningen mellan de olika delarna av spelmarknaden - folkrörelser,
            Svenska Spel osv.
          </note>
          <note>
            Spelmissbruket finns i dag i samhället. Det är i dag ett stort
            problem. Det har vi hört senast i dag i morse på TV. Det är inte
            ett spelmissbruk som har uppstått på grund av kasinospel, utan
            det har uppstått på grund av lotto express, travspel och allt
            vad det nu är. Det skall vi ta på allra största allvar.
          </note>
          <note>
            Jag tror inte att kasinospelen kommer att bidra med ytterligare
            spelmissbruk på grund av den rigorösa kontroll och de bevakningskameror
            och annat som kommer att finnas på anläggningen. Där tror jag
            nog mer att det är ett generellt problem för spelmarknaden och
            naturligtvis för samhället att försöka hjälpa dessa människor
            att komma till rätta med de problem de har.
          </note>
          <note type="speaker">
            Anf. 66 CHARLOTTA L BJÄLKEBRING (v) replik:
          </note>
          <note>
            Fru talman! Jag kan ändå konstatera att Lars Wegendal i nuläget
            ställer sig bakom en omfördelningspolitik som grundar sig på spel.
          </note>
          <note>
            När det gäller spelmissbruk och kasinon har vi helt enkelt annorlunda
            uppfattning i den här frågan.
          </note>
          <note>
            Det gläder mig att också Lars Wegendal tycker att det vore olämpligt
            att ha gratis inträde för dem som är stamkunder.
          </note>
          <note>
            Jag har ytterligare en fråga. Jag undrar om ni är medvetna om
            att vid en annan majoritet i riksdagen, eller om EU fattar ett
            sådant beslut att inte enbart statliga bolag får bedriva kasinon,
            att man då kommer att driva fram att det blir en privatisering
            av kasinon.
          </note>
          <note>
            Om det hade varit på det viset i dag, dvs. att förslaget hade
            inneburit att även privata intressen skulle kunna driva kasionoverksamhet,
            hade ni då lagt fram förslaget?
          </note>
          <note type="speaker">
            Anf. 67 LARS WEGENDAL (s) replik:
          </note>
          <note>
            Fru talman! Som jag tidigare har sagt står jag för en modell
            där det skall vara ett statligt ägande av kasinon just på grund
            av att man genom det statliga ägandet kan styra på ett mycket
            tydligare och snabbare sätt än om man har en privat ägare som
            står för driften av kasinoverksamheten.
          </note>
          <note type="speaker">
            Anf. 68 JAN BACKMAN (m):
          </note>
          <note>
            Fru talman! Roy Hansson har redan delgivit kammaren den moderata
            uppfattningen om spelfrågor i allmänhet och kasinospel och därmed
            sammanhängande frågor i synnerhet. I något av de senaste replikskiftena
            kring frågan om vem som skall få tillstånd till värdeautomater
            i bingohallar har den moderata uppfattningen även i den frågan
            preciserats. Jag skall i varje fall ta tillfället i akt att fördjupa
            framställningen något.
          </note>
          <note>
            Först en kort bakgrundsbeskrivning. Under några år har det varit
            möjligt för landets många bingoarrangörer att kompensera sig för
            den minskning av bingointresset som blev följden av att bl.a.
            Bingolotto lanserades genom att de har kunnat få tillstånd att
            ställa ut varuspelsautomater i bingohallarna. Enligt en källa
            har dessa gett föreningslivet ett tillskott på 80
          </note>
          <note>
            miljoner kronor årligen. Det är visserligen en droppe i havet
            i förhållande till de belopp som folkrörelsernas minskade andel
            av den totala spelmarknaden motsvarar, men pengarna har i alla
            fall hamnat hos de föreningar, både idrottsföreningar och andra,
            som har fått tillstånd att arbeta med varuspelsautomaterna.
          </note>
          <note>
            Fru talman! Det finns förmodligen tendenser i den tekniska utvecklingen
            som gör att just varuspelsautomaterna inte är den lämpligaste
            spelformen som ett komplement till bingon. På den punkten är jag
            en del av majoriteten. Det som däremot har blivit helt fel är
            de restriktioner som majoriteten ställt sig bakom när det gäller
            värdeautomatspel i bingohallarna. En normal metod för styrning
            och kontroll av en viss verksamhet i Sverige är att riksdagen
            stiftar en lag som reglerar verksamheten i fråga. I vissa fall
            inrättas sedan en myndighet som har till uppgift att övervaka
            att lagens villkor efterlevs. I fallet med värdeautomater i bingohallarna
            handlar det om lotterilagens bestämmelser om värdeautomatspel
            i 26 och 27 §§.
          </note>
          <note>
            Vi har också den övervakande myndigheten Lotteriinspektionen.
          </note>
          <note>
            Men av någon för oss moderater obegriplig anledning anser majoriteten
            att på just detta område är behovet av att öka säkerheten och
            underlätta kontrollen så stort att man måste ge statliga AB Svenska
          </note>
          <note>
            Spel ensamt rätten att få tillstånd att bedriva spel på värdeautomater.
            Argumentet är dessutom egentligen irrelevant, eftersom de företrädare
            för bingospelsarrangörerna som uppvaktat kulturutskottet har sagt
            att en möjlighet skulle vara att inledningsvis anlita AB
          </note>
          <note>
            Svenska Spel som operatörer av de automater som föreningslivet
            då skulle få tillstånd till. Först sedan alternativa operatörer
            kan uppvisa samma säkerhetsnivå skulle de få i uppdrag att sköta
            automaterna.
          </note>
          <note>
            Vi talar här om 500 spelautomater i hela landet där insatsen
            får vara högst en sjutusendel av ett basbelopp och där högsta
            vinsten får uppgå till högst etthundra gånger insatsen. Det är
            alltså inte för att locka storspelare till bingohallarna som man
            kommer att ställa ut dessa automater. Beslutar riksdagen nu att
            alla tillstånden skall tillfalla AB Svenska Spel i avvaktan på
            den aviserade utredningen om hur föreningslivets ställning på
            spelmarknaden kan stärkas, har en möjlig lokal inkomstkälla för
            alltid tagits ifrån föreningslivet.
          </note>
          <note>
            Som Ewa Larsson påpekat ger övergångsbestämmelserna bingohallarna
            möjlighet att ha kvar varuautomaten under ytterligare några månader.
            Under tiden skulle regeringen hinna ta fram ett förslag som gör
            det möjligt att ge andra än Svenska Spel tillstånd att anordna
            spel på värdeautomater. Jag hoppas att regeringen, när man läser
            dagens protokoll, inser att man bör instruera Lotteriinspektionen
            att inte bevilja AB
          </note>
          <note>
            Svenska Spel några tillstånd för att i stället, när övergångstiden
            har gått ut, lägga fram ett förslag om annan tillståndsgivning.
          </note>
          <note>
            Jag ser detta som ett exempel på att utskottsmajoriteten inte
            vill att folkrörelser och föreningsliv själva skall få svara för
            sin finansiering. Man väljer i stället att via Svenska Spel och
            deras administrativa apparat genom statliga beslut överföra pengarna
            till Folkrörelsesverige på högsta möjliga organisatoriska nivå.
          </note>
          <note>
            Därifrån skall de sedan sippra ner i allt smalare strömmar och
            med belopp som inte på något sätt står i proportion till den enskilda
            föreningens egna ansträngningar. Bidragsberoende i stället för
            ansvarskänsla - det är samma politik som regeringen för på så
            många andra områden.
          </note>
          <note>
            Fru talman! Jag har inget yrkande, men jag ställer mig bakom
            det av Roy Hansson framförda yrkandet om bifall till reservation
            nr 9. Jag vill också förklara att vi moderater kommer att stödja
            de framförda yrkandena om bifall till reservationerna 1 och 17.
            Det är alltså reservation 17 som gäller den här frågan.
          </note>
          <note type="speaker">
            Anf. 69 ROLF ÅBJÖRNSSON (kd):
          </note>
          <note>
            Fru talman! Partiets uppfattning i den här frågan har redan tidigare
            redovisats av Inger Davidson på ett komplett och övertygande sätt.
          </note>
          <note>
            Jag kan ändå inte avstå från att kort ha några synpunkter på
            den här saken. Jag är personligen utomordentligt upprörd över
            att man inför kasinon i Sverige.
          </note>
          <note>
            I botten menar jag att spel om pengar är omoraliskt.
          </note>
          <note>
            Spel utgör en destruktiv verksamhet som hos många framkallar
            ett svårbemästrat spelberoende. Kasinospel är ytterst omoraliskt
            därför att dess syfte inte är att förverkliga människans möjligheter
            som person utan att skapa vinning enbart som resultat av slumpen.
            Det är liksom bottensatsen i den negativa inställningen till det
            här fenomenet över huvud taget.
          </note>
          <note>
            Sedan kan vi konstatera att vi har en omfattande organiserad
            brottslighet i Sverige som hela tiden ökar och som ytterst är
            ett hot mot demokratin. Varje åtgärd som främjar denna utveckling
            är av ondo. Och då menar jag varje åtgärd. Spelkasinon är ett
            jättekliv åt helt fel håll. Det har också påpekats av BRÅ. Även
          </note>
          <note>
            Konsumentverket och Socialstyrelsen har haft invändningar, men
            BRÅ är ju ändå den instans som är mest sakkunnigt orienterad.
            Hur i Herrans namn kan man, när man får ett sådant utlåtande från
            BRÅ och vi vet att vi har dessa problem med den organiserade brottsligheten,
            lägga fram ett sådant här förslag? Det är fullkomligt obegripligt.
          </note>
          <note>
            Om man läser lite i texterna blir det kanske inte lika obegripligt
            längre. I propositionen sägs t.ex.:
          </note>
          <note>
            "Regeringens ambition är att aktivt verka för att marknaden långsiktigt
            utvecklas positivt och sunt för att möjliggöra höga inkomster
            till staten och föreningslivet samt möjliggöra en bred trav- och
            galoppsport av god kvalitet."
          </note>
          <note>
            Det står också i utskottsbetänkandet: "Utskottet ställer sig
            bakom vad regeringen anför om fördelarna med en sådan spelverksamhet,
            däribland en dämpande effekt på den illegala spelmarknaden, de
            betydande inkomster som kan inbringas till staten och den ökande
            sysselsättning som kasinoverksamheten kan bidra till - - -."
          </note>
          <note>
            Jag får faktiskt samma intryck som har redovisats tidigare i
            dagens debatt, nämligen att orsaken till att regeringen lägger
            fram det här förslaget är att bringa in pengar till statskassan.
            Det är en rent statskapitalistisk modell. Men i andra sammanhang
            i rättsordningen när vi talar om att ekonomiskt utnyttja människors
            svaghet och oförstånd kallar vi det för ocker, och det är straffbart.
          </note>
          <note>
            Det är alltså utomordentligt beklämmande att kunna notera att
            man tydligen vill dra i gång en sådan här verksamhet av rent statsfinansiella
            skäl.
          </note>
          <note>
            Faktum är att även jag har noterat följande - och då tänker jag
            på detta att svika sina ideal - att genom att tillåta kasinospel
            sviker arbetarrörelsen sina sociala och moraliska rötter. Jag
            har nämligen lärt mig i livet att socialdemokratin och arbetarrörelsen
            hela tiden har varit bärare av en moralisk dimension. Den ser
            jag inte röken av i det här lagstiftningsärendet.
          </note>
          <note>
            När man funderar över varför vi får en sådan lagstiftning får
            vi dessutom höra att Centerpartiet säger att det är regionalpolitiska
            synpunkter. Det är helt otroligt att man är beredd att dra i gång
            en oetisk, stötande och för brottsligheten främjande verksamhet
            av regionalpolitiska skäl. Det kan ju egentligen inte finnas några
            vettiga skäl över huvud taget för en anständig människa att ställa
            sig bakom detta.
          </note>
          <note>
            Liberalerna har det problemet att de bara vill ha frihet. Om
            vi har det, så måste vi ha det, och då finns det inga gränser.
            Därför måste vi även ha detta.
          </note>
          <note>
            Att många inom Moderaterna också har uppfattningen att kommersialismen
            skall få slå igenom fullt i alla lägen oberoende av sociala hänsyn
            förvånar kanske inte så mycket.
          </note>
          <note>
            Detta är ett sorgligt stycke. Man kan bara notera att vi tre
            reservanter, utifrån olika utgångspunkter, är de enda i kammaren
            i dag som är bärare av den etiska dimensionen.
          </note>
          <note type="speaker">
            Anf. 70 LARS WEGENDAL (s) replik:
          </note>
          <note>
            Fru talman! Rolf Åbjörnsson tar verkligen i. Det må man ju säga.
            Han menar att spel i grunden är omoraliskt och destruktivt. Jag
            tror inte att det är allmänhetens uppfattning om spel.
          </note>
          <note>
            Vad tycker Rolf Åbjörnsson om spel på trav,
          </note>
          <note>
            Bingolotto, lotto, Lotto Express och alla de andra spel som redan
            finns i dag och som faktiskt skänker väldigt många människor väldigt
            mycket nöje? Det vore intressant att få svar på den frågan.
          </note>
          <note type="speaker">
            Anf. 71 ROLF ÅBJÖRNSSON (kd) replik:
          </note>
          <note>
            Fru talman! Rent personligt tycker jag inte om spel över huvud
            taget, men jag kan acceptera spel som en förströelse. Det finns
            någonstans en gräns, och när penningvinningen blir det dominerande
            är det enbart av ondo.
          </note>
          <note>
            Jag tänker inte fördjupa mig mycket mer i detta utan säga ungefär
            som Charlotta Bjälkebring mycket klokt sade: Det gäller att utveckla
            det goda samhället och den goda människan och att se spänning
            och dramatik i tillvaron som ett vettigt led i ett förverkligande
            av människans person.
          </note>
          <note>
            Ett land där vardagsmänniskans främsta nöje är att spela bingo
            tycker jag är ett elände.
          </note>
          <note type="speaker">
            Anf. 72 LARS WEGENDAL (s) replik:
          </note>
          <note>
            Fru talman! Jag tror inte att det är så att spel, oavsett om
            det är Bingolotto eller på ett kasino, är det främsta målet för
            människan i samhället. Man ser det som en del av den verklighet
            som man lever i.
          </note>
          <note>
            Rolf Åbjörnsson var när det gällde brottsligheten inne på att
            kasinon är ett steg åt fel håll. De erfarenheter som finns från
            det övriga Europa, senast från
          </note>
          <note>
            Finland, Danmark och Holland, är att det illegala spelet har
            minskat betydligt. Det måste ändå vara en positiv effekt vid införande
            av kasinon.
          </note>
          <note>
            Jag tycker också att det är lite synd om Sverige skulle ställa
            sig helt vid sidan om den här typen av spel. Det finns i de allra
            flesta länder i Europa, och jag tycker inte att det övriga Europa
            är sämre än Sverige i detta sammanhang. Jag finner det rätt rimligt
            att även svenskarna skall ha en möjlighet att utöva denna typ
            av spel.
          </note>
          <note type="speaker">
            Anf. 73 ROLF ÅBJÖRNSSON (kd) replik:
          </note>
          <note>
            Fru talman! Att något som är dåligt och ondskefullt finns på
            andra ställen gör ju inte att det blir bättre här. Jag tycker
            inte att det över huvud taget är något bra argument. Västerlandets
            kris är verkligen en kris rätt av. Det finns ingen anledning för
            oss att medverka till att den förvärras. Tvärtom borde vi gå i
            täten för en förbättring.
          </note>
          <note>
            Resonemang för att legalisera egentligen omoraliska fenomen är
            en galen väg. Vi kunde i så fall lika gärna komplettera med ett
            horhus också. Jag förstår inte detta för ett ögonblick. Jag tror
            inte ett dugg på att brottsligheten skulle minska. Det är fullständigt
            befängt. Är man ute på fel väg blir det inte bättre av att vi
            lagstiftare försöker skänka en legitimitet åt företeelsen. Det
            är i grunden fel, fel, fel.
          </note>
          <note type="speaker">
            Anf. 74 LENNART KOLLMATS (fp) replik:
          </note>
          <note>
            Fru talman! Jag utgår från att Rolf Åbjörnsson med tanke på sin
            inledning förväntade sig ett antal repliker. Jag reagerade precis
            likadant som Lars Wegendal.
          </note>
          <note>
            Låt mig ställa följande fråga: Om spel på hästar eller på fotbollsmatcher
            inte hade funnits, skulle Rolf
          </note>
          <note>
            Åbjörnsson då ha tillstyrkt införandet av de spelformerna?
          </note>
          <note type="speaker">
            Anf. 75 ROLF ÅBJÖRNSSON (kd) replik:
          </note>
          <note>
            Fru talman! Nej, jag tror inte att jag hade varit någon entusiastisk
            förespråkare av det.
          </note>
          <note type="speaker">
            Anf. 76 LENNART KOLLMATS (fp) replik:
          </note>
          <note>
            Fru talman! Det var ju inget svar på frågan. Skulle
          </note>
          <note>
            Rolf Åbjörnsson ha tillstyrkt införande av de här spelformerna?
            Det skulle ju vara så oerhört omoraliskt med spel. Rolf Åbjörnsson
            kunde ju tänka sig spel som förströelse, men jag är övertygad
            om att med de insatser och med de möjliga vinstbelopp som det
            handlar om i travsammanhang är det inte enbart fråga om förströelse.
          </note>
          <note>
            Rolf Åbjörnsson talade om gränser för liberaler.
          </note>
          <note>
            Rolf Åbjörnsson drar uppenbarligen gränserna långt åt det andra
            hållet och vill tydligen förbjuda travspel, tips och andra spel
            med möjligheter till stora insatser och till stora vinster. Till
            den gruppen hör de facto också Bingolotto.
          </note>
          <note type="speaker">
            Anf. 77 ROLF ÅBJÖRNSSON (kd) replik:
          </note>
          <note>
            Fru talman! Det är helt rätt att jag inte ser något positivt
            i det.
          </note>
          <note type="speaker">
            Anf. 78 BIRGITTA SELLÉN (c) replik:
          </note>
          <note>
            Fru talman! Rolf Åbjörnsson lade in väldigt mycket av personliga
            värderingar i sitt anförande. För oss i Centerpartiet kändes det
            naturligt att acceptera kasinon därför att vi tror på människans
            förmåga att själv ta ansvar för sitt liv.
          </note>
          <note>
            Rolf Åbjörnsson sade inledningsvis att spel inte förverkligar
            människan som person, men vi är olika som personer. Jag tror att
            oerhört många personer tycker att det är roligt att köpa en lott
            bara på en liten varuautomat för att kunna vinna en björn. Man
            tror på hoppet och känner en glädje. Frågan är var gränsen går
            för det hoppet och den glädjen.
          </note>
          <note>
            Jag varnade naturligtvis också för spelberoendet, som man måste
            vara vaksam på, men vi tror alltså att människan själv kan bestämma
            över det här. Vad skulle dessutom vara naturligare för oss centerpartister
            än att se till att inte allting hamnar i storstäderna, vilket
            vi befarade när vi såg propositionen? Vi har valt att skriva att
            det är viktigt att lägga utlokaliseringsaspekter på detta, och
            där kommer regionalpolitiken in.
          </note>
          <note type="speaker">
            Anf. 79 ROLF ÅBJÖRNSSON (kd) replik:
          </note>
          <note>
            Fru talman! Vi har olika syn på detta. Det är beklämmande att
            ni vill satsa på en regionalpolitisk brottslighet.
          </note>
          <note type="speaker">
            Anf. 80 BARBRO WESTERHOLM (fp):
          </note>
          <note>
            Fru talman! När Karin Israelsson, Centern, som var riksdagsledamot
            för någon mandatperiod sedan, och jag i slutet av 80-talet aktualiserade
            spelberoendet fnös man åt oss. Man skrattade åt moraltanterna
            -
          </note>
          <note>
            skulle man inte få spela lite som förströelse?
          </note>
          <note>
            Men det var inte det som vi var ute efter. Vi hade uppmärksammats
            på att det fanns ett gömt och glömt problem i vårt samhälle, nämligen
            överdrivet spelande och dess konsekvenser både för spelaren själv
            och för anhöriga och vänner. Man påverkas på olika sätt, bl.a.
            ekonomiskt men kanske ännu värre psykiskt.
          </note>
          <note>
            Detta ledde så småningom till att riksdagen beslutade att anslå
            pengar för kartläggning av problemet. Hur omfattande är det, och
            vilka grupper drabbas? Professor Sten Rönnberg vid Stockholms
            universitet fick ta ansvar för denna kartläggning, som just nu
            pågår. Det som han hittills har kommit fram till talar för att
            150 000 svenskar har problem med spelande. För en tredjedel av
            dem, 50 000, är det så allvarligt att det kan betraktas som spelberoende.
            Det är främst män, yngre personer och invandrare, som man finner
            i gruppen av spelberoende, och det tycks vara snabbspelen som
            är de mest riskabla.
          </note>
          <note>
            Utredningen genomförs väldigt noggrant. Jag tycker att det är
            anmärkningsvärt att riksdag och regering när man har sagt ja till
            att göra denna kartläggning för att få mer kunskap om olika former
            av spel inför en ny spelform. Jag tycker att det hade varit naturligt
            att vänta på de här resultaten, som också är kopplade till vad
            som händer internationellt. Forskarna här följer ju också den
            utvecklingen, och kasinospelande är där minsann inte någon oproblematisk
            verksamhet.
          </note>
          <note>
            Det andra som är anmärkningsvärt är att regeringen i sin proposition
            går emot så tunga remissinstanser som BRÅ, Konsumentverket och
            Socialstyrelsen. Det har insmugit sig i det offentliga livet,
            inte minst från regeringssidan, att man inte använder den kunskap
            som myndigheter tar fram.
          </note>
          <note>
            Det finns en forskare vid Stockholms universitet,
          </note>
          <note>
            Eva Halldén, som har tittat på varför det blev ett sådant underskott
            i försvaret och på relationerna mellan försvaret och regeringssidan,
            den politiska makten.
          </note>
          <note>
            Det visar på en skrämmande förtroendeklyfta. Man tar inte vara
            på den professionalism, den kunskap och den förmåga till konsekvensbeskrivningar
            som de besitter ute i myndigheterna, i det här fallet Försvarsmakten.
            När andra myndigheter läser den här redovisningen säger de: Det
            är likadant med oss - den politiska makten bryr sig inte om den
            kunskap som vi tar fram.
          </note>
          <note>
            Detta illustreras nu av vad som har hänt med kasinospelet, som
            vi i dag diskuterar. Regeringen har haft bråttom med den här propositionen
            och har inte använt sig av den kunskap som finns ute i forskarvärlden
            och inom myndigheterna.
          </note>
          <note>
            Jag kommer alltså att i voteringen stödja reservation 8, avseende
            mom. 8, om avslag på förslaget om införande av kasinospel i Sverige.
            Jag tycker att vi kunde ha väntat på underlaget.
          </note>
          <note>
            Det som har varit positivt i den diskussion vi har fört i dag
            är att det här i riksdagen nu finns en uppmärksamhet på att det
            behövs förebyggande insatser för att inte få fler problemspelare
            och att det behövs vård och rehabilitering. Men tyvärr är inte
            det här kopplat till resurser. Landstingen behöver bygga upp behandlingsresurser
            för problemspelarna, som alltså är många.
          </note>
          <note>
            Jag ser med spänning fram mot den budgetproposition som kommer
            till hösten, för att se hur mycket extra pengar regeringen föreslår
            till landstingen så att de kan bygga upp den här verksamheten.
            Jag vet inte om jag i dag kan få något svar från socialdemokraterna
            om vad man mer konkret tänker sig, eller om vi skall ha tålamod
            och vänta till hösten.
          </note>
          <note>
            Det är också viktigt att den kamratstödjande verksamheten får
            stöd nu. Den har haft väldigt mycket problem, genom att det har
            förskingrats en del pengar på vägen. Men här har man fått lita
            till ideella och privata fonder för stöd.
          </note>
          <note>
            Det här var vad jag ville ha sagt med anledning av regeringens
            proposition om kasinon.
          </note>
          <note type="speaker">
            Anf. 81 LARS WEGENDAL (s) replik:
          </note>
          <note>
            Fru talman! Tyvärr kan jag inte ge ett besked om vilka summor
            det kommer att handla om i den kommande budgetpropositionen, utan
            det är en diskussion som pågår i departementen i dagsläget.
          </note>
          <note>
            I övrigt kan jag inte annat än i allt väsentligt hålla med Barbro
            Westerholm när det gäller spelberoendefrågan. Jag har själv motionerat
            i riksdagen om ökade resurser för åtgärder mot spelberoende, och
            jag ser det som oerhört väsentligt att man går vidare med erfarenheterna
            från den forskning som har bedrivits och de resultat som man har
            kommit fram till.
          </note>
          <note>
            Jag har en förhoppning om att man kommer att avsätta tillräckligt
            med medel för att kunna stödja länkrörelser och behandlingshemmen,
            som är alldeles för lite utbyggda just när det gäller spelberoendebehandlingen.
            Jag hoppas också att man kan få till stånd medel för att utbilda
            inte minst socialarbetare, så att man i ett tidigt skede kan upptäcka
            människor som har drabbats av spelberoende. Där har vi ingen annan
            uppfattning än Barbro Westerholm.
          </note>
          <note>
            Vad jag möjligtvis kan ha en annan uppfattning om är den orsak
            som Barbro Westerholm anger till att vi inte just nu skall införa
            en ny spelform. Folkpartiet är ett parti som brukar klaga oerhört
            mycket på regeringen för att propositionerna inte kommer tillräckligt
            snabbt. Den här propositionen har legat på regeringens bord i
            två år, och nu kommer den. Jag tycker inte att takten är så oerhört
            snabb.
          </note>
          <note type="speaker">
            Anf. 82 BARBRO WESTERHOLM (fp) replik:
          </note>
          <note>
            Fru talman! Till det sista vill jag säga att vi är irriterade
            över att det går långsamt när kunskapsunderlag och allting gör
            det lätt att dra slutsatser och ta beslut. Men jag och de folkpartister
            som stödde mig i den motion som vi väckte, som var en minoritetsmotion,
            tycker att underlaget i den här propositionen inte är tillräckligt.
          </note>
          <note>
            Sedan vill jag gärna ta upp frågan om behandlingshemmen. Jag
            tror att det behövs särskilda behandlingshem för spelberoende.
            Det är en annan form av missbruk och en annan kategori, som alltså
            behöver få vård, behandling och rehabilitering som är av annan
            karaktär än vad som är fallet med andra beroendeproblem. Det här
            fordrar utbildning, och det behövs lokaler. Det behövs alltså
            en ganska omfattande insats.
          </note>
          <note>
            Jag inser att jag inte kan få svar på frågan hur det kommer att
            se ut i höstens budgetproposition, men jag hoppas att man tar
            i beaktande det stora behov av rehabilitering som finns och det
            stöd som också behövs i det här sammanhanget för anhöriga, som
            har farit väldigt illa kanske under många år och som har en ekonomi
            som är alldeles körd i botten på grund av problemspelandet.
          </note>
          <note type="speaker">
            Anf. 83 KRISTER ÖRNFJÄDER (s):
          </note>
          <note>
            Fru talman! Jag har tänkt använda min talartid till att argumentera
            för etableringen av kasinon på turistorter.
          </note>
          <note>
            I kulturutskottets betänkande på s. 20 sägs att utskottet ser
            positivt på en etablering av kasinon även utanför storstadsregionerna.
            Jag hade hoppats på en ännu tydligare markering från utskottets
            sida. Skälen och argumenten för detta är flera, och jag tänker
            nu ta upp några av dem.
          </note>
          <note>
            Befarar man betydande negativa sociala och ekonomiska effekter
            med svenska kasinon? I så fall är det förnuftigast att endast
            tillåta etablering där det är lättast att kontrollera effekterna.
            Detta talar för turistkasinon.
          </note>
          <note>
            Vill man minimera de samhällsproblem som kan följa av kasinon?
            Då bör kasinon läggas i turistorter.
          </note>
          <note>
            Samma synsätt bör prägla den kommande svenska kasinolagen.
          </note>
          <note>
            Vill man att kasinon skall bli en attraktion och utveckla svensk
            turistnäring, skapa nya jobb och tillväxt? Också detta talar för
            turistkasinon.
          </note>
          <note>
            I jämförelse med storstadskasinon leder kasinon på turistorter
            inte bara till mindre negativa sociala effekter, utan de ekonomiska
            effekterna blir också helt annorlunda. Omsättningen vid ett turistkasino
            blir inte lika hög som i storstaden, bl.a. på grund av att spelberoendet
            är lägre.
          </note>
          <note>
            Generellt sett är de direkta ekonomiska effekterna
          </note>
          <note>
            - den totala avkastningen och de genererade skatteintäkterna
            - större i storstäder. De drar till sig fler kunder än vad kasinon
            på turistorter gör, huvudsakligen på grund av närheten till kundbasen.
          </note>
          <note>
            Å andra sidan kommer de indirekta ekonomiska effekterna - den
            s.k. multiplikatoreffekten - i motsvarande grad att bli mindre
            för kasinon i städerna eftersom dessa tillgodoser en lokal spelmarknad.
            Kasinon på turistorter "exporterar" i större utsträckning speltjänster
            till andra än lokalbefolkningen, dvs. besökare från andra regioner
            eller länder.
          </note>
          <note>
            Om ett kasinos huvudsakliga kundkrets kommer från närområdet
            eller från storstaden, kommer de pengar som spenderas endast att
            omfördelas från andra aktiviteter inom samma tätortsområde. Den
            ekonomiska stimulans som blir resultatet av kasinot leder på så
            vis till minskningar på andra håll i ekonomin; exempelvis drabbas
            teatrar, museer, biografer och restauranger av minskade intäkter.
          </note>
          <note>
            Turister för med pengar utifrån och skapar spinoff-effekter för
            annan verksamhet i området. Ofta är turistverksamheten den huvudsakliga
            exporten för en regional turistortsbaserad ekonomi. Framgångsrika
            kasinon på turistorter har potential att avsevärt öka inkomsterna
            av turismen i området. Därför, om det är ett huvudsakligt mål
            för regering och riksdag att använda kasinon som ett sätt att
            skapa ekonomisk stimulans och arbetstillfällen, kan kasinon på
            turistorter uppfylla detta mål genom att dra till sig ytterligare
            besökare och inkomster.
          </note>
          <note>
            Ett kasino till en turistort är en hävstång för att skapa nya
            arbetstillfällen. Men ett kasino ensamt gör ingen succé. Den tidigare
            lotteriutredningen ansåg att
          </note>
          <note>
            "kasinospel, som enskild attraktion, inte är tillräckligt för
            att locka turister och utländsk valuta". Propositionen säger samma
            sak, och jag instämmer.
          </note>
          <note>
            Kasinospel är historiskt en del av ett kurortskoncept som utvecklats
            under flera hundra år och som framgångsrikt konkurrerar om korttidssemestrar,
            dvs.
          </note>
          <note>
            veckoslut eller del av vecka, över hela världen.
          </note>
          <note>
            Många länder har - medvetet - valt att etablera kasinon i turistorter.
            I dessa länder kommer kasinogästerna bl.a. från de egna storstäderna,
            där invånarna väljer en resa till turistorten i stället för en
            kortsemester, ett veckoslut, utomlands. Kasinobesöket kombineras
            då med andra turistupplevelser.
          </note>
          <note>
            På turistorter av hög kvalitet blir kasinot en del i ett brett
            aktivitetsutbud. Exempelvis kan ett kasino i
          </note>
          <note>
            Borgholm ge ett uppsving för turismen på Öland och i glasriket,
            ett kasino i Visby ger på motsvarande sätt en injektion för Gotlandsturismen
            och ett kasino i Åre ger möjlighet att utveckla och bredda det
            turistiska utbudet i Jämtland.
          </note>
          <note>
            Dessa och liknande turistorter i Sverige har i dag en mycket
            kort och väderberoende turistsäsong med många aktiviteter baserade
            på utomhusarrangemang.
          </note>
          <note>
            Ett kasino blir ett komplement, som dessutom förlänger turistsäsongen,
            vilket innebär att gjorda investeringar i infrastruktur kan utnyttjas
            under större delen av året. Sysselsättningen ökar och blir jämnare.
          </note>
          <note>
            Detta synsätt är väl förankrat. Sveriges Turistråd skrev i sitt
            remissvar från den 15 januari 1998 om kasinoverksamhet i Sverige:
            "Vi är övertygade om att etablering på typiska turistorter skulle
            vara mest fördelaktigt för att vidareutveckla turismen. Vi tillmäter
            också möjligheterna att i anslutning till kasinoetableringar utveckla
            nya intressanta turism-koncept som utomordentligt goda. Vi rekommenderar
            därför regeringen att i en första omgång lämna tillstånd till
            två turistorter att anordna kasinon. En förutsättning skall då
            vara att orten presenterar ett koncept som tillför den svenska
            turistprofilen något nytt."
          </note>
          <note>
            Europeisk erfarenhet visar att det finns utrymme för ett kasino
            per 1 à 1 ½ miljon invånare. Befolkningen i de större städerna
            reser till kompletta kurorter med spa, kasino och ett brett utbud
            av restauranger, kultur och fritid. Konceptet är helt oberoende
            av väder och fungerar under hela året.
          </note>
          <note>
            Fru talman! Jag vill yrka bifall till hemställan i kulturutskottets
            betänkande om att tillåta internationella kasinon i Sverige. Jag
            tycker att dessa skall etableras så att Sverige stärks som turistland.
            Genom att lokalisera kasinon till turistbygder nås flera effekter.
            Risken att flera dras in i spelberoende minimeras, den samhällsekonomiska
            effekten i form av bl.a. nya jobb blir betydande och landets viktiga
            turistorter får en ny attraktion som förlänger säsongen och därmed
            bidrar till ett ökat utnyttjande av gjorda investeringar i infrastruktur.
          </note>
          <note type="speaker">
            Anf. 84 CHARLOTTA L BJÄLKEBRING (v) replik:
          </note>
          <note>
            Fru talman! Menar Krister Örnfjäder att lokalbefolkning i glesbygd
            är annorlunda befolkningen i storstaden när det gäller beroendeproblem?
            Vad är det egentligen som talar för att befolkningen i glesbygd
            inte skall bli spelberoende?
          </note>
          <note type="speaker">
            Anf. 85 KRISTER ÖRNFJÄDER (s) replik:
          </note>
          <note>
            Fru talman! Jag menar inte att de är annorlunda, men jag menar
            att antalet spelberoende människor ökar med koncentrationen av
            befolkningen. Ju fler människor som är koncentrerade på en liten
            geografisk yta, desto fler har förutsättningar för att vara just
            spelberoende.
          </note>
          <note type="speaker">
            Anf. 86 CHARLOTTA L BJÄLKEBRING (v) replik:
          </note>
          <note>
            Fru talman! Det här är djupt upprörande. Alltså tycker Krister
            Örnfjäder att man kan offra den befolkning som bor i glesbygd.
            Jag tycker att alla människor är lika mycket värda. Ingen skall
            behöva utsättas för spelberoende.
          </note>
          <note type="speaker">
            Anf. 87 KRISTER ÖRNFJÄDER (s) replik:
          </note>
          <note>
            Fru talman! Jag har över huvud taget inte yttrat de ord som nyss
            sades. De får stå för talaren själv. Jag har inte pekat på att
            den här formen av etablering av kasinon kommer att innebära att
            man når det resultatet. Jag bara säger att förutsättningarna för
            att minimera risken är att man inte etablerar där risken är som
            störst. Vad jag i så fall har hävdat är raka motsatsen till det
            som den föregående talaren gjorde sig till talesman - eller taleskvinna
            - för.
          </note>
          <note type="speaker">
            Anf. 88 BIRGITTA SELLÉN (c) replik:
          </note>
          <note>
            Fru talman! Jag har inte begärt ordet för att gå i polemik med
            dig, Krister Örnfjäder. Jag vill bara säga: Tack! Du talar som
            en sann centerpartist. Regeringen kan nu inte låta bli att lyssna
            och påverkas av alla de övertygande argument som du har framfört.
          </note>
          <note>
            När jag läste propositionen var jag ett tag oroad att allting
            skulle etableras i storstäderna. Efter dina inlägg känner jag
            mig styrkt och är glad och tacksam över att det står om regionalpolitik
            när det gäller lokaliseringen.
          </note>
          <note type="speaker">
            Anf. 89 KRISTER ÖRNFJÄDER (s) replik:
          </note>
          <note>
            Fru talman! Jag har gjort det här uttalandet i egenskap av socialdemokratisk
            riksdagsledamot, och jag känner mig inte ensam i den uppfattningen.
          </note>
          <note type="speaker">
            Anf. 90 STEN ANDERSSON (m):
          </note>
          <note>
            Fru talman! På grund av att man i dag håller på och målar om
            rummen på mitt våningsplan har jag inte kunnat följa debatten
            i kammaren live, men jag har haft min TV på och lyssnat på vad
            som har sagts.
          </note>
          <note>
            En del av det jag säger kanske blir upprepningar eller frågor
            som redan är besvarade, men så kan det bli ibland.
          </note>
          <note>
            Fru talman! Jag skulle vilja börja med en av de sista debattörerna
            i debatten, Rolf Åbjörnsson. Han gjorde ett inlägg som jag närmast
            vill likna vid en domedagspredikan över det stora spelintresse
            som i dag finns i Sverige. Bingo, sade han, var ett elände.
          </note>
          <note>
            Om han i det uttalandet inkluderade Bingolotto, som trots allt
            säljer 2-3 miljoner lotter per vecka, vill jag säga att det programmet,
            som sänds på lördagskvällen, väl är ett av de mest välbetittade
            program vi har i
          </note>
          <note>
            Sverige. Dessa människor sysslar alltså enligt Rolf
          </note>
          <note>
            Åbjörnsson med elände - de förstår inte sitt eget bästa.
          </note>
          <note>
            Jag förstod också att Rolf Åbjörnsson är motståndare till all
            form av spelverksamhet.
          </note>
          <note>
            Jag har hört att det parti som han representerar åker land och
            rike runt och försöker skapa förståelse hos bl.a. lantbrukarna
            för sin politik. De har nått viss framgång. Det är bara att gratulera
            dem för detta.
          </note>
          <note>
            Rolf Åbjörnsson vill stoppa allt spel. På annat sätt kan man
            inte tolka hans inlägg i debatten. Skulle Rolf
          </note>
          <note>
            Åbjörnsson få bestämma skulle t.ex. spel på hästar bli förbjudet.
            Det är höga insatser och höga vinster - allt det som Rolf Åbjörnsson
            vill stoppa.
          </note>
          <note>
            Om detta är hans partis uppfattning, och om den uppfattningen
            kommer till uttryck i landets politik, kan jag tala om att 30
            % av de svenska lantbrukarna kan lägga ned sin verksamhet. De
            lever i dag just på intäkter från produktion av mat till trav-,
            galopp- och hobbyhästar. Är detta kd:s politik kan ni väl i alla
            fall stå för den.
          </note>
          <note>
            Fru talman! Ofta får vi från allmänheten, väljarna och medborgarna
            frågor om varför vi motionerar av och till - särskilt när man
            sitter i opposition. Ofta blir våra motioner avslagna. Låt mig
            då föra fram undantaget som bekräftar regeln.
          </note>
          <note>
            Jag började motionera för tio år sedan om att man i Sverige skulle
            tillåta människor att spela på kasinon baserade på internationella
            regler. Det har varit en lång resa mot det mål som vi uppnådde
            på hösten
          </note>
          <note>
            1997. Jag har blivit beskylld för både det ena och andra, i och
            med att jag ville att svenska folket skulle utsättas för "plågan"
            att spela på internationella kasinon.
          </note>
          <note>
            I debatter har man från en del håll förespråkat fortsatt spel
            med spelformer som inte finns. Det vittnar om att kunskapen i
            kulturutskottet i denna fråga inte alltid är den mest avancerade.
          </note>
          <note>
            När utomstående tittar på dagens talarlista, med drygt två timmars
            talartid plus repliker, måste de tro att debatten gäller ett stort
            ärende. Jag tror att det var någon från Folkpartiet som sade att
            det måste vara att jämställa med någon revolution.
          </note>
          <note>
            Vad är det då man vill införa? Jo, man vill införa kasinon enligt
            internationella regler. Det är en spelform som finns i hela Europa,
            i stort sett, med några länders undantag. Jag kan räkna dessa
            länder på min ena hand, även om jag plockar bort ett par tre fingrar.
          </note>
          <note>
            Sedan gäller det alla. Alla har accepterat detta. Det gäller
            även i många länder utanför Europa.
          </note>
          <note>
            Det skall också påpekas att det faktiskt finns kasinon i dag
            i Sverige. Den form som vi i dag har innebär lägre insatser och
            lägre vinster, men utdelningen för spelaren är faktiskt sämre.
            Oddsen för spelaren är sämre i de system vi har i dag än i det
            nya system som baseras på internationella regler.
          </note>
          <note>
            Jag lyckades också, mitt i alla flyttbestyr, lyssna till Charlotta
            Bjälkebring. Hon använde ett språk som jag faktiskt trodde att
            man inte skulle använda. Hon får i och för sig lov att göra det,
            men jag trodde inte att man som politiker i Sverige 1999 skulle
            använda ett sådant språk. Hon ville värna de svaga grupperna.
          </note>
          <note>
            Jag tror att hon t.o.m. pratade om arbetarklassen. Jag tillåter
            mig att tro att de människor som hon åberopar har så mycket kompetens
            att de själva kan avgöra om de vill spela på kasino, V 75 eller
            tips eller inte spela alls. Det behöver inte vi i riksdagen tala
            om för dem.
          </note>
          <note>
            Trots att min motion således ändå till sist har fått bifall av
            riksdagen - det fick den för två år sedan -
          </note>
          <note>
            finns det ändå två och en halv punkter i detta förslag som jag
            reagerar mot, och jag tycker att det är fel att det blir beslut
            i den riktningen. Den halva punkten handlar om att staten skall
            äga. Jag inser inte poängen med att staten skall äga. Däremot
            finns det en poäng i att staten har ett kontrollsystem, så att
            staten övervakar och ser till att allting går korrekt till. Staten
            behöver däremot inte vara ägare till kasinon.
          </note>
          <note>
            Mina huvudargument gäller annars registreringen och åldersgränsen.
          </note>
          <note>
            Jag undrar varför man skall registrera någon som besöker ett
            kasino, och till vilket syfte. Man säger att det förekommer i
            alla andra länder där det finns kasinon. Detta är inte sant. Det
            förekommer i en del länder, men i många länder visar du bara upp
            en legitimationshandling så att personalen ser att det är du som
            står där. Man skriver aldrig upp spelaren som besökare.
          </note>
          <note>
            Jag skulle vilja fråga majoritetens företrädare vilken poängen
            egentligen är med registrering. Vad skall man använda det till?
            Vem skall ha hand om registret? Skall det samköras? Skall det
            ligga i någon form av central databas om vi får fyra kasinon i
            Sverige?
          </note>
          <note>
            Är det avsikten?
          </note>
          <note>
            Nu spekulerar jag vilt, men det kanske är tänkt att jag skall
            bli kallad till den lokala socialhjälpen om jag har gått på kasino
            fem dagar i en månad, så att de där kan fråga om jag är spelberoende
            eller inte. Jag tycker, precis som en del tunga remissinstanser
            - Datainspektionen och några hovrätter - att det är djupt integritetskränkande.
          </note>
          <note>
            Om man hade varit konsekvent hade man t.ex.
          </note>
          <note>
            även haft registrering på Solvalla. Problemet är, fru talman,
            att drygt 30 000 personer lär besöka Solvalla för att se Elitloppet
            på söndag. Man behöver nog en rätt stor bredbandskamera för att
            kunna fotografera och registrera alla dessa människor.
          </note>
          <note>
            Registering är ett försök att vara lite social och ingenting
            annat. Det fyller ingen funktion, och det är kränkande mot enskilda
            människor.
          </note>
          <note>
            När man fyller 18 år får man i dag gifta sig, skaffa körkort
            och t.o.m. ha sexuellt umgänge innebärandes att man kan bli förälder,
            vilket kanske är det största ansvar som kan läggas på en människa.
            Man får lov att spela på olika spelformer. Man kan bli vald till
            riksdagsledamot m.m., men man får inte spela på ett kasino. Jag
            erkänner öppet och ärligt att jag inte förstår konsekvensen i
            detta. Varför får man inte spela på ett kasino, trots att man
            får alla dessa fördelar när man fyller 18? Jag anser, fru talman,
            att detta är ett sätt att omyndigförklara myndiga medborgare.
          </note>
          <note>
            Till sist, fru talman, skall jag säga något om avslagsmotionen.
            Det står där att kasinon befrämjar vadhållning och kriminalitet,
            om jag inte minns fel.
          </note>
          <note>
            Jag trodde att kasinoverksamhet var någon form av vadhållning,
            så det är väl ingen nyhet. Varför man har det som argument i en
            reservation har jag svårt att förstå. Jag tror inte heller på
            att kasinon skulle främja kriminalitet. Vi har dessvärre alltför
            många lagbrytare i Sverige, men jag tror inte ett ögonblick att
            de skulle konspirera om nya bankkupper eller stötar på ett kasino.
            De är tyvärr smartare än så.
          </note>
          <note>
            Jag skulle vilja, fru talman, att Rolf Åbjörnsson talade om huruvida
            det han sade i dag var hans egen uppfattning eller om han hade
            hela sitt parti bakom sig.
          </note>
          <note type="speaker">
            Anf. 91 ROLF ÅBJÖRNSSON (kd) replik:
          </note>
          <note>
            Fru talman! Det kan väl inte komma som en överraskning. Du har
            inte varit här nere i kammaren medan vi har fört den här debatten.
          </note>
          <note>
            Partiet har en mycket entydig uppfattning när det gäller kasinon.
            Sedan har jag i debatten gett uttryck för en personlig uppfattning.
            Jag är alltså personligen utomordentligt negativ till spel och
            dobbel. Jag kan acceptera det inom ramen för förströelserekvisitet.
          </note>
          <note>
            Men när penningen så att säga blir ett avgörande moment är jag
            helt negativ. Det är jag utifrån principiella utgångspunkter.
            När jag ser på en moralisk fråga gör jag inte en nyttobedömning.
            Du började dra in jordbruket och hästar. Det har liksom ingenting
            med min bedömning att göra huruvida det är nyttigt eller inte
            om det i grunden är en oacceptabel handling.
          </note>
          <note>
            Jag hörde inte i ditt anförande hur du beaktar att människor
            far illa på grund av spelberoendet. Kan du utveckla det något?
          </note>
          <note type="speaker">
            Anf. 92 STEN ANDERSSON (m) replik:
          </note>
          <note>
            Fru talman! Jag respekterar Rolf Åbjörnssons klargörande. Jag
            tolkar det han sade, liksom alla andra som lyssnade, som att han
            om han fick bestämma skulle vilja förbjuda allt spel i Sverige
            utom förströelsespelet, som jag inte tror intresserar någon. Men
            nu säger han att det är hans egen uppfattning, och då är det klart
            att jag inte skall lasta hans parti för det.
          </note>
          <note>
            Rolf Åbjörnsson säger om vissa spel att det är en i grunden oacceptabel
            handling. Men det är en bedömning som varje enskild människa själv
            gör. Vill hon eller han spela eller vill de inte spela, det bestämmer
            de ju själva. Det är de själva som avgör om detta är en oacceptabel
            handling, om den är omoralisk eller något annat av det Rolf Åbjörnsson
            sade i sitt inlägg.
          </note>
          <note>
            Det är den enskilda människan som själv bestämmer.
          </note>
          <note>
            Jag noterar i alla fall, även om jag inte är förespråkare för
            kristdemokraterna, att det dessbättre verkar som om Rolf Åbjörnsson
            är ensam om den här uppfattningen.
          </note>
          <note>
            Det talas om spelberoendet. Jag vet inte riktigt, fru talman,
            det finns i debatten i dag så många spelberoendeexperter, men
            vad har de egentligen för examination? I vad skall man doktorera
            för att bli spelberoendeexpert? Jag tycker att det är en etikett
            som man sätter på sig lite väl lätt och utan erfarenheter.
          </note>
          <note>
            Till sist, och det kanske är stötande, men jag tycker faktiskt
            att om 95 % av svenska folket kan hantera en sak på ett vettigt
            sätt, skall inte de 5 % som inte kan hantera den fördärva för
            den övervägande stora majoriteten.
          </note>
          <note type="speaker">
            Anf. 93 KENTH HÖGSTRÖM (s):
          </note>
          <note>
            Fru talman! Jag är en av sex socialdemokrater som inte kommer
            att biträda regeringens proposition ända i hamn på tisdag. Vi
            lyckades inte komma in med vår egen motion i tid. Det beror på
            viss oerfarenhet från några av oss nya ledamöter. Jag kan alltså
            därför inte yrka bifall till vår egen motion i ärendet.
          </note>
          <note>
            Den kom in några timmar för sent, men tilläts lämnas.
          </note>
          <note>
            Jag känner stark sympati för reservation nr 8, som är undertecknad
            av Inger Davidson, Charlotta Bjälkebring, Ewa Larsson m.fl. Men
            jag kan av skäl som vårt parti har inte biträda den uppfattningen
            fullt ut, utan kommer att rösta med avståendeknappen på tisdag.
          </note>
          <note>
            Men jag skall argumentera i sak mot förslaget. Jag skall tydliggöra
            att jag av hela mitt hjärta tycker illa om den här propositionen.
          </note>
          <note>
            Regeringens förslag om att introducera statlig kasinoverksamhet
            är, som jag ser det, ett föråldrat projekt, en unken återklang
            från svunna tider, då nationen led av klent självförtroende inför
            de många s.k.
          </note>
          <note>
            friheter med syndfull prägel som frodades på kontinenten och
            ibland i amerikanska b-filmer.
          </note>
          <note>
            Förslaget vilar på mycket lös grund faktamässigt.
          </note>
          <note>
            Ingen genomgripande behovsanalys har gjorts. Vem behöver kasinon
            egentligen? Jag har inte hört någon gruppering argumentera någonstans
            i Sverige för att vi har behov av fler nya spel.
          </note>
          <note>
            Travrörelsen, som är den största av spelrörelserna i Sverige,
            argumenterar inte för kasinon, inte heller idrottsrörelsen, som
            är i behov av varje krona man kan få via spel. Inte någon annan,
            förutom några få kommunalråd som tror sig kunna vitamininjicera
            sin egen kommun, ungefär som Birgitta Sellén och Krister Örnfjäder
            var ute efter nyss. Inte någonstans.
          </note>
          <note>
            Ingenstans i det socialdemokratiska partiet finns det en opinion
            för kasinon. Möjligen med undantag av Stockholms LO-distrikt,
            som i 15 års tid har försökt att underblåsa stämningarna i den
            grabbigaste av grabbiga kommuner och i den olympiska kommittén.
          </note>
          <note>
            Men ingenstans i övrigt.
          </note>
          <note>
            Vad är det då som vägleder oss in i detta nya? Det fanns alltså
            en majoritet i 1997 års riksdag som har beställt detta. Argumenten
            för denna beställning har jag lite svårt att känna till, eftersom
            jag inte befann mig här i kammaren då. Jag har förstått och respekterat
            att det finns en majoritet, och naturligtvis skall majoritetens
            vilja ha ett utslag även på tisdag, men utan min och några andra
            socialdemokraters medverkan.
          </note>
          <note>
            Den här spelformen skiljer sig väsentligt, artmässigt, från de
            spelformer vi i övrigt har i Sverige och som vi vill värna om.
            Det är spelformer som har vuxit fram ur folkrörelseförankrade,
            föreningsförankrade folkdjup. Jag tar travet som ett exempel.
            Det sysselsätter 70 000 människor på hel- och deltid under ett
            år. Det är idrottsrörelsen, som med miljoner engagerade människor,
            miljoner föräldrar, funktionärer, ledare jobbar varje dag med
            lotter och olika typer av jippon och kampanjer för att få in pengar
            till sin verksamhet. Det är någonting som är värt att slåss för.
          </note>
          <note>
            Även om jag respekterar Rolf Åbjörnssons rakryggade hållning
            i spelfrågan, tycker jag att han borde känna starkt för de folkförankrade
            spelen, som ändå har många decennier bakom sig och som är en del
            av det svenska folkdjupet. Men kasinon har vi klarat oss utan.
          </note>
          <note>
            Kasinon är sådana där saker som normalt sett har lokaliserats
            ut till fattiga byhålor i Amerika. Las Vegas och Reno var förfärliga
            byar en gång i tiden, innan de fick sina kasinon. Men det är inga
            storslagna turistprojekt. Den största turiststaden i USA, utan
            varje jämförelse, är New Orleans. Varför? Ja, inte är det för
            kasinonas skull. Det är för musikens, för matens, för värmens
            och för glädjens skull man åker till
          </note>
          <note>
            New Orleans.
          </note>
          <note>
            Åk gärna till Blackpool på studiebesök och se alla spelande människor
            vid enarmade banditer! Eller åk till Japan och se patchinkohallarna!
            Jag har varit där.
          </note>
          <note>
            De sitter i rader. Ensamma människor, isolerade människor sitter
            och drömmer om lyftet, hoppas på enarmade banditer. Och det är
            enarmade banditer som är själva kärnpunkten i kasinoverksamhet.
            Det är inte roulettbordet, inte pokerbordet, inte baccaratbordet,
            utan det är enarmade banditer, ty utan dem skulle inte ett kasino
            vara lönsamt.
          </note>
          <note>
            Vi förbjöd dem i denna riksdag för ett antal år sedan, och nu
            återinförs de. Varför? Är det en eftergift åt nyliberala drömmar,
            en sentida sådan då nyliberalismen skördade triumfer på 80-talet?
            Är det en eftergift åt en enveten Sten Andersson från Malmö, som
            i tio års tid har motionerat för detta projekt?
          </note>
          <note>
            Jag vet inte vad som har väglett oss hit. Jag säger vad jag har
            sagt på vår riksdagsgrupps möten, i offentlig debatt med bl.a.
            Lars Wegendal, nämligen att detta är ett hopplöst föråldrat och
            omodernt projekt redan innan det sätts i sjön. Det är ett farligt
            projekt.
          </note>
          <note>
            Det kommer inte att leda till att det illegala spelandet upphör.
            Varför skulle man då registrera besökarna med hjälp av kamera?
            Varför skall ett register upprättas över besökarna? Varför skall
            man hålla koll på besökarna? Varför får inte besökarna spela på
            kredit?
          </note>
          <note>
            Jo, det beror på förhoppningarna som finns om att minska det
            illegala spelandet. Det är alldeles självklart att ingen spelare
            låter sig registreras för att få komma upp i ljuset och spela
            på enarmade banditer.
          </note>
          <note>
            Det är helt orimligt. Det illegala spelet kommer inte att minska
            nämnvärt. Det finns inga internationella erfarenheter som tyder
            på det. Det är bara en förhoppning, som också framgår av propositionen.
            Den har inte någon underbyggnad.
          </note>
          <note>
            Jag är ledsen att jag inte kan yrka bifall till reservation 8,
            men jag kommer inte heller att biträda propositionen.
          </note>
          <note type="speaker">
            Anf. 94 STEN ANDERSSON (m):
          </note>
          <note>
            Fru talman! Jag trodde när jag hörde Rolf
          </note>
          <note>
            Åbjörnsson i dag att jag hade hört det största brandtalet i Sveriges
            riksdag och att det skulle ta lång tid innan det skulle bli ett
            pris för något liknande. Men
          </note>
          <note>
            Kenth Högström lyckades hamna på nästan samma nivå, och i vissa
            delgrenar låg han faktiskt högre än
          </note>
          <note>
            Rolf Åbjörnsson.
          </note>
          <note>
            Jag har aldrig spelat på kasino, och jag är inte intresserad
            av att spela på kasino. Men jag anser att jag,
          </note>
          <note>
            Kenth Högström och Sveriges riksdag inte skall bestämma, utan
            den enskilde människan skall själv bestämma.
          </note>
          <note>
            Kenth Högström kommer från en ort i Norrland där jag tror att
            det finns en stor travbana. Kenth Högström säger att travet och
            idrotten inte har sagt ja till kasino. De riskerar att förlora
            lite omsättning. Människor bestämmer själva om de vill spela på
            kasino,
          </note>
          <note>
            Kenth Högström. Det skall de själva få göra. Kenth
          </note>
          <note>
            Högström eller jag skall inte bestämma.
          </note>
          <note>
            Kasino som spelform finns i Sverige. Man behöver inte åka till
            Japan. Men det är sämre villkor för spelarna i Sverige än i det
            förslag som vi skall fatta beslut om.
          </note>
          <note>
            Om människor i Japan eller i Sverige som sitter i en bingohall
            med ett hopp, en dröm, om ett lyft tycker att detta är bra, skall
            Sveriges riksdag bestämma hur de skall drömma om lyftet? Jag tycker
            inte att så är fallet.
          </note>
          <note type="speaker">
            Anf. 95 KENTH HÖGSTRÖM (s):
          </note>
          <note>
            Fru talman! Det som på en avgörande punkt skiljer mig från Sten
            Andersson är synen på den fria viljans suveränitet över allting.
            Jag menar att varje del av det mänskliga livet behöver någon typ
            av regelverk förankrad i det civila samhället. Ibland förankras
            det via människors egna överenskommelser.
          </note>
          <note>
            Ibland förankras det via riksdagsbeslut och lagar.
          </note>
          <note>
            Vad är det som har gjort att vi har avhållit oss från kasinoverksamhet
            i Sverige i så många år? Det beror naturligtvis på att denna riksdag
            har uttryckt sig i någon mening tidigare. Vad är det som har gjort
            att vi inte har haft enarmade banditer sedan 15 år? Det är denna
            riksdag som har tyckt att det har funnits risker.
          </note>
          <note>
            Sten Andersson och jag skiljer oss avsevärt i synen på vad den
            fria viljan kan ändas av för gränser.
          </note>
          <note>
            Jag tror inte ens i den meningen att du är förankrad i ditt eget
            parti.
          </note>
          <note>
            Nåväl. Sten Andersson blandar också ihop begrepp. Du säger att
            det finns kasinon i Sverige i dag.
          </note>
          <note>
            Nej, det finns några tämligen harmlösa roulettbord på restauranger.
            Det finns inga kasinon i Sverige. Kasinon bygger upp hela sin
            tillvaro på enarmade banditer. Utan dem skulle inte ett kasino
            existera.
          </note>
          <note>
            Sten Andersson blandar också ihop begreppen med travet. Travet
            är för mig en oerhört angelägen sak, en folkrörelseförankrad verksamhet.
            Det finns en travbana i min hemstad Hudiksvall, Hagmyrens travbana.
            Hälsingland är travets vagga.
          </note>
          <note>
            Travet, fotbollen och idrotten skall slå vakt om sin verksamhet
            och de pengar de kan förvärva genom denna folkförankrade verksamhet.
            De behöver inga kasinon.
          </note>
          <note type="speaker">
            Anf. 96 STEN ANDERSSON (m):
          </note>
          <note>
            Fru talman! Jag inser att jag inte kan komma överens med Kenth
            Högström. Det får jag leva med.
          </note>
          <note>
            Svenska folket har inte avhållit sig från kasinospel enligt den
            modell vi skall fatta beslut om i dag. Det har varit förbjudet.
            Folk har inte haft lov att välja själva. Riksdagen har bestämt
            vad andra skall göra.
          </note>
          <note>
            Det är djupt odemokratiskt.
          </note>
          <note>
            Jag är också mycket intresserad av travsport, och jag spelar
            gärna på V 75. Men jag inser att om kasinospel skulle leda till
            spelberoende, är hästsporten vida värre. Där kan man snart sitta
            hemma vid sin dator och spela hur mycket som helst, helt obegränsat.
            Det är ingen som har väckt motioner i riksdagen om att stoppa
            den spelformen.
          </note>
          <note>
            Fru talman! Jag är stolt över att jag står för den uppfattningen
            att politiker inte skall förbjuda eller visa pekpinnar i den fråga
            vi nu diskuterar. Jag förstår att Kenth Högström anser att svenska
            folket inte begriper sitt eget bästa. Han anser att de inte själva
            kan avgöra vad som är bäst för dem själva.
          </note>
          <note type="speaker">
            Anf. 97 KENTH HÖGSTRÖM (s):
          </note>
          <note>
            Fru talman! Såvitt jag begriper har Sveriges riksdag, så länge
            den moderna rösträtten har existerat, fattat beslut som har ingripit
            i det mänskliga livet, satt upp regler och staket för det civila
            samhällets fortbestånd. Från tid till annan omprövas de besluten.
            Det är på olika sätt fråga om frihetsbegränsningar för den starke
            eller den som vill något. Det finns massor av regler som riksdagen
            antar varje år, och riksdagen har gjort det i urminnes tider ändå
            från de urtima tingens tidevarv. Det är naturligt att det är så.
          </note>
          <note>
            Men på Sten Andersson verkar det som om att man skall bortse
            från detta. Då är det lika bra att Sten
          </note>
          <note>
            Andersson åker hem till Malmö och låter människor ha det precis
            som de vill. Det har inte fungerat. Det finns inte något samhälle
            som inte har i demokratisk ordning uppsatta spelregler.
          </note>
          <note>
            Är det djupt odemokratiskt att vi inte har haft tillgång till
            kasinon? Det är mycket annat som vi inte har tillgång till i Sverige.
            Det är mycket annat som vi avhåller oss från i Sverige. Är det
            uttryck för djup odemokrati? Är det ett uttryck för att Sverige
            är odemokratiskt att det inte finns statliga bordeller?
          </note>
          <note>
            Skärp till debatten, Sten Andersson! Koncentrera dig gärna på
            ditt syfte, nämligen att du vill ha kasinon. Du har fått din vilja
            igenom! Det är väl en seger för dig. Tyvärr är socialdemokraterna
            med på detta också.
          </note>
          <note type="speaker">
            Anf. 98 STEN ANDERSSON (m):
          </note>
          <note>
            Fru talman! Odemokratiskt - det kan alltid diskuteras. Men jag
            står för vad jag sagt, och jag tror att jag har mitt parti med
            mig fullt ut i denna fråga. Det finns många beslut som vi fattat
            i Sveriges riksdag som skulle ha kunnat fattas av medborgarna
            själva. Jag protesterar mot den inkompetensförklaring av myndiga
            människor som många beslut i Sveriges riksdag har inneburit.
          </note>
          <note>
            Jag kan inte förstå Kenth Högströms inlevelse.
          </note>
          <note>
            Han vet om att det finns spelformer som faktiskt - när vi nu
            talar om spelberoende - är vida värre än vad kasinon någonsin
            kan bli. Ändå vill han stoppa dem.
          </note>
          <note>
            Kasinon är allt elände i världen. Men de fungerar i dag i alla
            andra länder och i stort sett inom hela EU
          </note>
          <note>
            där vi dock frivilligt har valt att bli medlemmar. Det finns
            inget drag inom EU för att stoppa kasinon, inte ens från Kenth
            Högströms egna partikolleger i de respektive länderna.
          </note>
          <note>
            Okej, vi kan sluta här. Kenth Högström anser att vi skall bestämma,
            vi skall lägga oss i enskilda människors hanterande av sitt liv,
            som jag tycker att de själva kan sköta. Sedan får vi gå ut på
            gator och torg och möta människorna. Vi får se vem som vinner
            mest gehör.
          </note>
          <note type="speaker">
            Anf. 99 KENTH HÖGSTRÖM (s):
          </note>
          <note>
            Fru talman! Den del av den här debatten som handlade om vår syn
            på människan, människans friheter, det demokratiska rummets möjlighet
            att begränsa dessa friheter har vi nu haft några gånger. Den kan
            vi fortsätta med sedan. Vi skiljer oss åt därvidlag.
          </note>
          <note>
            Jag menar att det behövs spelregler, demokratiskt fattade sådana,
            från tid till annan som ändras. Det är bra att vi har en demokratiskt
            vald kammare som fattar de besluten så att det inte är några extrema
            makthavargrupper som fattar de besluten åt människorna eller för
            människorna. Det är det ena.
          </note>
          <note>
            Det andra är spelberoendet. Jag tog inte upp den dimensionen
            i mitt anförande. Jag är medveten om att vi har ett ökande spelberoende
            i de spelformer som redan existerar. Jag är också väl medveten
            om att regeringen i sin proposition har pekat på ytterligare åtgärder
            för att begränsa skadeverkningarna av spelande. Jag inser att
            allt spelande i någon mening leder till ett beroendeförhållande
            hos vissa människor, precis som alkoholen leder till ett beroendeförhållande
            hos vissa människor osv. Det skall åtgärdas med socialpolitik,
            medicinsk rehabilitering och dylikt. Det var inte den dimensionen
            som var det viktiga i min kritik av statliga kasinon, utan den
            dimension som är viktig är det är artfrämmande, väsensfrämmande
            för det svenska samhället. Vi har andra mera folkförankrade spel
            att värna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 juni.)
          </note>
          <note>
            2 § Riksdagens revisorers förslag om socialförsäkringens administration
          </note>
          <note>
            Föredrogs
          </note>
          <note>
            Socialförsäkringsutskottets betänkande 1998/99:SfU7
          </note>
          <note>
            Riksdagens revisorers förslag om socialförsäkringens administration
            (förs. 1998/99:RR4)
          </note>
          <note type="speaker">
            Anf. 100 GÖRAN LINDBLAD (m):
          </note>
          <note>
            Fru talman! I skrivelsen från Riksdagens revisorer
          </note>
          <note>
            1998/99:RR4 framkommer häpnadsväckande missförhållanden inom
            landets försäkringskassor. Styckkostnaderna för merparten av de
            granskade ärendena har stigit påtagligt. Framför allt kostnaderna
            per prestation inom socialförsäkringsadministrationen uppvisar
            en klart oroande utveckling.
          </note>
          <note>
            Revisorerna relaterar också till JO Jan Pennlövs kritik. Utskottet
            hade för några månader sedna besök av JO Pennlöv. Vid utfrågningen
            framkom på ett nästan övertydligt sätt att kassorna antingen struntar
            i
          </note>
          <note>
            JO:s kritik eller ej har förstått allvaret i kritiken. JO
          </note>
          <note>
            konstaterade att samma missförhållanden uppdagas år efter år
            utan att någon bättring sker. Tvärtom har antalet anmälningar
            gällande socialförsäkringen ökat mycket kraftigt i jämförelse
            med andra ärendegrupper. Felen är ofta mycket elementära. Enligt
            JO förefaller en hel del av missförhållandena bero på ren okunskap
            om lagen. JO:s intryck är att de formella reglerna, förvaltningsrätten,
            kommit i skymundan på försäkringskassorna och att intresset i
            stället fokuserats på materiella regler.
          </note>
          <note>
            JO skriver vidare att försäkringskassorna haft svårt att klara
            av minskningarna i personalstyrkan och de omorganisationer som
            skett. Resultatet har blivit mycket längre handläggningstider.
          </note>
          <note>
            Kostnader, kvalitet och prestationer varierar mycket kraftigt
            mellan olika försäkringskassor i landet.
          </note>
          <note>
            Fru talman! Jag kan bara instämma med JO i kritiken att det är
            helt oacceptabelt att en statligt finansierad verksamhet av denna
            omfattning inte tillämpas på ett för landet enhetligt sätt.
          </note>
          <note>
            I sitt remissvar skriver Försäkringskasseförbundet
          </note>
          <note>
            - denna konstiga inrättning som är en intresseorganisation för
            statlig myndighetsutövning - att det föreligger stora skillnader
            i styckkostnader mellan olika kassor. Förbundet kan dock ej bedöma
            om detta beror på verkliga skillnader eller metodologiska brister.
          </note>
          <note>
            Nehej! Vad betyder det? Detta om något talar för att vi behöver
            en grundlig utredning om kassornas organisation. Den utredningen
            måste göras snarast.
          </note>
          <note>
            Fru talman! Kassorna förefaller att leva i en olycklig - jag
            betonar olycklig - okunnighet om orsakerna till problemen. Man
            känner frustration över att inte lyckas, personalen drabbas av
            utbrändhet och ingen ansvarig har analyserat varför. Revisorerna
            är kritiska just till att kassorna och Riksförsäkringsverket inte
            undersökt orsakerna till ökade kostnader och längre handläggningstider.
            Revisorerna framhåller att kvalificerade analyser angående sambandet
            mellan handläggningstider, kvalitetsfaktorer och andel fel i handläggningen
            måste göras. Utan ordentliga underlag vet vi inte hur mycket medel
            som faktiskt behöver anslås till försäkringsadministrationen.
          </note>
          <note>
            Enligt min mening är verksamheten alldeles för viktig för att
            man skall ägna sig åt gissningar.
          </note>
          <note>
            Fru talman! Det är dock tillfredsställande att utskottet kunnat
            enas om tillkännagivande i enlighet med revisorernas förslag.
            Men det räcker inte. Det är för mig obegripligt att utskottets
            majoritet inte haft kraft att ansluta sig till yrkandena 1 och
            2 i den moderata motionen Sf2. Yrkande 1 innebär ett tillkännagivande
            om den nya teknikens möjligheter. Är majoriteten tveksam till
            ny teknik, eller vill man enbart bevara gammalt?
          </note>
          <note>
            I yrkande 2 begär vi en utredning av strategi för socialförsäkringens
            administration - alltså inga omedelbara omstörtande förändringar.
            Varför vill eller vågar majoriteten inte genom en utredning ta
            reda på vad som är ruttet i försäkringsadministrationen? Varför
            vill eller vågar man inte bejaka en utredning som kan ge en fingervisning
            om hur kassorna skall uppfylla förvaltningslagens krav på enkel,
            snabb och billig handläggning av ärenden?
          </note>
          <note>
            Fru talman! Jag vill i detta sammanhang passa på att yrka bifall
            till den moderata reservationen under mom. 4.
          </note>
          <note>
            I den i dag utkomna SAF-tidningen Näringsliv kan man läsa om
            hur ledamöterna i försäkringskassornas styrelser väljer sig själva.
            Tidningen har undersökt valproceduren i hälften av landets kassor.
            I
          </note>
          <note>
            nio av de elva undersökta länen har kassornas styrelser i större
            eller mindre utsträckning utsett sig själva till ledamöter i socialförsäkringsnämnder.
            Det gäller
          </note>
          <note>
            Norrbotten, Västerbotten, Jämtland, Örebro - för övrigt ökänt
            i JO:s granskning - Östergötland, Västra
          </note>
          <note>
            Götaland, Gotland och Blekinge.
          </note>
          <note>
            I sex av dessa län har valen skett utan att de valda till protokollet
            antecknat att de inte deltagit i beslutet av välja sig själva.
            Enligt tidningen har t.o.m. vissa kassaordförande utsett sig själva
            till ordförande i socialförsäkringsnämnd. Snacka om maktkoncentration!
            Värst är Västra Götaland och Västmanland. Där har två av tre respektive
            två av fem i de arbetsutskott som föreslagit vilka kassastyrelser
            skall utse utgjorts av senare valda. Det inträffade är naturligtvis
            ett kreativt sätt att både ha kvar och avskaffa eller åtminstone
            avlöva socialförsäkringsnämnderna på en och samma gång.
          </note>
          <note>
            Detta är fullständigt häpnadsväckande missförhållanden. En utredning
            och en total översyn förefaller därför vara ytterligt välmotiverad.
          </note>
          <note>
            Den i vanliga fall mycket försiktiga professorn i konstitutionell
            rätt Fredrik Sterzel från Uppsala anser i tidningen att det är
            viktigt att ledamöter till offentliga organ så långt som möjligt
            undviker att utse sig själva. Jag tycker att det är en ren självklarhet.
          </note>
          <note>
            Jag vill därför ta tillfället i akt och ge utskottsmajoriteten
            en chans att rehabilitera sig och ansluta sig till den moderata
            reservationen, där vi kräver en utredning och en översyn av kassornas
            organisation.
          </note>
          <note>
            Fru talman! Slutligen vill jag åter yrka bifall till den moderata
            reservationen.
          </note>
          <note type="speaker">
            Anf. 101 LENNART KLOCKARE (s):
          </note>
          <note>
            Fru talman! I den här debatten skall vi behandla
          </note>
          <note>
            Riksdagens revisorers förslag och ett antal motioner från den
            allmänna motionstiden som berör socialförsäkringens område.
          </note>
          <note>
            Jag vill inledningsvis yrka bifall till hemställan i utskottets
            betänkande och avslag på reservationen och motionerna.
          </note>
          <note>
            Socialförsäkringssystemet är en viktig del i den generella välfärden.
            En väl fungerande socialförsäkring är en viktig grund för att
            människor skall kunna känna sig trygga under livets olika skeden.
            Det är därför också viktigt att människorna erhåller ersättning
            med rätt belopp och vid rätt tidpunkt.
          </note>
          <note>
            Fru talman! Jag skall gå tillbaka till en utredning som Riksdagens
            utredningstjänst gjorde. Man tittade då på hur lång tid det tog
            mellan beslut i riksdagen och ikraftträdande.
          </note>
          <note>
            I slutet av 1980-talet tog det 145 dagar mellan beslut i riksdagen
            och ett ikraftträdande. Under budgetåret 1996/97 var tiden 23
            dagar i genomsnitt mellan beslut i riksdagen och ikraftträdande,
            samtidigt som många förändringar har genomförts och personalen
            har minskat. Dessa faktorer tillsammans med behovet av intern
            utbildning på grund av förändringarna och ökad information till
            de försäkrade kan naturligtvis ha påverkat både handläggningstider
            och antalet handläggningsfel.
          </note>
          <note>
            I revisorernas granskningsrapport redovisas kostnadsutvecklingen
            för elva försäkringsområden. Revisorerna anser att utvecklingen
            av kostnader och produktivitet bör analyseras bättre. Utskottet
            delar revisorernas uppfattning och anser att det är av stor vikt
            att en analys av kostnadsutvecklingen baseras på en mer systematisk
            grund än för närvarande. Riksförsäkringsverket bör utveckla och
            förbättra analysen av orsakerna till de ökande kostnaderna.
          </note>
          <note>
            Fru talman! Utskottet konstaterar, vilket även revisorerna har
            påpekat, att regeringen har påbörjat utvecklingen för att förbättra
            styrningen av Riksförsäkringsverket och försäkringskassorna. RFV:s
            roll som tillsynsmyndighet har gjorts tydligare.
          </note>
          <note>
            Av revisorernas granskning framgår att RFV och försäkringskassorna
            planerat för en rad åtgärder i syfte att förbättra kvaliteten
            i ärendehandläggningen.
          </note>
          <note>
            I regleringsbrevet för 1999 påtalas att insatser för likformighet,
            rättssäkerhet och kvalitet i handläggningen skall prioriteras.
            Bl.a. anges som ett mål att under innevarande år skall minst 97
            % av alla ärenden vara korrekta i beslutsunderlag, bedömning,
            beslut och utbetalning. En redovisning av hur målet uppfylls skall
            göras. För vissa ärendeslag skall även genomströmningstiderna
            redovisas.
          </note>
          <note>
            Utskottet har haft utfrågningar av olika myndigheter som på ett
            eller annat sätt är verksamma inom socialförsäkringens område.
            Bl.a. har JO deltagit vid några tillfällen, och JO har framfört
            kritik över handläggningarna. Utskottet ser allvarligt på denna
            kritik.
          </note>
          <note>
            Vid utfrågningen i februari i år ansåg JO att de vidtagna åtgärderna
            inte tillräckligt snabbt lett till påvisbara förbättringar. JO
            ansåg emellertid att de insatser som Riksförsäkringsverket gjort
            är positiva och att det troligen finns en viss eftersläpning när
            det gäller effekterna.
          </note>
          <note>
            Utskottet kan konstatera att en rad viktiga åtgärder vidtagits
            i syfte att förbättra kvaliteten i ärendehandläggningen, både
            från regeringen och från socialförsäkringsadministrationen.
          </note>
          <note>
            Utskottet anser att det är viktigt att socialförsäkringsadministrationen
            ges möjlighet att genomföra de åtgärder som krävs för att höja
            kvaliteten och därmed öka rättssäkerheten.
          </note>
          <note>
            Fru talman! Utskottet föreslår ett tillkännagivande till regeringen
            och anser att regeringen bör återkomma till riksdagen med en redovisning
            av hur arbetet med att höja kvaliteten i handläggningen utvecklas.
          </note>
          <note>
            När det gäller regionala skillnader är Sverige ett avlångt land
            som består av stora och mindre städer, av gles- och landsbygd
            där försäkringskassorna skall verka. Alla platser i Sverige har
            olika förutsättningar och har sin speciella struktur, sina speciella
            förutsättningar och problem. Revisorerna har i sin redovisning
            påpekat de stora regionala skillnaderna mellan olika försäkringskassor
            när det gäller handläggningstider, fel och kostnader.
          </note>
          <note>
            Utskottet anser det nödvändigt att de regionala skillnaderna
            uppmärksammas ytterligare när det gäller bl.a. handläggningstider
            och felprocent, t.ex. i sjukförsäkringen.
          </note>
          <note>
            Försäkringskassorna har i dag ett internkontrollsystem där olika
            åtgärder skall noteras. Om ett datum i en handling saknas är detta
            ett fel, även om det inte haft betydelse för utbetalningen och
            den har blivit rätt. Personal framför som ett stort problem svårigheter
            med att få in läkarutlåtanden för att man skall kunna fatta beslut
            om t.ex. assistansersättning, bilstöd, arbetsskador och förtidspension.
            Väntetiden på utlåtanden kan många gånger överstiga sex månader
            och mer, vilket naturligtvis fördröjer handläggningstiden i onödan.
          </note>
          <note>
            Mot denna bakgrund är det angeläget att klarlägga bakgrunden
            till de stora regionala skillnaderna. Utskottet anser därför att
            riksdagen skall ge regeringen till känna hur arbetet med att redovisa
            de regionala skillnaderna mellan försäkringskassorna fortgår.
          </note>
          <note>
            Fru talman! Moderaterna har i motion Sf2 framfört att med hänsyn
            till utvecklingen inom data- och telekommunikationsområdena krävs
            det en djupgående organisationsförändring. Enligt moderaterna
            skulle ett stort antal lokalkontor kunna minskas genom inrättande
            av call-center dit man kan ringa och få upplysningar. Motionärerna
            kräver en strategi för förändring och att socialförsäkringens
            administration utreds.
          </note>
          <note>
            Vidare krävs i motion Sf223 att socialförsäkringsnämnnderna avskaffas.
          </note>
          <note>
            Utskottet har 1997 antagit riktlinjer för förändringar av socialförsäkringsadministrationen
            och året efter fattade riksdagen beslut som innebar att kassornas
            och RFV:s olika roller skulle göras tydligare.
          </note>
          <note>
            Utskottet anser att organisationen inom socialförsäkringsadministrationen
            skall tillgodose kravet på likformig och rättssäker tillämpning
            av socialförsäkringen. Detta kräver ett tydligt ledningsansvar
            och ett starkt regionalt och lokalt inflytande. Försäkringskassorna
            har aldrig varit främmande för organisatoriska förändringar, utan
            detta har närmast varit en nödvändighet för att klara de åtaganden
            som beslutats av riksdagen.
          </note>
          <note>
            Utskottet anser att det är nödvändigt att socialförsäkringsadministrationen
            har ett bra datastöd som underlättar arbetet och kan öka kvaliteten
            i ärendehanteringen.
          </note>
          <note>
            De anställdas insatser, kunskap och engagemang går inte att ersätta
            med datorer, men tekniken skall kunna användas som ett viktigt
            handläggarstöd. Det är trots allt människor som arbetar på kassorna
            och som arbetar med människor som har olika besvär och problem.
          </note>
          <note>
            Herr talman! När det gäller socialförsäkringsnämnderna har många
            kassor bl.a. av besparingsskäl minskat antalet nämnder. Utskottet
            anser att det är viktigt med förtroendemannainflytande inom socialförsäkringen
            av flera skäl. De kunskaper och erfarenheter som en förtroendevald
            har om regionala och lokala förhållanden finns det alla skäl att
            ta till vara, men även för att ge allmänheten en ökad insyn i
            försäkringskassornas verksamhet och beslutsprocess.
          </note>
          <note>
            Jag yrkar än en gång bifall till hemställan i betänkandet och
            avslag på reservationen och motioner.
          </note>
          <note type="speaker">
            Anf. 102 GÖRAN LINDBLAD (m) replik:
          </note>
          <note>
            Herr talman! Jag vill börja med att ta upp det som
          </note>
          <note>
            Lennart Klockare sade i slutet av sitt anförande, att det är
            viktigt att allmänheten har inflytande. Hur kan då Lennart Klockare
            förklara det som jag relaterade till i tidningsartikeln, att det
            i en undersökning av hälften av landets kassor visade sig att
            nio av elva kassor utser sig själva till socialförsäkringsnämnderna?
            Då blir det ingen spridning och inget inflytande från allmänheten,
            utan det blir samma personer som har makten och som sitter på
            olika stolar. Hur förklarar Lennart Klockare detta?
          </note>
          <note>
            Sedan tar Lennart Klockare upp detta med likformigheten och säger
            att det är svårt att få det likformigt eftersom förhållandena
            och kostnaderna är olika här och där i landet. Men, Lennart Klockare,
            det är ju faktiskt på det viset att det är resultatet som skall
            vara likformigt. Människan, medborgaren, skall vara säker på att
            han får samma bedömning i Pajala som i Ystad, och det kan man
            inte vara i dag.
          </note>
          <note>
            Sedan kan det vara så att det kostar mer att administrera en
            kassa än en annan, men då får man ju fördela pengarna så att de
            hamnar där de behövs. I
          </note>
          <note>
            dag har man inte en aning om det, Lennart Klockare.
          </note>
          <note>
            Det är för mig häpnadsväckande att inte socialdemokraterna och
            majoriteten i övrigt vill ställa sig bakom förslaget om en utredning,
            så att vi vet varför det är som det är när det är så dåligt.
          </note>
          <note type="speaker">
            Anf. 103 LENNART KLOCKARE (s) replik:
          </note>
          <note>
            Herr talman! Göran Lindblad, när det gäller socialförsäkringsnämnderna
            är det de politiska partierna som nominerar till socialförsäkringsnämnderna
            runt om i landet. De som sitter där är nominerade av sina partier.
            Då kan det vara så att en som redan sitter i kassastyrelsen med
            den erfarenheten blir nominerad till en socialförsäkringsnämnd.
          </note>
          <note>
            Sedan sade jag inte att det var svårt att få det likformigt.
            Vad jag säger är att människor som bor på olika ställen kan ha
            olika förutsättningar och besvär.
          </note>
          <note>
            Naturligtvis är min uppfattning att varje ärende skall handläggas
            utifrån den enskilda människans behov och att det enskilda ärendet
            skall behandlas riktigt.
          </note>
          <note>
            Man kan aldrig jämföra ett ärende som ser ut på ett sätt på ett
            ställe med ett annat ärende som ser ut på ett annat sätt. Det
            är självklart att för individen är det viktigt att rätt beslut
            fattas i den specifika situationen, och det skall naturligtvis
            grunda sig på den lagstiftning som finns.
          </note>
          <note type="speaker">
            Anf. 104 GÖRAN LINDBLAD (m) replik:
          </note>
          <note>
            Herr talman! Det sista som Göran Klockare sade kan vi nog vara
            alldeles överens om, att det skall vara lika möjligheter för den
            enskilde, att det skall vara likformighet. Men varför då inte
            dra konsekvenserna av det, Lennart Klockare, och bejaka en utredning?
          </note>
          <note>
            JO har ju år efter år påpekat att den här likformigheten inte
            gäller, att folk blir olika behandlade. Det är inte alls fråga
            om att jämföra ett visst ärende med ett annat ärende, utan om
            att samma ärende behandlas olika av olika kassor. Om detta har
            JO varit alldeles entydig.
          </note>
          <note>
            När det sedan gäller utseende av personer i socialförsäkringsnämnderna
            är det partierna som nominerar, och visst skall det vara så. Men
            såvitt jag vet är det ju inte självklart att man blir vald och
            utsedd bara för att man är nominerad till ett uppdrag. Här vill
            jag ställa en tydlig fråga till Lennart Klockare: Tycker
          </note>
          <note>
            Lennart Klockare att det är rimligt att ha en sådan maktkoncentration
            att man, som i de undersökta kassorna, sitter på båda stolarna,
            att uppdragen har samlats till samma personer?
          </note>
          <note type="speaker">
            Anf. 105 LENNART KLOCKARE (s) replik:
          </note>
          <note>
            Herr talman! Jag vet inte hur stor andel av dem som sitter i
            försäkringskassans styrelse som sitter i en socialförsäkringsnämnd.
          </note>
          <note>
            Som Göran Lindblad säger har det funnits sju socialförsäkringsnämnder
            i Norrbotten. Nu finns det fem. Alla dessa ledamöter kan ju inte
            sitta i försäkringskassans styrelse. Nomineringarna till olika
            uppdrag är en politisk demokratisk process. Sedan finns det också
            beslutat vem som skall utse dem, och det har denna riksdag gjort.
          </note>
          <note>
            När det gäller likformigheten är det självklart att grunden för
            alla beslut skall vara att de har fattats på ett rätt och riktigt
            sätt. Människors förutsättningar kan ju variera. Att man har ont
            i ryggen kan ju bero på olika faktorer. Men att man bemöts på
            olika sätt av de olika försäkringskassorna är inte någonting som
            jag kan ställa mig bakom. Man skall ha ett värdigt bemötande och
            behandlas på ett korrekt och riktigt sätt.
          </note>
          <note type="speaker">
            Anf. 106 CLAES STOCKHAUS (v):
          </note>
          <note>
            Herr talman! Riksdagens revisorer har granskat utvecklingen av
            socialförsäkringens administrationskostnader. Granskningen har
            visat på brister i försäkringskassornas handläggning av försäkringsärenden,
            vidare att styckkostnaderna för ett antal ärendetyper ökat och
            att det finns stora regionala skillnader i kostnader, kvalitet
            och prestationer.
          </note>
          <note>
            Revisorerna föreslår att riksdagen gör tillkännagivanden om vad
            revisorerna anfört om försäkringskassornas handläggning av försäkringsärenden
            och om regionala skillnader.
          </note>
          <note>
            Under allmänna motionstiden i höstas lämnade vi i Vänsterpartiet
            in en kommittémotion, Sf212, som berör samma frågor men med mer
            betoning på den enskilde medborgarens trygghet och rättssäkerhet.
          </note>
          <note>
            Utifrån att försäkringskassorna tidigare år har fått kännas vid
            stora besparingar och trots att nya pengar i budgeten för 1999
            tillförts, såg vi farhågor eftersom försäkringskassorna står inför
            nya uppgifter.
          </note>
          <note>
            Försäkringskassornas hittillsvarande stora arbetsbelastning grundar
            sig på en lång rad regeländringar som gjorts de senaste åren.
            I flera fall har också tiden mellan det att beslut har fattats
            i riksdagen fram till ikraftträdandet varit alldeles för kort.
            Det har medfört att försäkringskassorna inte getts tillräckligt
            utrymme för inlärning av nya arbetsuppgifter och för utbildning.
            Att då ändå kunna hålla en god service till medborgarna är förstås
            svårt. Detta kan väl ses som en förklaring till det som revisorerna
            sätter tummen på i
          </note>
          <note>
            RR4.
          </note>
          <note>
            Mot bakgrund av vår argumentation i motionen
          </note>
          <note>
            Sf212 menar vi att regeländringar bör göras sparsamt kommande
            år. Sker regeländringar måste det vara en väl tilltagen tid mellan
            beslut och ikraftträdande.
          </note>
          <note>
            Detta är för att målsättningen att välfärdsfrågorna hela tiden
            skall kunna utvecklas och förbättras just för den enskildes trygghet
            och rättssäkerhet och inte riskera att, även om det kan vara för
            en kortare tid, åsidosättas.
          </note>
          <note>
            En mycket viktig del i den enskildes trygghet och rättssäkerhet
            är ett bra bemötande från försäkringskassornas sida.
          </note>
          <note>
            Precis som för andra offentliga serviceorgan måste försäkringskassan
            sätta ett bra bemötande främst i alla lägen. Den försäkrade är
            ändå alltid i underläge, men det kan vägas upp lite grann av ett
            bra bemötande.
          </note>
          <note>
            Nu finns den paragrafen i kassornas reglemente, och detta var
            faktiskt också ett tillkännagivande av en motion från oss vid
            en tidigare behandling.
          </note>
          <note>
            Riksdagens revisorers förslag om tillkännagivanden om vad revisorerna
            anfört just om försäkringskassornas handläggning av försäkringsärenden
            och regionala skillnader stöder vi helt. Nu delade vi i
          </note>
          <note>
            Vänsterpartiet inte upp vår kommittémotion i olika delar, som
            exempelvis granskning av regionala skillnader och en del andra
            specifika områden, utan vi menar att allt detta mycket väl ryms
            i vårt motto att den enskildes trygghet och rättssäkerhet skall
            vara vägledande.
          </note>
          <note>
            Vi måste också ge lite beröm till utskottet. Det gäller i första
            hand utskottets bedömning av försäkringskassornas handläggning
            av försäkringsärenden.
          </note>
          <note>
            Utifrån vad utskottet anför och även med anledning av revisorernas
            förslag och motionerna - jag syftar då i första hand på Vänsterpartiets
            kommittémotion Sf212 - anser utskottet att regeringen bör ge
          </note>
          <note>
            Riksförsäkringsverket i uppdrag att fördjupa och konkretisera
            utvecklingsarbetet. Vidare bör regeringen återkomma till riksdagen
            med en redovisning av hur arbetet med att höja kvaliteten i handläggningen
            utvecklas. Utskottet föreslår således att riksdagen ger ett tillkännagivande
            till regeringen i detta avseende.
          </note>
          <note>
            Då kan jag fundera på hur vår motion behandlades, och det gick
            ju som sagt bra. Avslutningsvis kan man säga att det inte är var
            dag som Vänsterpartiet har en motion som förelås leda till ett
            tillkännagivande.
          </note>
          <note>
            Herr talman! Jag yrkar bifall till hemställan i hela betänkandet
            SfU 7.
          </note>
          <note type="speaker">
            Anf. 107 KENNETH LANTZ (kd):
          </note>
          <note>
            Herr talman! Socialförsäkringsutskottets betänkande nr 7, som
            behandlar Riksdagens revisorers förslag om socialförsäkringens
            administration, bör vara en mycket intressant läsning för berörda
            parter. I
          </note>
          <note>
            stort sett berörs samtliga i Sverige boende och arbetande eftersom
            alla vid något tillfälle under livet kommer i nära kontakt med
            socialförsäkringen och dess administration. Det innebär att närhet
            och effektivitet borde vara en självklar service för samtliga
            försäkrade.
          </note>
          <note>
            Kristdemokraterna anser det vara en självklarhet med en socialförsäkring
            som har kapacitet att klara av en ärendeström som visserligen
            kan skifta över tiden, men som år efter år skiljer sig ganska
            lite. Noteras skall den ökning av både antalet sjukskrivningar
            och längden på dessa som rapporterats under den senaste tiden.
            Den person som av en eller annan anledning har behov av försäkringssystemet
            går i de flesta fall inte till försäkringskassan av sociala skäl
            utan för att få en adekvat hjälp. Kristdemokraterna anser därför
            i enlighet med revisorernas förslag att handläggningen av försäkringsärendena
            måste förbättras.
          </note>
          <note>
            En förutsättning för att sänka kostnaderna måste vara ett ännu
            mer stabilt regelverk. Som det varit under de senaste åren har
            förändringarna i regelverket skapat både oro och merarbete för
            de anställda. Det är inte önskvärt med alla dessa förändrade lagar
            omkring en så allmän försäkring som det sociala försäkringsskyddet
            skall utgöra. Regeringen måste medvetet arbeta på en mer långsiktig
            lagstiftning där båda parter, försäkringstagare och försäkringsförmedlare,
            känner sig väl förtrogna med regelverket.
          </note>
          <note>
            Det är mycket arbetskrävande att regelbundet behöva förklara
            de senaste reglerna för de försäkrade.
          </note>
          <note>
            Regelförändringarna har i allmänhet lett till att det är de svåraste
            ärendena som åsidosatts. Därmed är det dessa som finns kvar i
            kassornas balanser i dag. Detta har speciellt drabbat förmånsslaget
            sjukpenning.
          </note>
          <note>
            Personalen har också drabbats av krav på besparingar genom att
            den förväntas prestera samma resultat med färre människor. Även
            om vissa regler blivit enklare kräver förklaringar och ändringar
            i ärendena större arbetsinsatser, insatser som inte står i proportion
            till förväntade resursindragningar och besparingar.
          </note>
          <note>
            Herr talman! Detta med kostnaderna i relation till kvaliteten
            är en intressant fråga att fördjupa sig i. En i högsta grad relevant
            frågeställning är om höga kostnader är lika med hög kvalitet.
            Beklagligt nog finner jag inga bevis i varken revisorernas skrivelse
            eller andra dokument som behandlar kassans verksamhet för att
            så är fallet. Det måste vara ett resultat av utbildning som leder
            fram till högre kvalitet och effektivare handläggning.
          </note>
          <note>
            Nu får det inte heller vara ett egenvärde i sig att öka genomströmningen
            av ärenden. Det höjer visserligen hastigheten och minskar balansen.
            Men vad är det värt för den försäkrade, som dessutom har rätt
            till en korrekt handläggning, om denne inte är nöjd med resultatet?
            Regleringsbrevets krav på 97 % korrekt handläggning är en mycket
            lovvärd målsättning. Men är den egentligen realistisk i dagens
            läge?
          </note>
          <note>
            Det viktigaste i administrationen är kanske att socialförsäkringsnämnderna,
            som vi har berört här tidigare i dag, skall vara mer effektiva
            i sitt arbete. Dess ärenden skall handläggas och bedömas på ett
            professionellt sätt. Därför har jag med tacksamhet noterat att
            kraven på föredragande och handläggare i min egen kassa i Skåne
            har höjts betydligt. Här tror jag att vi kommer att få god kritik
            från de försäkrade om detta moment i handläggningen blir snabbare
            och om det blir högre träffsäkerhet i besluten.
          </note>
          <note>
            Den långa handläggningen av ärendetiden är inte acceptabel. Vid
            läsning av revisorernas rapport framkommer det med all önskvärd
            tydlighet att ärendetiden är för lång. Detta drabbar ofta personer
            som redan har det besvärligt på ett eller annat sätt. Eftersom
            vi betalar skatt, och därmed också avgifter till försäkringssystemet,
            borde servicen också vara värd namnet
          </note>
          <note>
            - speciellt när man inte kan välja mellan privata alternativ
            och den offentliga, statliga socialförsäkringsgivaren.
          </note>
          <note>
            Vi skall ha klart för oss att behovet av och efterfrågan på ett
            försäkringsskydd ökar allteftersom kraven på arbetskraften tilltar.
            Vi har redan i dag, och flera är på gång, försäkringsbolag som
            erbjuder kundkretsen ett sjuk- och vårdförsäkringsskydd som är
            både effektivt och rationellt i såväl utbetalningar som handläggning
            av ärendena.
          </note>
          <note>
            Nu skall jag inte svartmåla försäkringskassorna i landet, men
            Riksförsäkringsverket och regeringen borde kunna ge tydliga signaler
            och även spelregler som tillåter och ger möjlighet för våra regionala
            försäkringskassor att ta ett fortsatt och större eget ansvar.
            Därmed får de också ett större incitament för en bättre ärendehantering.
          </note>
          <note>
            Vi kan inte i dag skylla på att vi saknar hjälpmedel. Våra arbetsplatser
            har aldrig tidigare varit utrustade med så mycket tekniska hjälpmedel.
            Utbildningsnivån på arbetskraften är glädjande nog hög.
          </note>
          <note>
            Ambitionen från personalen är föredömlig, men motivation och
            erkännande från ledningen kanske inte alltid är av allra bästa
            slag. Därför räcker det inte att datorkapaciteten ökas och att
            telefonservicen och öppettiderna förbättras och utökas. Nej, det
            viktigaste för en försäkringsgivare borde vara närheten till kunderna.
            Man borde ha ett lyssnande öra när det gäller vad kunden eller
            den försäkrade har för behov och önskemål.
          </note>
          <note>
            Riksförsäkringsverket och regeringen bör tillåta de lokala försäkringskassorna
            att i ännu högre grad arbeta vidare med sin lokala profil. Då
            är jag övertygad om att vi också får ett effektivare arbete och
            en bättre handläggning av ärendena.
          </note>
          <note>
            Herr talman! Uppmuntran till effektivare användning av resurserna
            skall komma respektive kassa till godo. Lägre lokalkostnader borde
            resultera i möjligheten att använda ett eventuellt överskott till
            fler anställda som utför arbetet och att därmed ytterligare höja
            kvaliteten i handläggningen.
          </note>
          <note>
            En annan tanke som Kristdemokraterna skulle vilja aktualisera
            är fördelningen av medel. Målformulering i all ära, men mycket
            styrs av de ekonomiska förutsättningarna. I dag fördelas ej pengarna
            per ärende eller efter befolkningstalet utan enligt en fördelningsmodell
            som är svår att få riktigt rättvis. Den saknar också stimuli för
            den regionala kassan att rationalisera och förbättra sin verksamhet.
            Alla skulle tjäna på en förändring där eventuella besparingar
            inom regionens försäkringskassa internt skulle överföras till
            annan verksamhet, t.ex. högre personaltäthet. Detta skulle i så
            fall komma den försäkrade till godo genom högre träffsäkerhet
            och kortare handläggningstider.
          </note>
          <note>
            Herr talman! Frågan om varför det finns regionala skillnader
            mellan kassorna i Sverige är inte så enkel att besvara. Det kan
            säkerligen bero på dels skillnader i ärendeslag, dels olika nivåer
            på utbildning av personal. Jag anser det likväl vara synnerligen
            viktigt att en någorlunda jämn kvalitet erbjuds lika bland landets
            försäkrade inom försäkringskassan.
          </note>
          <note>
            Det är rätt och riktigt med krav på bättre kontrollverksamhet.
            Styckkostnaderna blir av naturliga skäl högre när förväntningarna
            är större på ökad kontroll och noggrannare handläggning. Det borde
            dock inte råda någon som helst tvekan om att man över tiden kommer
            att uppnå en bättre ärendebehandling, och denna förbättring skall
            också ge en kostnadsbesparing.
          </note>
          <note>
            Regeringen måste emellertid skapa förutsättningar som möjliggör
            uttalade kostnadsminskningar för socialförsäkringssystemet. Detta
            är endast möjligt genom en tryggare och fastare lagstiftning och
            färre ändringar i regelverket.
          </note>
          <note>
            Sammanfattningsvis, herr talman: Det är önskvärt, om inte ett
            krav, att Riksförsäkringsverket och regeringen i samverkan med
            försäkringskassorna snarast utvecklar analysmetoder så att mätningar
            kan utföras med syfte att jämföra handläggningen av olika förmåner.
            Det måste bli möjligt att få kunskap om skillnaderna mellan landets
            olika regioner. Det måste även finnas en möjlighet att se förändringar
            över tiden.
          </note>
          <note>
            Det finns möjlighet till produktionsförbättringar.
          </note>
          <note>
            Det bästa sättet borde vara utvecklande av arbetsmetoder, kompetenshöjande
            åtgärder och bättre teknikstöd. Personalen, som i dag gör enastående
            och osjälviska insatser, skall också värderas på ett sådant sätt
            att man tar vara på den kapacitet som alla arbetsplatser kan tillgodogöra
            sig när uppmuntran och tydlig ledning är en självklarhet.
          </note>
          <note type="speaker">
            Anf. 108 LENNART KLOCKARE (s) replik:
          </note>
          <note>
            Herr talman! Jag tänkte ställa en fråga till Kenneth Lantz. Han
            säger att man skulle behöva se över fördelningen mellan försäkringskassorna.
            Jag kan bara informera om att utskottet under det sista året av
            den förra mandatperioden begärde att Riksdagens revisorer skulle
            titta på fördelningsmodellen och om den var rätt och riktig. Man
            genomförde dessutom en förstudie. Men sedan tyckte man inte att
            det fanns skäl att gå vidare i fråga om detta. Kenneth Lantz nämnde
            i sitt anförande att man inte beaktar antalet ärenden, men den
            delen finns ju i och för sig med i fördelningsmodellen. Men om
            man bara skall utgå från antalet ärenden ser det kanske lite olika
            ut beroende på var man bor, om man bor i en glesbygd, i ett invandrartätt
            område, i ett område med mycket arbetslöshet, osv. Det finns så
            många faktorer som spelar in när det gäller hur lång tid handläggningen
            av ett ärende tar. Dit hör också det underlag som man behöver
            för att fatta beslut.
          </note>
          <note>
            Min enkla fråga till Kenneth Lantz är: Vad hade du för modell?
          </note>
          <note type="speaker">
            Anf. 109 KENNETH LANTZ (kd) replik:
          </note>
          <note>
            Herr talman! Till Lennart Klockare vill jag anföra en fördelningsmodell
            där man helt sonika går på antalet boende inom regionen. Jag har
            undersökt möjligheterna till detta, och det finns försäkringskassor
            som har undersökt och forskat i ämnet, och de hävdar bestämt att
            det skulle ge en jämnare och tryggare arbetsmodell och visshet
            om hur mycket pengar som finns till förfogande om man helt sonika
            beräknade bidraget eller anslaget per boende i regionen.
          </note>
          <note type="speaker">
            Anf. 110 LENNART KLOCKARE (s) replik:
          </note>
          <note>
            Herr talman! Det var en enkel modell, Kenneth
          </note>
          <note>
            Lantz. Menar du på fullt allvar att försäkringskassan på Lidingö
            och försäkringskassan ute i Skärholmen eller i något annat invandrartätt
            område skall ha lika mycket resurser i förhållande till de boende?
            Ser inte du att det kan föreligga en viss skillnad i förhållande
            till antalet sjukdagar, förtidspensioneringar, arbetsskador och
            andra svårigheter som uppkommer? Det måste väl ändå också beaktas?
          </note>
          <note type="speaker">
            Anf. 111 KENNETH LANTZ (kd) replik:
          </note>
          <note>
            Herr talman! Jag har inte sagt att det skall vara ett exakt jämnt
            antal kronor per boende oavsett om de bor i Tensta eller ute på
            Lidingö utan att man skulle beräkna det baserat på de boende.
            Och över tiden vet man då exakt hur mycket pengar som denna region
            får. Det bör alltså inte skifta från år till år eller över tiden.
            Man lär sig genom erfarenhet hur många ärendefall man har. Och
            jag tror att vi är ungefär jämnt sjuka över tiden i de här olika
            grupperna.
          </note>
          <note type="speaker">
            Anf. 112 BIRGITTA CARLSSON (c):
          </note>
          <note>
            Herr talman! Det är ett nästan enigt utskott som står bakom detta
            betänkande, SfU7. Vi i Centerpartiet tycker att det är viktigt
            med återkommande kontroll av både statlig verksamhet och annan
            verksamhet.
          </note>
          <note>
            Här gäller det Riksdagens revisorers kontroll av socialförsäkringsadministrationen.
            Det som har kommit fram vid denna granskning är inte tillfredsställande.
          </note>
          <note>
            Det är mycket som har fått kritik, och det känns inte bra. Vi
            utgår från att nödvändiga åtgärder vidtas på alla nivåer för att
            rätta till det som inte har fungerat.
          </note>
          <note>
            Vid ett studiebesök vid försäkringskassan i min kommun diskuterade
            vi dessa frågor ganska ingående. Det som man där lyfte fram var
            de stora förändringar som har skett inom detta område.
          </note>
          <note>
            Vi har i motioner tidigare tagit upp försäkringskassornas situation.
            Och det råder ingen tvekan om att det är ett område där det har
            varit många nya reformer. Tillsammans är det inte mindre än 340.
            Den siffran är från 1997. Dessa förändringar har påverkat försäkringskassornas
            administration på olika sätt.
          </note>
          <note>
            Arbetsbelastningen i nuläget är mycket hög, och dessa förändringar
            har inneburit ett ökat behov av information gentemot allmänheten,
            nya ansökningar och nya bidragsberäkningar. Försäkringskassan
            har fortfarande inte ett fullgott datorstöd. Men vi vet att det
            är under uppbyggnad.
          </note>
          <note>
            Regeländringar som har gjorts i försäkringskassorna har ju gjorts
            samtidigt som de har haft besparingskrav på sig. Under tiden 1995-1998
            var det
          </note>
          <note>
            11 %. Det har bevisats att försäkringskassorna inte har klarat
            av detta. När man ser denna massiva kritik får man en viss känsla
            för den personal som ändå jobbar med allt detta. Nu utgår vi från
            att man kommer att ta denna kritik som har riktats på fullt allvar.
          </note>
          <note>
            En annan fråga som togs upp här tidigare är det bemötande som
            den försäkrade får hos försäkringskassorna. Det är oerhört viktigt
            att den försäkrade bemöts med respekt och värdighet. Den försäkrade
            är alltid i någon form av beroendeställning till personalen. Det
            ligger i sakens natur. Många människor känner inte att de har
            mod eller tillräcklig kunskap för att kunna ifrågasätta eller
            signalera att de är missnöjda.
          </note>
          <note>
            De röststarka vågar ifrågasätta. Men det finns många människor
            som inte har det modet eller den förmågan. Det är viktigt att
            människor känner att de blir rättvist behandlade och att de inte
            blir kränkta utan känner att de får ett korrekt bemötande.
          </note>
          <note>
            Till sist, herr talman, vill jag yrka bifall till hemställan
            i socialförsäkringsutskottets betänkande 7.
          </note>
          <note type="speaker">
            Anf. 113 BO KÖNBERG (fp):
          </note>
          <note>
            Herr talman! En av riksdagens viktigaste uppgifter är kontrollmakten.
            En del av den ägnade vi gårdagen åt i kammaren när vi diskuterade
            konstitutionsutskottets granskning av statsråd. I dag har vi en
            rapport från en annan del av kontrollmakten, nämligen Riksdagens
            revisorer, att ta ställning till.
          </note>
          <note>
            Nyligen har det utkommit en doktorsavhandling som handlar om
            revisionsverksamheten i vårt land, både den som bedrivs av Riksrevisionsverket
            och den som bedrivs av Riksdagens revisorer. Enligt avhandlingen
            får Riksdagens revisorer gott betyg, får man väl säga. Det framkommer
            kanske lite mer kritik mot
          </note>
          <note>
            Riksrevisionsverket. Men på en punkt kan man från avhandlingen
            utläsa kritik mot det sätt som vi i riksdagen hanterar det arbete
            som bedrivs av Riksdagens revisorer. Det handlar enligt författaren
            om att utskotten, och därmed riksdagen, inte i tillräckligt stor
            utsträckning tar hänsyn till de saker som Riksdagens revisorer
            kommer fram till. Detta finns det förstås anledning för oss alla
            att fundera på.
          </note>
          <note>
            Dagens ärende rör ett stort problem, nämligen den många gånger
            bristande handläggningen på våra försäkringskassor. Det handlar
            om bristande kostnadseffektivitet, ökade kostnader, skillnader
            i hanteringen mellan olika delar av vårt land och också om rena
            brister i hanteringen.
          </note>
          <note>
            Justitieombudsmannen har vid flera tillfällen på senare år pekat
            på dessa brister. Justitieombudsmannen har också pekat på att
            detta område är det område inom den allmänna administrationen
            där han eller hon har haft störst anledning att godkänna klagomål
            från allmänhetens sida.
          </note>
          <note>
            Vid den utfrågning som socialförsäkringsutskottet hade nu i vår
            med bl.a. JO framkom det att när det gäller den kritik som har
            funnits i flera år kunde Justitieombudsmannen för sin del inte
            se att det hade skett några mätbara förbättringar på de punkter
            som hade med hantering och rättssäkerhet att göra.
          </note>
          <note>
            Revisorerna har, tycker vi, gjort ett gott arbete. De har gjort
            en god genomgång av situationen och också lagt fram goda förslag
            till hur utskottet och därefter riksdagen skulle hantera deras
            undersökning.
          </note>
          <note>
            Folkpartiet har i en motion strukit under det som har tagits
            fram från revisorernas sida men också pekat på behovet av en tät
            redovisning tillbaka till riksdagen om vad som sker.
          </note>
          <note>
            Som redan har nämnts under diskussionen har vi inom utskottet
            nått en bred enighet om att tillstyrka revisorernas förslag och
            vissa av motionsyrkandena, däribland delvis ett yrkande från vår
            sida.
          </note>
          <note>
            Herr talman! Socialdemokratin har haft ansvaret för den offentliga
            verksamheten under cirka fyra och ett halvt år nu. Det vore därför
            förstås frestande för ledamöter från det partiet att inte vilja
            blåsa under kritik av denna typ, att försöka tona ned kritiken
            eller att konstatera att några tillkännagivanden inte är nödvändiga
            eftersom regeringen ändå håller på att rätta till detta, etc.
          </note>
          <note>
            Vi kan konstatera att s-ledamöterna i utskottet inte har fallit
            för den frestelsen, utan vi har, som jag nyss nämnde, med rätt
            bred majoritet fört vidare de synpunkter som Riksdagens revisorer
            har till kammaren, och förhoppningsvis därmed vidare till regeringen,
            och även delvis instämt i ett par andra motioner.
          </note>
          <note>
            Herr talman! Uppriktigt sagt tycker jag att detta hedrar s-ledamöterna.
            Det finns all anledning att hoppas att vi i olika sammanhang kan
            fortsätta att behandla kloka revisionssynpunkter på det viset
            och därmed visa att de lite tråkiga "fynden" i doktorsavhandlingen
            kanske inte blir bestående för framtiden.
          </note>
          <note>
            Den stora förhoppningen är förstås att det arbete som skall sättas
            i gång leder till en förbättrad handläggning, en bättre kostnadseffektivitet
            och en bättre rättssäkerhet.
          </note>
          <note>
            Jag yrkar bifall till utskottets hemställan.
          </note>
          <note type="speaker">
            Anf. 114 KERSTIN-MARIA STALIN (mp):
          </note>
          <note>
            Herr talman! Rapporten från Riksdagens revisorer är mycket skarp.
            Jag är naturligtvis glad över att utskottet enat ställt upp på
            att ge regeringen till känna vad revisorerna anfört. Som ny i
            riksdagen var jag väldigt chockad över att detta över huvud taget
            diskuterades.
          </note>
          <note>
            Inledningsvis yrkar jag bifall till hemställan i utskottets betänkande
            i dess helhet.
          </note>
          <note>
            De lokala försäkringskassornas arbete är inte lätt.
          </note>
          <note>
            När jag var ny i riksdagen var jag också lite förvånad över att
            man när man sade försäkringskassorna menade länets sammanhållna
            försäkringskassor. För mig är försäkringskassan det ställe dit
            människor går för att fråga om något, för att kvittera ut pengar,
            för att fylla i papper osv. För mig är alltså försäkringskassorna
            de lokala försäkringskassorna.
          </note>
          <note>
            Tillsammans med länsförsäkringskassorna har man att administrera
            omkring 50 olika typer av försäkrings- och bidragsärenden. Revisorerna
            har koncentrerat sig på 12 av de ärendeslagen.
          </note>
          <note>
            Inom några av de här områdena har det, som sagts, ibland upprepade
            gånger skett regelförändringar. Man har dessutom tvingats arbeta
            med datorsystem som varit dåligt anpassade till de här regelförändringarna
            och till det ökade antalet ärenden.
          </note>
          <note>
            En del regelförändringar är stora, andra är små.
          </note>
          <note>
            Jag tänkte ge exempel på en liten regelförändring men en regelförändring
            som kan vara nog så besvärlig. Det gäller föräldraförsäkringen.
          </note>
          <note>
            När jag för 25-30 år sedan fick barn fick jag moderskapspenning
            - mödrapenning, som det hette.
          </note>
          <note>
            Sedan var det bra med det. Nu kan man alltså vara ledig i olika
            omgångar. Man kan ha olika ledigheter, ett slags ledighet för
            ett barn och ett annat slags ledighet för ett annat barn. Pappa
            och mamma kan ändra på ledigheten. Man kan ändra sitt sätt att
            ha ledigt mitt under pågående föräldraförsäkring. Kanske måste
            man också ändra om man blir sjuk. För detta finns det inte anpassade
            regelsystem i datorerna, utan man måste då räkna för hand. Det
            kan bli väldigt krångligt.
          </note>
          <note>
            Jag vill fästa uppmärksamheten på mångas försök att skylla på
            de lokala kassorna. Man säger att de lokala kassorna måste jobba
            på ett annat sätt osv.
          </note>
          <note>
            Men det är faktiskt oss man skall skylla på. Det är ju vi som
            skapar de nya lagarna och det är vi som i en förlängning skall
            se till att folket ute på kassorna har den tid och de resurser
            som behövs.
          </note>
          <note>
            Vi i Miljöpartiet är så eniga beträffande det som revisorerna
            skrivit att vi inte har väckt någon ny motion. Bristerna i administrationen
            är inte i dag - tack och lov! - dolda, utan de ligger där öppet
            och naket på bordet. Alla inser allvaret. Därför är regeringen
            redan uppmärksam på en del av bristerna och har påbörjat ett arbete
            med att förbättra styrningen av
          </note>
          <note>
            Riksförsäkringsverket och försäkringskassorna. Regeringen har
            också ställt krav på återrapportering från
          </note>
          <note>
            Riksförsäkringsverket.
          </note>
          <note>
            Jag tycker att det är klokt att utskottet har avstyrkt den motion
            som handlar om att det ägnas för mycket tid åt information och
            utbildning samt åt omställning av det administrativa systemet.
            Det har, som sagt, varit mycket besvärligt men situationen som
            helhet skulle ha varit ännu värre om man inte hade ägnat tid åt
            utbildning, information och omställning av systemet. Naturligtvis
            tar det här med information och utbildning tid. Vi måste alltså
            hjälpa till här och se till att kassorna får den tid och de resurser
            som behövs.
          </note>
          <note>
            Här finns det alltså väldigt allvarliga och stora problem som
            inte åtgärdas på en kafferast. Det finns således anledning att
            i fortsättningen vara mycket uppmärksam. Det får absolut inte
            bli så att nästa gång revisorerna skall komma med en rapport behöver
            de bara kopiera den gamla.
          </note>
          <note>
            Med en viss neddragning av personal kan man kanske åstadkomma
            en liten effektivisering. Men om organisationen blir alltför slimmad
            når man varken effektivitet eller kvalitet. För att nå en god
            kvalitet behövs det resurser. Också när det gäller kvalitetssäkring,
            som det så vackert heter, behövs det resurser.
          </note>
          <note>
            Miljöpartiet hade en motion kvar sedan allmänna motionstiden.
            I den motionen finns ett yrkande om ett socialförsäkringsombud,
            en person som skall kunna hjälpa medborgare i krångliga ärenden
            i försäkringskassesystemet. Jag har med anledning av utskottets
            öppna sinne inför revisorernas rapport dock inte känt mig manad
            att yrka bifall till motionen om socialförsäkringsombud. Vi får
            väl se hur mycket vi kan vrida saker och ting till rätta. Går
            det alltför trögt blir det kanske aktuellt att återkomma med en
            sådan här motion.
          </note>
          <note>
            En mycket viktig aspekt som nästan lite i förbigående nämns i
            utskottets betänkande är ohälsoområdet.
          </note>
          <note>
            Det är verkligen djupt otillfredsställande att höra representanter
            från Riksförsäkringsverket säga att det inom det här området finns
            en genuin okunskap -
          </note>
          <note>
            genuin okunskap; det är otäckt. Man konstaterar rätt och slätt
            att folk blir sjukare.
          </note>
          <note>
            Frågan om ohälsan är alltså något som alla vi som arbetar inom
            socialförsäkringarna måste ägna mycket större uppmärksamhet åt.
            Vi kan inte bara sitta och titta på och se hur kostnaderna för
            socialförsäkringarna rusar i höjden utan att vi på allvar frågar
            oss varför det är så.
          </note>
          <note type="speaker">
            Anf. 115 GUSTAF VON ESSEN (m):
          </note>
          <note>
            Herr talman! Jag tillhör dem som anser att när staten skall göra
            någonting skall det vara hög kvalitet och stor rättssäkerhet.
            När vi betalar så kopiöst mycket i skatt som vi gör i det här
            landet har vi rätt att fordra att statens egen verksamhet sköts
            med högsta effektivitet och med stor rättssäkerhet. Det är ju
            statens kärnuppgifter, kan man väl säga.
          </note>
          <note>
            Det finns brister i statlig verksamhet. I det här fallet avser
            jag också försäkringskassorna som en del av den myndighetsstruktur
            som vi talar om. Jag har sett på andra håll hur bl.a. resursbrist
            gjort att effektiviteten varit låg. Det gäller Invandrarverket
            och långa väntetider vid asylprövningar, även om det har blivit
            bättre. Det är samma sak med Utlänningsnämnden.
          </note>
          <note>
            Jag ser nu också detta på kassaområdet. Detta har påpekats av
            revisorerna och det finns ingen anledning att inte helt dela den
            uppfattningen.
          </note>
          <note>
            Revisorernas rapport grundar sig på 1997 års siffror. Det har
            naturligtvis hänt en del sedan 1997, och man arbetar målmedvetet
            för att försöka bättra sig.
          </note>
          <note>
            Det var under 1995, 1996, 1997 och 1998 en turbulent tid. Det
            var politisk strid, kan man ju säga, om anslagen till socialförsäkringsadministrationen.
            Gullan Lindblad, som då var vice ordförande i utskottet, slogs
            ju hårt för att socialförsäkringsadministrationen skulle få mer
            resurser. Hon såg att kvaliteten höll på att sjunka och att personalen
            inte mådde bra. Arbetarskyddsombud ryckte ut lite här och var
            i Östergötland och på annat håll. Det var ju en stressad organisation
            som vi upplevde då.
          </note>
          <note>
            Jag tror att vi alla var besjälade av att försöka få mer pengar
            till försäkringskasseadministrationen. Jag tror att en konstellation
            av olika partier mer eller mindre tvingade socialdemokraterna
            för att hitta något slags lösning för att få mer pengar. Man tog
            rehabiliteringspengar för att skjuta in i administrationen och
            på så sätt någorlunda klara detta.
          </note>
          <note>
            I en stressad organisation, när oro sprider sig, blir man kanske
            mindre effektiv, det blir slarvigt och man har inte riktigt strukturerna
            i sitt arbetssätt klara för sig.
          </note>
          <note>
            Det måste vi här i salen ta på oss ansvaret för. Det är ju faktiskt
            vi som gör alla dessa regeländringar som då skall träda i kraft
            tre veckor efter det vi har tagit beslutet här. Det är vi som
            avgör hur mycket pengar och resurser som skall gå till försäkringskasseadministrationen.
            Det är faktiskt den politiska nivån som får ta ett ansvar. Vi
            kan inte bara skylla på organisationer. Vi måste här i salen ta
            ett tydligt ansvar.
          </note>
          <note>
            Så småningom ledde de här diskussionerna fram till att man också
            skulle sjösätta en ny organisation, en ny administrativ struktur,
            kan man väl säga. Man gjorde styrelserna till mer av styrelser
            med ökat ansvar och ökade befogenheter. Man tydliggjorde mer rollerna
            mellan riksförsäkringsverk och kassastyrelser. Denna administrativa
            förändring har trätt i kraft den 1 januari i år. Alla är besjälade
            att arbeta efter detta i försäkringskassestyrelserna.
          </note>
          <note>
            Vi var en enig riksdag som antog detta. Det var en enig riksdag,
            det fanns ingen reservation från något håll. Därför är det lite
            tråkigt, tycker jag personligen, att i det här fallet mitt eget
            parti bara efter tre månader går ut med en motion och reservation
            om att ändra den organisationen och göra den statlig.
          </note>
          <note>
            Jag tycker att det är för tidigt. Jag tycker att vi skall vänta
            några år och utvärdera. Jag kommer alltså inte att stödja vår
            egen reservation. Jag deltog heller inte i beslutet i detta hänseende.
          </note>
          <note>
            Däremot tycker jag att det är helt klart att ingenting kan betraktas
            som att nu har Gud Fader instiftat en organisation som skall vara
            exakt så här nu i all framtid. Man måste naturligtvis dynamiskt
            utveckla och förändra. Tekniken trycker på och sådant, så förr
            eller senare kommer förändringsarbetet att röra även administrationen,
            det är jag helt säker på. Det gör det fortlöpande. En utvärdering
            tycker jag självklart skall komma till stånd om det behövs förändringar
            så småningom. Men det är för tidigt, och därför intar jag den
            position jag gör.
          </note>
          <note>
            Justitieombudsmannens berättelse och det han har funnit måste
            man ju ta på yttersta allvar, självfallet.
          </note>
          <note>
            Men där kan jag åter gå till Invandrarverket, som är en enhetlig
            juridisk organisation som finns i olika delar av landet. Även
            där kan det mycket väl hända att man tar olika slags beslut beroende
            på vilka personer som sitter där. Man har lagregler, praxis och
            instruktioner. Men man kan ändå hamna på lite olika beslut i liknande
            fall. Och det måste man räkna med.
          </note>
          <note>
            Det går inte att mekaniskt strömlinjeforma allting så att det
            blir exakt detsamma över hela landet. Det kommer aldrig att gå.
            Det går inte i domstolsväsendet, det går inte i kommunerna, det
            går inte i landstingen. Det går över huvud taget inte i myndighetsutövning
            om man inte har en enda myndighet och man har likriktat all beslutspersonal.
            Så vi får räkna med att det blir vissa skillnader lite här och
            var, och det tycker jag att man måste acceptera. Man kan sedan
            få sin sak prövad i nästa instans. Men man skall minimera och
            arbeta med frågan så mycket som det någonsin går.
          </note>
          <note>
            Jag har ju den erfarenheten av försäkringskasseadministrationen
            att jag kan se att man är oerhört medveten om kritiken som har
            kommit och man är oerhört inställd på att verkligen förändra och
            förbättra arbetet. Styrelserna har som sagt ett mycket tydligare
            ansvar för att verksamheten blir bra än vad man hade under tidigare
            system. Så låt oss arbeta på och på olika sätt följa upp, uppmuntra
            och göra arbetet för försäkringskassepersonalen mera lustfyllt.
            Låt oss motivera människorna, snarare än att bara gnälla på dem.
            Jag tycker att många gör ett gott jobb och de skall ha all heder
            och uppmuntran av detta. Men vi kan aldrig i den här salen, tycker
            jag, frånta oss ansvaret för att verkligen följa upp och också
            påtala om det är brister. Det måste vi fortsätta med.
          </note>
          <note>
            Jag yrkar alltså bifall till betänkandet och kommer att avstå
            i omröstningen i fråga om den moderata reservationen.
          </note>
          <note type="speaker">
            Anf. 116 CECILIA MAGNUSSON (m):
          </note>
          <note>
            Herr talman! Här talar vi om produktivitet, styckkostnader, och
            handläggningstider. Bakom alla dessa ord finns det människor vars
            liv påverkas mycket starkt och i varierande grad.
          </note>
          <note>
            Försäkringskassorna har att administrera försäkringen för att
            ge de försäkrade en god service som det står i lagen om allmän
            försäkring. En god service är vad vi kan kräva av det system som
            har att handha dessa viktiga frågor. Det får vi tyvärr inte i
            dag.
          </note>
          <note>
            På kassorna finns det väldigt mycket duktiga människor som arbetar
            så gott de kan med de verktyg de har till hands. Inte minst Gustaf
            med flera har påtalat detta. Jag tycker synd om de här personerna.
          </note>
          <note>
            De är i den yttersta linjen och får ofta bära det berömda hundhuvudet.
            För deras skull, om inte annat, behövs det förändringar som är
            större än dem vi här i kammaren hittills orkat ta beslut om. Det
            är inte hos dem de största felen ligger, utan felen finns i det
            system de har att arbeta i.
          </note>
          <note>
            Andra som nog skulle må väl av förändringar är väl de fångar
            som de förtroendevalda i socialförsäkringsnämnder och försäkringskassestyrelser
            är. Den granskningen som Göran Lindblad påtalade angående hur
            man utser folk i socialförsäkringsnämnder är ju skrämmande och
            måste snarast förändras.
          </note>
          <note>
            Men de stora förlorarna i det här är kunderna eller försäkringstagarna
            - dessa människor som har rätt att kräva en god service, likabehandling
            inför lagen och enkel, snabb och billig handläggning av sitt ärende.
            I
          </note>
          <note>
            skrämmande många fall är det i dag människor som inte får något
            av det.
          </note>
          <note>
            Det är inte få människor som känner sig fångade av systemet.
            De kan inte se någon möjlighet att ta sig ur det eller ens påverka
            sin situation. Det är inte få människor som kan ge exempel på
            att det inte fungerar. Misstag kommer att ske i vilket system
            vi än väljer, och det får man acceptera. Men det man inte får
            acceptera är de systematiska felbeslut som många vittnar om och
            som det också finns bevis på, misstag som påtalats och borde ha
            åtgärdats. Trots detta upprepas samma misstag år efter år. Människor
            kommer i kläm trots att man vet vad som är fel och hur de skulle
            ha förhindrats. Så kan vi inte ha det länge till.
          </note>
          <note>
            Herr talman! Som Göran Lindblad m.fl. har nämnt tidigare hade
            vi besök av Justitieombudsmannen. Han har ju att granska verksamheten
            inom socialförsäkringen och har återgett hårresande intryck från
            sina inspektioner. Han och hans medarbetare vet vilka fel de letar
            efter, och de blir mycket sällan positivt överraskade i sin granskning.
            Ständigt samma fel återkommer år efter år.
          </note>
          <note>
            De mest allvarliga brister som JO påtalat tycker jag är de i
            tillämpningen av lagar och regler. Att man efter eget huvud gör
            bedömningar av hur lagarna och reglerna skall efterlevas är inte
            rättssäkert, och det är helt oacceptabelt, men detta återkommer
            år efter år.
          </note>
          <note>
            JO fick frågan i utskottet om sådana här fel är vanliga i de
            övriga verksamheter som han har att granska - de är kriminalvård,
            tull, kronofogde, militär och överförmyndare - och han sade bestämt
            nej. Det är inte vanligt; det förekommer inte.
          </note>
          <note>
            Man kan jämföra med hur man på ett liknande sätt skulle bete
            sig inom andra verksamheter, t.ex. kriminalvården. Enskilda fångvårdare
            skulle då släppa ut personer som dömts till tre års fängelse efter
            tre månader, därför att de tyckte att det var bättre än det domstolen
            hade dömt vederbörande till. Sådant görs ju inte inom kriminalvården
            i dag, och sådant borde inte heller förekomma inom socialförsäkringen.
          </note>
          <note>
            JO ser mörkt och allvarligt på socialförsäkringens situation,
            och det borde vi också göra, inte bara i ord, som alla har fört
            fram här, utan också i handling.
          </note>
          <note>
            De flesta företag och institutioner använder i dag den nya teknikens
            landvinningar i sin verksamhet.
          </note>
          <note>
            Det är nödvändigt, bl.a. vad gäller kvalitetssäkringsarbete,
            att upprätthålla en god service till en skälig kostnad och inte
            minst som ett kommunikationsstöd för medarbetare. De allmänna
            försäkringarna tycker jag är ett område där det krävs likformighet
            över hela landet, och då måste man tillämpa och anpassa sig efter
            den nya teknikens möjligheter. I vår motion ges det många goda
            exempel på hur detta skulle kunna gå till.
          </note>
          <note>
            Människor kommer att kräva förändringar. Vi vet inte när detta
            sker. Vad vi vet är att förtroendet för administrationen och kassorna
            sjunker som en sten.
          </note>
          <note>
            Detta är en värdemätare på vad som pågår i folkdjupen. Då kraven
            på förändringar kommer kan det gå hastigt, och vi kan då komma
            att få göra förändringar som inte är de bästa och som vi sedan
            måste ändra på igen. Det finns ett uttryck som lyder: Det är bättre
            att föregå än att föregås. Riksdagen borde i detta ärende leva
            efter detta. Vi vet vad som är fel, och vi vet vad som borde göras,
            och jag tycker att det är dags att påbörja det arbetet nu.
          </note>
          <note>
            Herr talman! Därmed vill jag instämma i Göran
          </note>
          <note>
            Lindblads yrkande.
          </note>
          <note type="speaker">
            Anf. 117 LENNART KLOCKARE (s):
          </note>
          <note>
            Herr talman! Jag håller med dig, Cecilia Magnusson, om att det
            finns många duktiga och ambitiösa människor på försäkringskassorna.
            Det tror jag att vi har sett när vi har åkt runt till kassorna
            från utskottets sida. Du säger också att förtroendet för försäkringskassorna
            sjunker som en sten. Man kanske kan tycka att det är på det sättet,
            men i den undersökning bland
          </note>
          <note>
            90 000 kunder som man gjorde från Riksförsäkringsverket då man
            ställde frågor inom fem områden - de jag kommer ihåg nu är bemötande,
            service och beslut
          </note>
          <note>
            - fick samtliga områden på en skala från 1 till 5 ungefär 4 i
            betyg. Det som var sämst i sammanhanget, någonstans under 4, var
            just informationsbiten. Man tyckte att man borde få mer information.
            Det kanske också visar vilka svårigheter det finns med information
            med hänsyn till de förändringar som vi har gjort, dessutom med
            viss hastighet som jag också sade i mitt anförande, t.ex. då man
            under året 1996-1997
          </note>
          <note>
            hade 23 dagar på sig från beslut i riksdagen till dess att kassorna
            skulle handlägga det som beslutet gällde.
          </note>
          <note>
            Det är väl också så, som flera har sagt, att det finns all anledning
            för oss att reflektera över frågan:
          </note>
          <note>
            Måste vi ge kassorna längre tid på sig att ta till sig synpunkter?
          </note>
          <note>
            Men avslutningsvis vill jag ställa en fråga. Du pratar om större
            förändringar som vi inte har orkat genomföra, och då frågar jag
            mig: Vilka förändringar är det då du eller moderaterna vill genomföra?
          </note>
          <note type="speaker">
            Anf. 118 CECILIA MAGNUSSON (m):
          </note>
          <note>
            Herr talman! Lennart Klockare redogjorde för en undersökning.
            Man kan ju jämföra med sjukvården.
          </note>
          <note>
            Där genomför man också ofta undersökningar av hur patienterna
            uppfattar situationen. Men alla vet ju hurdana förhållandena inom
            sjukvården är och att det finns stora brister och stora problem.
            Valet av vilken undersökningsmetod man använder spelar också in.
          </note>
          <note>
            Den undersökning som jag refererar till är Samhällsbarometern
            som finns återgiven i Riksförsäkringsverkets egen årsredovisning
            som vi fick alldeles nyligen, där man påtalar att 1997 hade 47
            % förtroende för socialförsäkringen, medan siffran nu är 27 eller
          </note>
          <note>
            29 %. Man ser allvarligt på det även inom Riksförsäkringsverket,
            enligt den text som återfinns där. Man kan säkert mäta detta på
            olika sätt, men min utgångspunkt var medborgarna, inte bara de
            som utnyttjar försäkringssystemet.
          </note>
          <note>
            Lennart Klockare nämnde också tiden. Jo, men
          </note>
          <note>
            Kerstin-Maria m.fl. har ju påtalat att det är vi själva som har
            satt kassorna i den här situationen. Vi kanske skall tänka på
            det när vi fattar våra beslut så hastigt, och i stället tänka
            igenom dem mer noggrant. Det vi vill är ju att man börjar ett
            reformarbete så att man slipper de här hastigt påkomna och hopskrivna
            besluten som är svåra att administrera och dåligt förarbetade.
            Det är det vi måste inrikta oss på.
          </note>
          <note type="speaker">
            Anf. 119 LENNART KLOCKARE (s):
          </note>
          <note>
            Herr talman! Jag har tittat i årsredovisningen från
          </note>
          <note>
            Riksförsäkringsverket om kassorna jag också, men jag har inte
            sett det här. Men det är ju riktigt att man redovisar flera undersökningar
            naturligtvis, så jag har ingen annan uppfattning om det.
          </note>
          <note>
            Men du säger att vi inte har orkat med att genomföra stora förändringar.
            Jag tycker att det har skett en massa stora förändringar i den
            här riksdagen, både fram och tillbaka under den saneringsperiod
            som vi nu har bakom oss. Men vill moderaterna då göra någonting
            annat, eftersom du säger att vi inte har orkat göra stora förändringar?
            Kan du säga någonting om det?
          </note>
          <note type="speaker">
            Anf. 120 CECILIA MAGNUSSON (m):
          </note>
          <note>
            Herr talman! Självklart kräver ett samhälle i ständig förändring
            förändringar också inom de här systemen, och det är precis som
            Lennart Klockare säger:
          </note>
          <note>
            Det är klart att det har skett stora förändringar när det gäller
            försäkringarna ut mot kunderna, försäkringstagarna. Men administrationen
            och dess arbetssätt har sett väldigt lika ut i princip sedan försäkringskassornas
            tillblivelse.
          </note>
          <note>
            Vi lever i en annan värld i dag. Vi måste arbeta på ett annat
            sätt. Människor har andra krav gentemot kassorna som servicelämnare
            och oss som beslutare om att serva personer. Det måste vi anpassa
            oss till.
          </note>
          <note>
            Vi har vår motion, som självklart inte är det ultimata men ändå
            visar att vi bör jobba vidare, kanske inte precis åt det här hållet,
            men vi måste arbeta framåt och inte stå stilla som vi gör nu.
            Den organisationsförändring som jag menade i första hand är ju
            den organisationsförändring som trädde i kraft nu vid årsskiftet,
            som Gustaf talade om.
          </note>
          <note type="speaker">
            Anf. 121 GUSTAF VON ESSEN (m):
          </note>
          <note>
            Herr talman! Jag vill bara komplettera Cecilia på ett par punkter.
            Vi kunde rätt nyligen ta del av en rapport där JO hade redovisat
            en uppföljning av
          </note>
          <note>
            Stockholmskassan som visade sig vara i stort sett väldigt positiv
            från kassan synpunkt. Det fanns en och annan smärre brist. Men
            huvudintrycket var att det var en bra och väl utförd verksamhet.
          </note>
          <note>
            Då kan vi utifrån Cecilias och min position glädja oss åt att
            det är en borgerligt styrd försäkringskassa.
          </note>
          <note>
            Men man får väl vara bussig att erkänna att ett arbete med att
            förbättra verksamheten där har pågått en längre tid. Jag tror
            faktiskt att man jobbar hårt med förändringar runtom i hela landet.
            I den kassa jag själv är engagerad i lägger man ned kontor på
            löpande band, slår ihop alla möjliga saker och effektiviserar.
            Det är en väldigt turbulent och dynamisk utveckling.
          </note>
          <note>
            Sedan till frågan om IT-stödet. Hela den frågan ägs av Riksförsäkringsverket.
            Det är det som är systemägare och skall utveckla detta åt kassorna
            i samverkan med kassorna. Det är kanske bra att vi har ett statligt
            ansvar där så att det blir någon fart.
          </note>
          <note type="speaker">
            Anf. 122 CECILIA MAGNUSSON (m):
          </note>
          <note>
            Herr talman! Gustaf och jag är överens om väldigt mycket även
            i den här delen, även om jag är något yngre än Gustaf och kanske
            något mer intensiv i mina önskningar om förändringarnas snabbhet.
          </note>
          <note>
            Visst, Gustaf och andra, kan man jobba som tokiga, genomföra
            förändringar och göra ett bra jobb.
          </note>
          <note>
            Men det leder ingen vart om man jobbar i ett felaktigt system.
            Detta att man har olika juridiska personer försvårar genomförandet
            av samordning och när man skall implementera nya arbetssätt.
          </note>
          <note>
            Jag tycker att man borde titta mycket mer noga på detta innan
            man skapar sig en bestämd uppfattning och fattar beslut om hur
            det skall vara.
          </note>
          <note type="speaker">
            Anf. 123 GUSTAF VON ESSEN (m):
          </note>
          <note>
            Herr talman! Jag vill först säga att jag blev rätt glad över
            att läsa den här rapporten om Stockholmskassan som JO hade gjort.
            Det visar att även JO
          </note>
          <note>
            uppmärksammar när det är en verksamhet som bedrivs bra. Jag tror
            att det kommer att märkas så småningom runtom i landet att JO
            kommer att ha allt mindre att klaga på.
          </note>
          <note>
            När det gäller IT-ägandet har staten ett ansvar att via Riksförsäkringsverket
            se till att den tekniska utvecklingen bedrivs effektivt. Det är
            det som är systemägare och som skall göra de stora investeringarna.
          </note>
          <note>
            Det skall man göra i samverkan med kassorna.
          </note>
          <note>
            Om inte staten fullgör sin uppgift, om Finansdepartementet inte
            anser sig har råd eller på något sätt strular, blir det inte bättre
            av att man förstatligar resten också. Man måste ju börja med att
            lösa problemen, nämligen att få den tekniska utvecklingen att
            fungera. Detta gäller oberoende av vem som står för ansvaret.
            Det måste bara fungera.
          </note>
          <note>
            Här ligger man nu i en diskussion för att genomföra förändringar,
            men vi har inte sett detta. Jag tror att Riksförsäkringsverket
            har ett oerhört tungt jobb framför sig att genomföra detta systemskifte
            vad gäller den tekniska utvecklingen. Vi från försäkringskassestyrelserna
            är väldigt intresserade av om detta kommer till stånd.
          </note>
          <note type="speaker">
            Anf. 124 CECILIA MAGNUSSON (m):
          </note>
          <note>
            Herr talman! Jag ser fram emot att läsa den utvärdering som JO
            har gjort av Stockholmskassan. Det skulle glädja mig mycket om
            det kom flera sådana positiva besked att det har blivit bättre.
            Jag vet inte hur det var tidigare.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 juni.)
          </note>
          <note>
            3 § Försäkringsmedicinska utredningar
          </note>
          <note>
            Föredrogs
          </note>
          <note>
            Socialförsäkringsutskottets betänkande 1998/99:SfU8
          </note>
          <note>
            Försäkringsmedicinska utredningar (prop.
          </note>
          <note>
            1998/99:76)
          </note>
          <note type="speaker">
            Anf. 125 MARGIT GENNSER (m):
          </note>
          <note>
            Herr talman! I tisdags hade socialförsäkringsutskottet en offentlig
            hearing om rehabilitering. Professor Åke Nygren från Karolinska
            institutet med forskarekolleger redovisade sina undersökningar
            om rehabilitering gällande tre avgörande diagnosområden
          </note>
          <note>
            - hjärtsjukdomar, astma och smärttillstånd i nacke, skuldror
            m.m.
          </note>
          <note>
            Det var intressanta resultat. Bl.a. fick vi höra att a och o
            för en lyckad rehabilitering är att den sker snabbt och att det
            finns motivation hos patient och läkare. Siffror visade också
            att patienten ofta var mest positiv till rehabilitering och också
            hade de mest realistiska föreställningarna om vad som skulle kunna
            åstadkommas. Naturligtvis kan här finnas faktorer som är beroende
            av varandra. Vilja kan som bekant försätta berg. En väl motiverad
            patient kan åstadkomma resultat som läkare lätt bedömer som osannolika.
          </note>
          <note>
            Vilken allmän slutsats bör vi kunna dra av de forskningsresultat
            som redovisades? Jo, att en framgångsrik rehabiliteringsverksamhet
            i grunden inte är ett organisatoriskt problem utan ett problem
            som börjar ute i verksamheten i rehabiliteringens vardag.
          </note>
          <note>
            Att dra vattentäta skott mellan medicinsk och arbetslivsmässig
            orientering är inte framgångsrikt. Att göra rehabiliteringsverksamheten
            strömlinjeformad är antagligen inte heller särskilt lyckat.
          </note>
          <note>
            När lyckade resultat är beroende av människors vilja och motivation
            - naturligtvis tillsammans med bästa möjliga kunskaper m.m. -
            måste många blommor tillåtas blomma. Det är på denna punkt vi
            moderater anser att regeringens förslag om försäkringsmedicinska
            utredningar utgår från fel filosofi.
          </note>
          <note>
            Propositionen som är behandlad i SfU8 föreslår bl.a. en omstrukturering
            av RFV:s sjukhus i Nynäshamn och i Tranås. Sjukhusen har redan
            arbetat med att förändra och förbättra sin verksamhet. Förändringsarbetet
            har på många sätt varit framgångsrikt.
          </note>
          <note>
            Det kan och bör drivas längre. Att göra en stor organisatorisk
            ändring nu motverkar däremot den nödvändiga motivationen att bli
            bättre och mer effektiv i den ekonomiskt och mänskligt så viktiga
            rehabiliteringverksamheten.
          </note>
          <note>
            RFV:s sjukhus i Nynäshamn har två program som uppskattas av patienter
            eller f.d. patienter. De har alla brev och namnlistor visat. Det
            ena gäller hjärtrehabilitering och det andra övervikt. De två
            programmen går egentligen in i varandra. En god hjärtrehabilitering
            kräver livsstilsförändringar, bl.a. viktreduktion. I
          </note>
          <note>
            Sverige har vi ont om behandlingscentrum för övervikt.
          </note>
          <note>
            Det är därför viktigt att behålla den kunskap, erfarenhet och
            kapacitet som RFV:s sjukhus utvecklat.
          </note>
          <note>
            Verksamheten drivs redan i bolagsform, och dess självständighet
            och utvecklingsförmåga skulle stärkas om den överfördes i privat
            regi. Varför är ägandeformen av betydelse? Jo, för att den decentraliserar
            ansvaret till dem som bäst kan förbättra verksamheten, därför
            att de står den närmast, känner till den bäst och vet var problemen
            finns. Kort sagt är deras motivation störst att nå bättre resultat
            till fördelaktiga kostnader.
          </note>
          <note>
            Av denna anledning föreslår vi i reservation 2 att de försäkringsmedicinska
            utredningarna m.m. skall följa det alternativ som RRV förordar
            i sin remiss till
          </note>
          <note>
            NYTRA-utredningen, nämligen att försäkringskassan skall köpa
            rehabiliteringskompetens där den finns, dvs. både från den offentliga
            och privata vården. Vi kan inte biträda propositionens förslag
            om verksamheten vid RFV:s sjukhus. Det utvecklingsarbete som påbörjats
            bör fullföljas och i slutändan leda till att verksamheten blir
            självständig, dvs. privatiseras. Jag yrkar bifall till reservation
            2. Våra ställningstaganden leder till följande ändringar i förhållande
            till regeringens proposition, nämligen att regeringens förslag
            om fördelning av medel och ändrat huvudmannaskap avstyrks.
          </note>
          <note>
            Forskningen inom rehabiliteringsområdet berörs i propositionen,
            men förslagen är inte radikala nog. För att garantera forskning
            och utveckling inom det försäkringsmedicinska området behövs basresurser
            i enlighet med vad som framförs i NYTRA-
          </note>
          <note>
            utredningen. Finansieringen bör kunna ske med hjälp av medel
            från folkpensionsfonden. Jag yrkar bifall till reservation 4.
          </note>
          <note>
            Rehabiliteringsarbete är en mångfasetterad verksamhet. Ett lyckat
            resultat kräver hög medicinsk standard, snabba diagnoser, ett
            minimum av köer till vård och rehabilitering. En dålig rehabiliteringsverksamhet
            är dyrbar, eftersom den leder till onödiga förtidspensioner, långa
            sjukskrivningsperioder och försämrad ekonomi och livskvalitet
            för den enskilde. En omfördelning mellan olika trygghetssystem
            har visat sig ge positiva resultat enligt FINSAM-utredningen,
            vars förslag bygger på organisatoriskt samarbete mellan försäkringskassorna,
            landstingen osv. Vi anger också att det kan finnas ett alternativ
            med mindre organisatoriska komplikationer. Det berörs i reservation
            5.
          </note>
          <note>
            Arbetsgivarnas rehabiliteringsansvar berörs i reservationerna
            8 och 10. I reservation 10 påpekar vi att vi måste ändra avgiftsuttaget
            i enlighet med förslaget i AGRA-utredningens betänkande för att
            inte missgynna småföretagen som drabbas av slumpmässiga variationer
            på ett helt annat sätt än större företag.
          </note>
          <note>
            Samma problem behandlas i Vänsterns och Miljöpartiets motioner
            och i reservation 11. Om de vill uppnå resultat - vi ger ett konkret
            förslag om hur man kan få en proposition - borde de stötta oss
            för att visa att de verkligen menar allvar med sin positiva småföretagarpolitik.
            Annars handlar det väl mer om munväder och inte om att man vill
            uppnå resultat.
          </note>
          <note type="speaker">
            Anf. 126 CARLINGE WISBERG (v):
          </note>
          <note>
            Herr talman! Det betänkande som vi nu behandlar har sin utgångspunkt
            i verksamheter som har fått utstå viss kritik genom åren. Kritiken
            har inneburit att ett flertal utredningar har genomförts när det
            gäller
          </note>
          <note>
            RFV:s sjukhus. Den sista i raden är den s.k. NYTRA-
          </note>
          <note>
            utredningen.
          </note>
          <note>
            Samtidigt som frågan om sjukhusen utretts har det också konstaterats
            att rehabiliteringsverksamheten i stort kanske inte har nått de
            framgångar som vi som beslutsfattare i den här församlingen hade
            trott. Senast detta dokumenterades var i samband med den hearing
            om HUR-projektet häromdagen som också
          </note>
          <note>
            Margit Gennser refererade till.
          </note>
          <note>
            Vi kan dra lite olika slutsatser av detta. Min slutsats av den
            hearingen var att det kanske inte första hand fanns en ekonomisk
            brist utan en brist på kunskap och kompetens.
          </note>
          <note>
            I går genomförde ett antal organisationer en demonstration på
            Mynttorget. Dessa organisationer strävar efter att organisera
            folk som, genom sin situation, också har en mycket omfattande
            kontakt med det här systemet, med våra sjukhus och med den rehabiliteringsverksamhet
            som bedrivs. Jag var faktiskt den enda från den här församlingen
            som hade tid att gå ut och föra en dialog med dessa organisationer.
          </note>
          <note>
            Jag ställde frågan om hur man såg på att vi i dag skulle diskutera
            sjukhusfrågan och nästa vecka rösta om hur det skall bli i framtiden
            i Tranås och Nynäshamn. Kommentaren var samfälld från dem som
            jag som lekman betraktar som experter på området. De sade: Lägg
            ned dem!
          </note>
          <note>
            Utifrån det perspektivet tycker vi att det förslag som vi nu
            har att ta ställning till om att avveckla de aktuella sjukhusen
            är ett steg i rätt riktning. I stället vill man inrätta ett försäkringsmedicinskt
            centrum med forskning och utveckling som bas för verksamheten.
          </note>
          <note>
            Samtidigt som den här förändringen genomförs på sjukhusen förutsätts
            det också i propositionen att det skall etableras ett samarbete
            med universiteten i Linköping och Uppsala samt med Mitthögskolan
            i Östersund, dvs. institutioner som redan nu sysslar med socialförsäkringsforskning
            på olika sätt.
          </note>
          <note>
            Vänsterpartiets bedömning är att detta skall kunna ge en bra
            förutsättning för att flytta fram positionerna inom det område
            som vi nu debatterar. Vi tror att det också måste innebära en
            positiv utveckling för rehabiliteringsverksamheten i stort i landet.
          </note>
          <note>
            Sammantaget tycker Vänsterpartiet alltså att vi tar flera steg
            framåt i utvecklingen med det förslag som nu behandlas.
          </note>
          <note>
            Det finns också en annan grundtanke i det här förslaget som det
            faktiskt är väl värt att ta fasta på. Det är att människorna skall
            kunna få sina behov uppfyllda i så stor utsträckning som möjligt
            i det egna närområdet. Det är vår övertygelse att dessa förutsättningarna
            skall skapas genom den här förändringen om man hanterar den rätt.
          </note>
          <note>
            Jag har inte heller hört någon omfattande kritik när det gäller
            inriktningen. Jag refererade tidigare till vilken uppfattning
            intresseorganisationer som är verksamma inom det här området hade
            ur patientsynpunkt.
          </note>
          <note>
            Däremot, och det är ju ingen hemlighet, har det funnits, och
            finns säkerligen fortfarande, kritik mot det tänkta huvudmannaskapet
            hos en viss namngiven kassa. Tyvärr är det också den kassa som
            representeras i mitt eget hemlän. Men det får vi kanske ta på
            sidan om.
          </note>
          <note>
            Vänsterpartiet anser, till skillnad från tidigare talare, att
            det skulle kunna få negativa konsekvenser för utvecklingen om
            man skulle skjuta på frågan om huvudmannaskapet till ett senare
            tillfälle. Vår uppfattning är att dessa två saker, förändringen
            av verksamhetsinriktningen och byte av huvudman, måste ske samtidigt
            för att inte bromsa upp en utveckling som vi bedömer som positiv.
          </note>
          <note>
            I en organisation är det trots allt mycket bättre att ha en visshet
            om vad som gäller än att månad efter månad eller kanske t.o.m.
            år efter år leva i ovisshet om vad som komma skall. Vi förutsätter
            också att de orsaker som kan tänkas ligga bakom att det finns
            en kritik mot det föreslagna huvudmannaskapet skall hanteras i
            samband med det förändringsarbete som pågår.
          </note>
          <note>
            Herr talman! Det förslag som vi nu har att ta ställning till
            innebär också en försäljning av det bad- och kurhotell som är
            sammanbyggt med sjukhuset i Tranås.
          </note>
          <note>
            Vi vänsterpartister brukar inte vara förespråkare för privatisering
            av samhällsegendom. Men i det här fallet har vi gjort den bedömningen
            att en försäljning av tidigare nämnda verksamhet inte kan betraktas
            som så omfattande eller rentav samhällsomstörtande att det finns
            någon anledning att gå emot förslaget.
          </note>
          <note>
            I betänkandet tas också upp frågan om rehabilitering ur ett gender-perspektiv.
            Även om utvecklingen otvivelaktigt stadigt går åt rätt håll finns
            det enligt vårt sätt att se mer att göra. Vi har utvecklat resonemanget
            i motion Sf227. För övrigt har vi också reserverat oss på den
            här punkten.
          </note>
          <note>
            Vår bestämda uppfattning är att ett bra utvecklat rehabiliteringsarbete
            måste ha den faktiska könsskillnaden med i bilden över problematiken.
            Enligt vår uppfattning är det också nödvändigt att åskådliggöra
            det då det gäller att analysera effekter av olika förändringar
            i försäkringssystemen.
          </note>
          <note>
            Utfrågningen om HUR-projektet visade bl.a. att det finns stora
            könsskillnader i rehabiliteringen, främst vad gäller hjärt- och
            kärlsjukdomar. Utfrågningen visade också att unga kvinnor med
            belastningsskador från tjänstemannakollektivet är de som får bäst
            rehabilitering. Det är i och för sig positivt att man får en bra
            rehabilitering, men det visar också, vilket är sämre, att det
            finns stora klasskillnader mellan könen och tydligen också en
            åldersbunden skillnad.
          </note>
          <note>
            Ett bra jämställdhetsarbete bör enligt vår uppfattning utgå från
            kunskapen om att det finns skillnader som i sig kan innebära ojämlika
            effekter av olika förändringar och att exempelvis statistiken
            definitivt inte kan betraktas som könsneutral.
          </note>
          <note>
            Regeringen har också i regleringsbrevet för budgetåret 1999 för
            RFV och kassorna begärt en särskild handlingsplan om hur gender-perspektivet
            hanteras.
          </note>
          <note>
            RFV och försäkringskassorna skall senast den 1 juni
          </note>
          <note>
            1999 ha lämnat en handlingsplan för detta arbete.
          </note>
          <note>
            Ännu har i varje fall inte jag sett någon, men å andra sidan
            har vi några dagar kvar fram till nämnda datum.
          </note>
          <note>
            Regeringen har också ställt i utfästelse att tillsätta en utredning
            vars huvuduppgift är att förutsättningslöst utarbeta en etisk
            plattform för prioriteringar inom rehabiliteringsområdet.
          </note>
          <note>
            Det här har diskuterats i en interpellation i april, och det
            var också uppe till diskussion i kammaren häromdagen. Tyvärr har
            det fortfarande inte hänt så mycket, såvitt jag förstår av den
            senare debatten. Vi tycker att det är bra åtgärder, men vi väntar
            på ett resultat av utfästelserna.
          </note>
          <note>
            Vänsterpartiet har också synpunkter på sjuklönefrågan, och detta
            kommer att utvecklas närmare av
          </note>
          <note>
            Marie Engström i ett senare inlägg.
          </note>
          <note>
            Med det, herr talman, vill jag yrka bifall till reservation 7,
            under mom. 8, samt till reservation 11, under mom. 14. I övrigt
            står vi bakom utskottets förslag.
          </note>
          <note type="speaker">
            Anf. 127 MARGIT GENNSER (m) replik:
          </note>
          <note>
            Herr talman! Vad gäller sjuklöneperioden är det väl bra att ha
            synpunkter på den, men bättre är att läsa den mycket väl dokumenterade
            utredning som finns och se till att någonting blir gjort. Men
            det kanske ofta är politiskt mer praktiskt att tala men inte konkret
            handla. Det är väldigt bra att detta uttrycks klart.
          </note>
          <note>
            Jag beklagar att vi inte snabbare får fram bättre regler för
            de små företagen, som på grund av systemet slumpmässigt kan drabbas
            väldigt hårt. Det gäller att snabbt vidta de åtgärderna. Det är
            bra att man tänker rätt, men det är bättre att man handlar rätt.
          </note>
          <note type="speaker">
            Anf. 128 CARLINGE WISBERG (v) replik:
          </note>
          <note>
            Herr talman! Jag skall väl då förstå Margit Gennser på det sättet
            att vi i sak är överens men att hon och andra av någon anledning
            inte vill ställa sig bakom förslaget.
          </note>
          <note>
            I den här kammaren har vi vid ett flertal tillfällen diskuterat
            åtgärder som kanske skulle underlätta för de små företagen att
            anställa folk. Vi tror att en förändring på den här punkten vore
            ett av de mest effektiva sätten att underlätta för små företag
            att anställa folk. Jag måste säga att jag egentligen är mycket
            förvånad över att vi inte har ett samlat stöd från de borgerliga
            partierna, som säger sig slå vakt om de små företagen i just den
            frågan.
          </note>
          <note type="speaker">
            Anf. 129 MARGIT GENNSER (m) replik:
          </note>
          <note>
            Herr talman! I sak är vi inte överens. Jag säger att tiden är
            en oerhört väsentlig faktor. Man brukar säga att kon dör medan
            gräset gror, och det är likadant här.
          </note>
          <note>
            Det är viktigt att de här åtgärderna kommer snabbt -
          </note>
          <note>
            annars tar det längre och längre tid innan vi får den tillväxt
            av företagande som Sverige så väl behöver och den ökade sysselsättningen.
            Fundera på aspekten tiden också!
          </note>
          <note type="speaker">
            Anf. 130 CARLINGE WISBERG (v) replik:
          </note>
          <note>
            Herr talman! Ja, även tiden skulle påverkas om vi i kammaren
            fick ett majoritetsstöd för vår linje i den här frågan. Då skulle
            det finnas mycket goda möjligheter att mycket snabbt få en förändring
            till stånd just när det gäller sjuklöneperioden i arbetsgivarinträdet
            för de små företagen.
          </note>
          <note type="speaker">
            Anf. 131 DESIRÉE PETHRUS-ENGSTRÖM (kd):
          </note>
          <note>
            Herr talman! Eftersom detta är mitt första anförande i denna
            kammare, och det är lite nervöst, vill jag genast lägga mina yrkanden
            så att jag inte glömmer bort det.
          </note>
          <note>
            Jag yrkar bifall till reservation 3 angående huvudmannaskap och
            fördelning av medel samt till reservation 10 beträffande sjuklön.
            För övrigt står vi bakom våra övriga reservationer.
          </note>
          <note>
            De förändringar av verksamheten som regeringen med stöd av utskottsmajoriteten
            föreslår vid Riksförsäkringsverkets sjukhus i Nynäshamn och Tranås
            ställer vi kristdemokrater upp på. Däremot anser vi att man i
            nuläget inte skall göra några förändringar vad gäller huvudmannaskapet.
            Vi anser att regeringens förslag på det området inte är genomtänkt
            och därför bör beredas ytterligare.
          </note>
          <note>
            Riksförsäkringsverkets sjukhus i Nynäshamn och
          </note>
          <note>
            Tranås har under en lång tid varit kända för sitt arbete med
            försäkringsmedicinska utredningar samt utredningar för att fastställa
            och specificera arbetslivsinriktad rehabilitering. I svårbedömda
            fall har försäkringskassan haft det här som en resurs för att
            fastställa en persons arbetsförmåga. Denna resurs är värdefull
            och kommer att vara en tillgång för försäkringskassorna även i
            framtiden.
          </note>
          <note>
            Det händer alltför ofta att man testar sig fram i olika rehabiliteringsåtgärder
            utan att riktigt veta vad det är man skall åtgärda hos den enskilda
            individen.
          </note>
          <note>
            Sjukdomsbilderna blir alltmer komplexa. Det kan handla om synliga
            fysiska besvär, men samtidigt finnas komponenter med psykiska
            och psykosociala inslag som behöver åtgärdas. Här är utredningarna
            värdefulla såtillvida att man kan klarlägga vilken åtgärd som
            bör sättas in, så att rehabiliteringen blir så effektiv som möjligt.
          </note>
          <note>
            Därför anser vi kristdemokrater att den utredningsverksamhet
            som bedrivs vid Nynäshamns och
          </note>
          <note>
            Tranås sjukhus skall värnas och utvecklas. Vad gäller övrig verksamhet
            med behandlingsinslag som finns för bl.a. överviktiga och hjärtpatienter
            bör det vara möjligt att i framtiden ta till vara de kunskaper
            och erfarenheter som finns på det området. Landstingen bör vara
            intresserade av att ha tillgång till sådan rehabilitering, varför
            de också bör ta över ansvaret.
          </note>
          <note>
            När det gäller de förändringar som regeringen och utskottsmajoriteten
            vill se genomförda avseende huvudmannaskapet har vi alltså våra
            invändningar.
          </note>
          <note>
            De båda sjukhusen drivs i dag i bolagsform och ägs helt av Riksförsäkringsverket.
            Regeringen och utskottsmajoriteten anser att Riksförsäkringsverket
            inte kan ha både tillsynsansvar och verksamhetsansvar för de nya
            försäkringsmedicinska centren, som man vill kalla dem. Man föreslår
            därför ett nytt huvudmannaskap.
          </note>
          <note>
            Man anser att verksamhetsledning och beställare i dag står för
            nära varandra. Men hur kan man då lägga över huvudmannaskapet
            från ett självständigt bolag under Riksförsäkringsverket till
            en enskild försäkringskassa, när det är kassorna som skall utnyttja
            tjänsterna? Blir det inte ännu mer sammanblandat mellan beställare
            och utförare? Verksamheten skall ju enligt majoriteten drivas
            av försäkringskassan i Östergötlands län, som en resultatenhet
            inom den kassan. Inte att undra på att de anställda i Nynäshamn
            och Tranås tycker att det är en olycklig kombination.
          </note>
          <note>
            Då kan de ju inte hävda att de är självständiga i sina bedömningar
            och inte bara går försäkringskassans ärenden.
          </note>
          <note>
            Enligt vad jag förstår har en organisationskommitté redan tillsatts
            som arbetar på förändringen av verksamheten. Många i personalen
            upplever det som olyckligt att både avveckling och utveckling
            av ny verksamhet redan tagit full fart - och detta trots att riksdagen
            ännu inte fattat beslut i frågan. Det är vare sig smakfullt eller
            taktfullt att behandla personalen på detta sätt. De bör känna
            att beslut formellt är fattat innan åtgärder vidtas. Vilket förtroende
            får allmänheten för regeringen och den lagstiftande församlingen
            om man inte upplever att allt går i rätt ordning?
          </note>
          <note>
            Beslut först och åtgärder sedan!
          </note>
          <note>
            Vad är då alternativet i huvudmannaskapsfrågan?
          </note>
          <note>
            Den s.k. NYTRA-utredningen, som vi har hört talas om här, har
            ju föreslagit att verksamheten vid de båda sjukhusen skall överföras
            till ett av staten helägt aktiebolag under Socialdepartementet
            och med ledningsfunktionerna lokaliserade till Tranås. Majoriteten
            avfärdar detta, trots att flera remissinstanser har uttryckt sitt
            stöd för det förslaget.
          </note>
          <note>
            Herr talman! Klart är att den form för huvudmannaskapet som utskottsmajoriteten
            föreslår inte verkar vara särskilt genomtänkt. Därför föreslår
            vi att huvudmannaskapet skall bestämmas vid ett senare tillfälle,
            efter ny beredning och ny remissomgång. Den föreslagna strukturförändringen
            av verksamheten är så pass omfattande att förändringen vad gäller
            huvudmannaskapet inte bör tas nu, särskilt som personalen inte
            tycker att det är ett bra förslag. Därför yrkar jag bifall till
            reservation 3 i mom. 2, som berör den här frågan.
          </note>
          <note>
            Jag skulle också vilja beröra de viktiga frågor som tas upp i
            reservation 5 om samverkan i rehabiliteringsarbetet. Eftersom
            jag arbetat med rehabiliteringsfrågor i många år vet jag hur viktigt
            det är att samverkan fungerar, framför allt mellan arbetsgivare,
            sjukvård, företagshälsovård och försäkringskassa.
          </note>
          <note>
            Tyvärr fungerar denna samverkan inte särskilt bra i dag. Många
            sjukskrivna ramlar mellan stolarna.
          </note>
          <note>
            I AGRA-utredningen, SOU 1997:142, som handlar om arbetsgivarens
            rehabiliteringsansvar diskuterar man hur rehabiliteringsarbetet
            skall kunna bli bättre.
          </note>
          <note>
            Tyvärr ligger fokus i den utredningen alldeles för mycket på
            arbetsgivaren och försäkringskassan som motparter enligt min åsikt.
            De arbetsgivare som inte gör som kassan säger mister t.ex. hjälp
            med rehabiliteringskostnader i det här förslaget. Mycket handlar
            om att kontrollera arbetsgivarna. Jag anser att vi i stället måste
            jobba mer med hur vi skall hitta incitamenten för enkla och smidiga
            samarbetsformer. Det misstroende många arbetsgivare känner från
            försäkringskassan är inte bra. Det behövs en attitydförändring
            där arbetsgivare och försäkringskassa arbetar med varandra i stället
            för mot varandra.
          </note>
          <note>
            Det goda resultat som FINSAM-försöken, med finansiell samordning
            mellan olika rehabiliteringsaktörer, visat på borde vara till
            ledning i det fortsatta arbetet. Det är önskvärt att regeringen
            kommer tillbaka till riksdagen med ett förslag till rehabiliteringspolicy
            och hur ansvarsfördelningen skall se ut på området rehabilitering.
            I dag är det tyvärr ingen som känner det yttersta ansvaret för
            rehabilitering och ingen som samordnar resurserna, och det behöver
            vi förändra.
          </note>
          <note>
            Slutligen skulle jag när det gäller högkostnadsskyddet vilja
            tala mig varm för reservation 10, som handlar om just högkostnadsskydd
            för sjuklönekostnader hos småföretagare. Den nuvarande försäkringen
            mot sjuklönekostnader upplevs i dag som dyr bland småföretagarna.
            I den tidigare nämnda AGRA-
          </note>
          <note>
            utredningen föreslås att den skall upphöra och att ett högkostnadsskydd
            i stället införs. Det innebär att ett litet företag som drabbas
            av höga sjuklönekostnader kan ansöka hos försäkringskassan om
            ersättning för den del av kostnaden som överstiger riksgenomsnittet
            för samtliga företag. Det anser man medför en minskad risk för
            småföretagarna, och det påverkar därigenom även nyanställningarna
            på företagen.
          </note>
          <note>
            Vi kristdemokrater anser att regeringen bör återkomma med ett
            förslag till lagändring enligt utredningens förslag. Vi hoppas
            naturligtvis att även
          </note>
          <note>
            Vänstern och Miljöpartiet vill få till stånd en förändring för
            småföretagare. De har ju i sina reservationer påpekat att företag
            med högst tio anställda bör undantas från kravet på sjuklön. Hur
            kommer Vänstern och Miljöpartiet att gå vidare efter omröstningen
            här i riksdagen på tisdag?
          </note>
          <note>
            Herr talman! Helt klart är att nuvarande sjuklönesystem innebär
            problem för småföretagare. Men det är också ett problem att personer
            med återkommande sjukperioder riskerar att hamna utanför arbetsmarknaden
            om ingenting görs. Jag yrkar därför bifall till reservation 10.
          </note>
          <note type="speaker">
            Anf. 132 BIRGITTA CARLSSON (c):
          </note>
          <note>
            Herr talman! Den här debatten handlar ju om betänkandet SfU8,
            och det bygger på propositionen
          </note>
          <note>
            1998/99:76 Försäkringsmedicinska utredningar. I
          </note>
          <note>
            betänkande behandlas också en del motioner från den allmänna
            motionstiden.
          </note>
          <note>
            Först till förslagen i propositionen om ändrat huvudmannaskap
            vid Riksförsäkringsverkets sjukhus i
          </note>
          <note>
            Nynäshamn och Tranås, där vi i Centerpartiet har en annan uppfattning
            än regeringen. Regeringen föreslår att verksamhetsansvaret för
            de försäkringsmedicinska utredningarna och arbetslivsinriktade
            rehabiliteringsutredningarna skall föras över till en av de allmänna
            försäkringskassorna och att de där skall drivas som en egen resultatenhet
            samt att de bolag som för närvarande driver sjukhusen skall avvecklas.
          </note>
          <note>
            Propositionen bygger ju på den s.k. NYTRA-
          </note>
          <note>
            utredningen. I detta SOU föreslår man att verksamheten vid Riksförsäkringsverkets
            sjukhus i Nynäshamn och Tranås skall föras över till ett av staten
            helägt aktiebolag under Socialdepartementet med ledningsfunktionerna
            lokaliserade till Tranås. Detta förslag fick stöd från flera remissinstanser,
            och även vi i Centerpartiet anser att detta hade varit en bättre
            lösning vid en förändring av huvudmannaskapet.
          </note>
          <note>
            Att föra över huvudmannaskapet till en allmän försäkringskassa
            är inte utrett. Vi tror inte att detta är bra för verksamheten.
            Vi tror inte att det stärker förutsättningarna för konkurrensneutralitet.
          </note>
          <note>
            Den huvudsakliga rehabiliteringen vid Riksförsäkringsverkets
            sjukhus ges till patienter med t.ex.
          </note>
          <note>
            övervikt och hjärtbesvär. Det är en mycket viktig verksamhet
            som i dag bedrivs vid sjukhusen, och den måste få möjlighet att
            utvecklas på egna meriter och med utgångspunkt från de behov som
            finns inom dessa områden. Därför, herr talman, yrkar jag bifall
            till reservation 3 under mom. 2.
          </note>
          <note>
            Sedan till några motioner från den allmänna motionstiden.
          </note>
          <note>
            Först ett yrkande som finns i vår jämställdhetsmotion som handlar
            om forskning kring kvinnor och rehabilitering. Även en enskild
            motion om fibromyalgi tar upp jämställdhetsfrågan inom vården.
          </note>
          <note>
            Av Socialdepartementets utredning Jämställd vård - olika vård
            på lika villkor kan man utläsa att kvinnor inte får samma bemötande
            eller behandling i sjukvården som män får. Mannen är fortfarande
            norm inom den svenska sjukvården, och de flesta normalvärden är
            fastställda på värnpliktiga män. De flesta läkemedel är testade
            och utprovade på män. Detta påverkar förhållandet att kvinnors
            sjukdomar inte alltid diagnostiseras och att de avfärdas som diffusa
            symtom. Ett exempel är sjukdomen fibromyalgi, som långt mer än
            100 000 personer lider av i vårt land.
          </note>
          <note>
            Ca 90 % av dem är kvinnor. Utredningar inom fibromyalgi görs
            förresten även de på Tranås sjukhus.
          </note>
          <note>
            Okunskap och fördomar om fibromyalgi har bidragit till att en
            del patienter betraktas som arbetsskygga, inbillningssjuka eller
            psykiskt sjuka. De har ofta mötts av en skeptisk inställning från
            försäkringskassorna. Känslan av att inte bli trodd har påverkat
            patienten negativt, och hälsan har ytterligare försämrats.
          </note>
          <note>
            Forskning kring kvinnor och rehabilitering har visat att långtidssjukskrivna
            kvinnor får rehabilitering till lägre kostnader än vad män får
            och att kvinnor får ordinarie åtgärder, medan män i större utsträckning
            får speciella insatser. Insatser och åtgärder sätts dessutom in
            tidigare på män än på kvinnor, och detta är inte acceptabelt.
            Kvinnor skall ha samma möjligheter och få samma hjälp till rehabilitering
            som männen för att kunna komma tillbaka till arbetslivet. Det
            är viktigt att insatserna fördelas jämställt och utifrån det behov
            av rehabilitering som finns.
          </note>
          <note>
            Därför, herr talman, yrkar jag bifall till vår reservation nr
            6 under mom. 8.
          </note>
          <note>
            Jag står givetvis bakom övriga motioner från
          </note>
          <note>
            Centerpartiet, men jag yrkar alltså inte bifall till fler än
            dessa två reservationer för tids vinnande.
          </note>
          <note type="speaker">
            Anf. 133 BARBRO WESTERHOLM (fp):
          </note>
          <note>
            Herr talman! Nu debatterar vi försäkringsmedicinska utredningar.
            I morse debatterade vi kasinon.
          </note>
          <note>
            Det finns ett inslag som jag ser som gemensamt för dessa debatter.
            Det är den takt med vilken regeringen genomför förslag.
          </note>
          <note>
            Vi i Folkpartiet har varit kritiska mot de s.k. långbänkarna
            eller långrötterna. Men det innebär inte att vi för den skull
            tycker att det är bra att man lägger fram för dåligt genomarbetade
            propositioner i denna riksdag. I morse kritiserade jag att man
            hade haft så bråttom med kasinopropositionen, och nu vill jag
            säga att jag tycker att man har haft för bråttom också med denna.
            Det gäller frågan om huvudmannaskap -
          </note>
          <note>
            det som tas upp i reservation 3, fogad till betänkandet.
          </note>
          <note>
            Förändring vad gäller huvudmannaskap och organisationsförändringar
            för kostnadskonsekvenser med sig. De för mänskliga konsekvenser
            med sig för dem som arbetar i en organisation. Tyvärr har vi inte
            några vidare data över vad sådana förändringar kostar i pengar
            och vad de skulle ha kunnat kosta om det hade funnits ordentliga
            konsekvensbeskrivningar med i bilden. Det har vi alltså inte när
            det gäller den huvudmannaskapsförändring som regeringen föreslår.
          </note>
          <note>
            Då skulle det ha varit mycket bättre att vänta och gå igenom
            det lite ordentligare. En del av konsekvenserna framgår av den
            brevskörd som jag tror att alla vi som sitter i detta utskott
            har fått.
          </note>
          <note>
            Så går jag till reservation 4, som är den av reservationerna
            som jag yrkar bifall till för Folkpartiets del. Vi står naturligtvis
            bakom de andra reservationerna som vi har vårt namn med på. Den
            handlar om forskningen. Det är oerhört viktigt att man använder
            det material som finns vid sjukhusen - resultatet av utredningarna
            - för att se hur man kan förebygga och bättre behandla och rehabilitera
            de människor som det handlar om. Det skall man göra med självkritik.
          </note>
          <note>
            Man skall se vad som var bra och vad man kan göra bättre.
          </note>
          <note>
            Regeringen lever i tron att man kan finansiera detta med rådsanslag
            och att man kan söka pengar här och där. Men erfarenheten visar
            att det blir väldigt lite gjort då. För några år sedan togs beslut
            i denna kammare om ett läkemedelsepidemiologiskt nätverk som i
            dag, som jag ser det, fungerar väldigt väl. Det skulle inte göra
            det om man inte hade en basresurs. Det är en stiftelse, och stiftelsekapitalet
            betalar navet eller centrumet i detta nätverk. Projekt som man
            driver bekostas via t.ex. forskningsrådspengar och landstingspengar.
            Jag tycker att man skulle ha gjort likadant här. Här fanns faktiskt
            pengar. Man kunde ha använt folkpensioneringsfonden i det sammanhanget.
          </note>
          <note>
            Sedan kommer vi till reservationen 5 - Samverkan i rehabiliteringsarbetet.
            Detta har vi diskuterat många gånger i denna kammare. Det gäller
            FINSAM
          </note>
          <note>
            och problemet att vi har olika skattepåsar ur vilka vi skall
            ta pengar för att hjälpa en och samma individ.
          </note>
          <note>
            Individen som har betalat sin skatt kan inte förstå eller acceptera
            att det skall vara så krångligt och att pengarna inte används
            på ett effektivt sätt genom att de har landat i tre olika pengapåsar.
            Det som tas upp i reservationen har vi som sagt var debatterat
            många gånger.
          </note>
          <note>
            Sedan går jag till rehabilitering ur ett genderperspektiv - reservation
            6. Man skall alltid ha jämställdhetsglasögonen eller gender-glasögonen,
            som man också kan kalla det, på sig vad man än gör. Jag vill fråga
            Göte Wahlström om regeringen avser att i budgetpropositionen i
            höst lämna en aktuell redovisning av hur det ser ut när det gäller
            mäns och kvinnors rehabilitering och hur man satsar på de båda
            könen och olika åldersgrupper.
          </note>
          <note>
            Jag tycker att det är viktigt att vi får följa detta kontinuerligt
            och se om det blir några förbättringar.
          </note>
          <note>
            Det kan kanske också leda till att lite föråldrade uppfattningar
            om hur det ser ut kan avfärdas eller läggas till handlingarna.
          </note>
          <note>
            Jag ser att det har hänt en hel del på läkemedelsområdet sedan
            Wigzells utredning kom. Det är inte bra än, men nu krävs det dokumentation
            på båda könen och för den delen också alla åldersgrupper för läkemedel
            som skall registreras i detta land.
          </note>
          <note>
            Sedan går jag till sjuklönen. Det system som här förordas av
            majoriteten är ett av flera hinder för nyanställningar och att
            små företag vågar ha anställda.
          </note>
          <note>
            Här borde man ha gått på AGRA-utredningens förslag, som jag tycker
            är väldigt förnuftigt.
          </note>
          <note>
            Därmed, herr talman, har jag kommenterat de reservationer där
            Folkpartiet står med bland undertecknarna.
          </note>
          <note type="speaker">
            Anf. 134 CARLINGE WISBERG (v) replik:
          </note>
          <note>
            Herr talman! Barbro Westerholm och för den delen även tidigare
            talare har kritiserat förslaget till ändrat huvudmannaskap. Barbro
            Westerholm säger att hon tycker att man har för bråttom med förändringen.
            Det kan vara en uppfattning.
          </note>
          <note>
            Nu är det så här i livet att vi har erfarenhet från olika områden.
            Själv bygger jag min livserfarenhet på en mångårig anställning
            inom en stor industrikoncern i landet. Jag har på så sätt varit
            involverad i åtskilliga organisationsförändringar, inriktningsförändringar
            etc.
          </note>
          <note>
            Erfarenheterna av dem tycker jag är mycket entydiga. Gör man
            en inriktningsförändring är det också viktigt att göra en organisationsförändring.
            De bör gå hand i hand.
          </note>
          <note>
            Gör man inte det - jag har också varit med om förändringar där
            detta inte har gått hand i hand - är en av de första sakerna man
            tappar kompetens i organisationen. Jag tror att kostnaden för
            det kompetenstapp som man får i en organisation när man låter
            förändringen dras i långbänk är väsentligt mycket större och väsentligt
            mycket allvarligare för den kommande verksamheten än den kostnad
            som eventuellt kan komma om man har lite för bråttom.
          </note>
          <note type="speaker">
            Anf. 135 BARBRO WESTERHOLM (fp) replik:
          </note>
          <note>
            Herr talman! Principiellt skulle jag kunna hålla med, med erfarenhet
            av Socialstyrelsens omorganisation en gång i världen, som tog
            väldigt många år jämfört med Apoteksbolagets, som kunde gå på
            några månader. Men det förutsätter att det finns ordentliga konsekvensanalyser
            av organisationsförändringen och inriktningsförändringen. Det
            gör det inte när det gäller den här förändringen.
          </note>
          <note>
            I avsaknad av den typen av utredning och underlag vill jag hävda
            att det näst bästa alternativet är att man tar lite extra tid
            på sig, därför att det här också går ut över patienterna. Det
            här är så tydligt när det gäller de olika patientkategorier som
            t.ex. landstingen skall inrymma i sin verksamhet. Det jag hade
            önskat är naturligtvis att man hade gjort det snabbt och komplett.
            Men när man nu inte har gjort det landar jag på den här slutsatsen.
          </note>
          <note type="speaker">
            Anf. 136 KERSTIN-MARIA STALIN (mp):
          </note>
          <note>
            Herr talman! Den här propositionen har haft många namn. Först
            kallades den Riksförsäkringsverkets sjukhus, ett tag slogs den
            ihop med en proposition om rehabilitering som aldrig kom. Också
            den här propositionen hette en tid Rehabilitering. Sedan har man
            kallat den Försäkringsmedicinskt centrum och nu står det på betänkandet
            Försäkringsmedicinska utredningar.
          </note>
          <note>
            Jag vill börja med att yrka bifall till utskottets hemställan,
            utom till avsnittet Rehabilitering ur ett gender-perspektiv. Där
            reserverar jag mig tillsammans med Vänsterpartiet. Jag yrkar bifall
            till reservation 7.
          </note>
          <note>
            Jag konstaterar att utskottet har tagit intryck av motionen om
            gender-perspektiv och att ändå något lite har skrivits om detta
            i betänkandet, dock långt ifrån tillräckligt. Den här frågan tangerar
            det jag har nämnt i avslutningen på mitt förra anförande om socialförsäkringens
            administration. Jag ser nämligen också likheter och gemensamma
            saker mellan de här två betänkandena.
          </note>
          <note>
            Men för min del är det viktigast att vi ägnar mycket större uppmärksamhet
            åt varför människor blir sjuka och vilka människor som blir sjukare
            än andra. Vad gäller just det här betänkandet är frågorna:
          </note>
          <note>
            Hur fungerar rehabiliteringen? Vilken sorts rehabilitering skall
            vi ha? Vilka får rehabilitering och vilka får inte rehabilitering?
            Är det skillnad mellan kvinnor och män? Vad är det för samband
            mellan rehabilitering och långtidssjukdom, mellan rehabilitering
            och förtidspension?
          </note>
          <note>
            Rehabilitering är ett svårt kapitel. Det handlar om primär och
            sekundär prevention på samma gång. Vi har, som nämnts förut, i
            utskottet nyligen haft förmånen att träffa ett forskarlag från
            Karolinska Institutet.
          </note>
          <note>
            De berättade om rehabilitering av patienter med psykiska besvär,
            med obstruktiva lungsjukdomar - det är de som har trångt i luftrören,
            trångt när de skall andas, fick vi veta - och patienter med nack-
            och skulderbesvär.
          </note>
          <note>
            Beträffande vikten av att snabbt komma i gång med rehabiliteringen,
            för att minska långtidssjukskrivning och sjukpension hörde jag
            detsamma som
          </note>
          <note>
            Margit Gennser. Men beträffande motivationen hörde jag följande:
            Även om patienter inte är så starkt motiverade till rehabilitering
            blir de det så snart rehabiliteringen har kommit i gång. Det talar
            alltså åter om hur viktigt det är att man snabbt får rehabilitering.
          </note>
          <note>
            En stor stötesten är hur läkarna bedömer behovet.
          </note>
          <note>
            Här visar forskarlaget att det tyvärr finns en mycket stor oenighet
            och stor okunskap. Därför behövs inom det här området mer forskning
            och mer utbildning hos dem som skall remittera till rehabiliteringen
            och naturligtvis också hos dem som skall rehabilitera.
          </note>
          <note>
            Jag instämmer med både propositionen och betänkandet i att vi
            måste garantera försäkringsmedicinska utredningar och arbetsinriktade
            utredningar hög och jämn kvalitet. Det där var en typisk politisk
            floskel, men inte desto mindre viktig.
          </note>
          <note>
            Jag utgår från att den kompetens man skaffat sig i
          </note>
          <note>
            Tranås och Nynäshamn kan tas till vara i den nya organisationen.
            Vi ser i regeringens och utskottets förslag en möjlighet till
            utökad forskning och utbildning när det gäller försäkringsmedicinska
            utredningar. Det har varit mycket kritik på det här området tidigare.
          </note>
          <note>
            Men till rehabilitering hör också arbetslivsinriktad rehabilitering,
            vilket i många fall har visat sig mer effektivt än medicinsk rehabilitering.
            Jag vill passa på att igen slå ett slag för vikten att vi ger
            försäkringskassorna tid och resurser, så att man kan se till att
            människor får den rehabilitering de behöver i tid.
          </note>
          <note>
            Tack!
          </note>
          <note type="speaker">
            Anf. 137 GÖTE WAHLSTRÖM (s):
          </note>
          <note>
            Herr talman! Det här betänkandet, SfU8, behandlar, precis som
            tidigare har sagts, i huvudsak regeringens proposition rörande
            försäkringsmedicinska utredningar. Utöver motioner väckta med
            anledning av propositionen finns motioner som väckts under den
            allmänna motionstiden.
          </note>
          <note>
            Jag vill inledningsvis yrka bifall till utskottets hemställan
            och avslag på reservationerna.
          </note>
          <note>
            Herr talman! Socialförsäkringsutskottet föreslog i sitt betänkande
            1994/95:SfU10, Socialförsäkring -
          </note>
          <note>
            inriktning och finansiering, ett tillkännagivande om att regeringen
            borde utreda frågan beträffande den fortsatta verksamheten och
            finansieringen av RFV:s sjukhus. Utredningen borde inte bara omfatta
            finansieringen och huvudmannaskap utan också sjukhusens roll inom
            socialförsäkringssystemet.
          </note>
          <note>
            Riksdagen biföll utskottets hemställan och regeringen uppdrog
            sedermera åt RRV att kartlägga och analysera frågan.
          </note>
          <note>
            I sin redovisning ansåg RRV att RFV:s sjukhus hade en otydlig
            verksamhetsinriktning, där ansvarsgränserna framför allt mot landstingen
            var oklara.
          </note>
          <note>
            Härefter tillsatte regeringen en särskild utredare med uppdraget
            att utreda rollen för RFV:s sjukhus inom sjukförsäkringssystemet.
            Utredningen skulle även ta ställning till huvudmannaskapet.
          </note>
          <note>
            Utredningen uppdrogs att analysera:
          </note>
          <note>
            - hur socialförsäkringens behov av medicinska utredningar och
            utlåtanden tillgodoses av den allmänna hälso- och sjukvården och
            andra aktörer inom området,
          </note>
          <note>
            - sjukhusens betydelse för försäkringskassornas rehabiliteringsarbete,
            dvs. om RFV:s sjukhus fyller den funktion som kassorna behöver
            ha och få dem tillgodosedda i denna form,
          </note>
          <note>
            - betydelsen av sjukhusens forskning och metodutvecklingsarbete.
          </note>
          <note>
            Utredningen Socialförsäkringsmedicinskt centrum, En resurs för
            utredning och metodutveckling,
          </note>
          <note>
            NYTRA-utredningen, SOU 1997:169, presenterades.
          </note>
          <note>
            Utredningen gjorde den bredare belysning av ärendet som utskottet
            beställt och framlade sina överväganden och förslag i åtta punkter.
          </note>
          <note>
            - Badhotellet som i dag finns i Tranås föreslås försäljas eller
            utarrenderas. Vidare föreslås att bolagets fastigheter skall försäljas.
          </note>
          <note>
            - Verksamheten skall fortsättningsvis avse försäkringsmedicinska
            utredningar, utredningar för arbetslivsinriktad rehabilitering,
            metodutveckling, forskning och utveckling samt kunskapsspridning.
          </note>
          <note>
            - Målgruppen för verksamheten skall utgöras av försäkrade som
            har sammansatta och svårbedömda besvär eller funktionshinder.
          </note>
          <note>
            - Verksamheten skall vara intäktsfinansierad med marknadsmässig
            prissättning.
          </note>
          <note>
            - Upphandling av utredningar som avses skall ske samordnat, och
            i anbudsförfrågan bör villkoren specificeras i en kravspecifikation.
          </note>
          <note>
            - I utredningen framhålls att forskningskompetens bör finnas
            och att forskningsprogram skall tas fram.
          </note>
          <note>
            - Nuvarande anslag för verksamheten föreslås tillföras medel
            för inköp av arbetslivsinriktad rehabilitering. Vidare läggs förslag
            fram om hur finansiering av såväl forskning som metodutveckling
            kan ske.
          </note>
          <note>
            - I fråga om huvudmannaskap föreslås att ett av staten helägt
            aktiebolag, Försäkringsmedicinskt centrum AB, bildas. Vidare föreslås
            att utredningsverksamhet skall bedrivas regionaliserat vid fler
            enheter än de i dag verksamma.
          </note>
          <note>
            Utredningen har remissbehandlats. Synpunkter har inkommit, vilka
            inte ger en helt entydig bild av framtida verksamhet.
          </note>
          <note>
            Verksamheten i Nynäshamn och Tranås har under åren genomgått
            en rad förändringar. Dessa förändringar har under senare år varit
            ett sätt att möta den kritik som framförts från myndigheter. På
            så vis har verksamheten utvecklats i linje med vad som föreslagits
            i utredningen. Utvecklandet av behandlingsmodellen "STRUT" har
            gjort att enhetligheten i bedömningarna har förbättrats, vilket
            har vidimerats av många beställare av utredningar.
          </note>
          <note>
            Herr talman! Propositionen följer i huvudsak de av NYTRA-utredningen
            framlagda förslagen. Det är också ett förhållande som genomsyrar
            remissinstansernas och utskottets bedömning. Det innebär att det
            finns en bred enighet i kammaren för de förslag som finns i propositionen
            rörande förändring och utveckling av Försäkringsmedicinskt centrum.
            Detta är viktigt, inte minst utifrån vetskapen om behovet av att
            snabba upp processen med försäkringsmedicinska utredningar och
            härigenom kunna minska sjukskrivningstider och minimera mänskligt
            lidande. Samhällets kostnader för sjukförsäkringen kan också på
            sikt minska genom effektivare och bättre utredningar. I
          </note>
          <note>
            detta perspektiv är nuvarande kompetens och resurser viktiga
            instrument i en förstärkt och utvecklad verksamhet.
          </note>
          <note>
            Vid den hearing som socialförsäkringsutskottet genomförde under
            veckan, med professor Åke Nygren m.fl. inom det s.k. HUR-projektet,
            framkom att tidiga utredningar är mycket viktiga för möjligheterna
            att rehabiliteras tillbaka till arbetslivet.
          </note>
          <note>
            I detta arbete såg professor Nygren ett stort värde i den förändring
            som nu RFV:s sjukhus genomgår för att bättre kunna möta upp behovet
            av försäkringsmedicinska utredningar och arbetslivsinriktade rehabiliteringsutredningar.
            De båda enheterna i Tranås och
          </note>
          <note>
            Nynäshamn kan härigenom blir de nycklar som behövs för att öppna
            upp detta arbete.
          </note>
          <note>
            På ett väsentligt område skiljer sig dock propositionen från
            utredningen. Det gäller framtida huvudmannaskap. Utredningens
            förslag om bildandet av ett aktiebolag under Socialstyrelsen får
            i propositionen en annorlunda utformning. Detta förhållande skall
            ses utifrån de ställningstaganden som regeringen tidigare gjort
            i frågan om driftform av statlig verksamhet.
          </note>
          <note>
            Herr talman! Inom området finns fyra reservationer. Två av dessa
            berör huvudmannaskapsfrågan. I
          </note>
          <note>
            den ena reservationen föreslår man försäljning av
          </note>
          <note>
            RFV:s sjukhus, medan man i den andra föreslår att huvudmannaskapet
            bör bestämmas vid ett senare tillfälle.
          </note>
          <note>
            Jag kan inte se hur en privatisering av verksamheten på ett bättre
            sätt kan leva upp till de krav som kassorna ställer. En försäljning
            och uppsplittring inom området för att uppnå bättre resultat bedömer
            jag som en tveksam väg för verksamheten.
          </note>
          <note>
            Förslaget om att vänta med beslut i frågan om huvudmannaskap
            bygger på att utredningen ej på ett tillfredsställande sätt belyst
            frågan om en av landets försäkringskassor som huvudman. I de remissvar
            som har kommit in finns en rad olika förslag om placering av huvudmannaskapet.
            Det förslag som nu har lagts fram har arbetats fram utifrån en
            bred bedömning av kassornas möjligheter att bedriva sidokopplad
            verksamhet - detta utifrån såväl administrativ som övrig verksamhetsmässig
            grund. Redan i dag finns vid tre av landets kassor breddad verksamhet,
            och en bedömning har gjorts att så också kan bli fallet med försäkringsmedicinska
            utredningar.
          </note>
          <note>
            Herr talman! I betänkandet behandlas även ett antal motioner
            väckta under den allmänna motionstiden. Dessa gäller bl.a. samverkansfrågor,
            genderperspektiv inom rehabiliteringsområdet samt arbetsgivarens
            rehabiliteringsansvar. Dessa frågor är i dag en del i en process
            vad gäller översyn inom rehabiliteringsområdet, och de kommer
            säkert att bli en del i arbetet för den utredning som socialförsäkringsministern
            aviserat skall tillsättas inom kort.
          </note>
          <note>
            Regeringen har i diverse markeringar och i ett brett perspektiv
            klargjort synen på jämställdhetsaspekten. Vi kan förvänta oss
            att regeringen även fortsättningsvis kommer att lägga fram förslag
            på förbättrad jämställdhet på ett antal områden.
          </note>
          <note>
            I reservation 9 behandlas frågan om företagare och restarbetsförmåga.
            Denna fråga har varit föremål för en utredning, och jag anser
            därför, liksom utskottsmajoriteten, att man bör avvakta beredningen
            av frågan.
          </note>
          <note>
            I två reservationer behandlas frågan om sjuklön ur olika infallsvinklar.
            Regeringen begärde att den s.k.
          </note>
          <note>
            AGRA-utredningen skulle belysa frågor som aktualiserats i motioner.
            Vi kan nu konstatera att regeringen inte kommer att lägga fram
            någon proposition baserad på AGRA-utredningen. Det beror på dåligt
            stöd i de remissvar som har lämnats in. Socialförsäkringsministern
            gjorde så sent som under måndagen en markering i samband med ett
            interpellationssvar.
          </note>
          <note>
            Regeringen har för avsikt att tillsätta en särskild utredare
            med uppgift att se över rehabiliteringsområdet. Härutöver är frågor
            aktualiserade av regeringen inom hela området. Jag utgår därför,
            i likhet med utskottsmajoriteten, från att regeringen återkommer
            med förslag om behov av förändringar anses föreligga i regelsystemet.
          </note>
          <note type="speaker">
            Anf. 138 MARGIT GENNSER (m) replik:
          </note>
          <note>
            Fru talman! Jag vill kommentera frågan om huvudmannaskap.
          </note>
          <note>
            Jag försökte i mitt anförande visa att rehabilitering är en sådan
            mångfasetterad verksamhet, att det inte går att lösa problemen
            i den organisatoriska ändan utan man måste se på hur arbetet bedrivs
            i verkligheten. Då finner man att rehabilitering kräver en förfärlig
            mängd ingredienser, medicinska kunskaper, kunskaper om arbetsmarknaden,
            att skapa bra kontakter mellan patient och läkare osv. Motivation
            är en avgörande faktor.
          </note>
          <note>
            Det är fel att försöka börja med att samordna allt.
          </note>
          <note>
            Det behövs självständiga enheter som kan utveckla metoder på
            sitt eget sätt. Kreativitet fordrar faktiskt olikhet. Det är därför
            vi föreslår att bolagen skall privatiseras. Hur det sedan går
            till med fastigheter osv. är en rent praktisk fråga. På så sätt
            kan vi få många olika sätt att hjälpa folk att rehabiliteras.
            Om allt läggs hos en huvudman blir det en central styrning.
          </note>
          <note>
            Det är en filosofisk motsättning mellan socialdemokraternas och
            moderaternas sätt att se på problem.
          </note>
          <note>
            Jag vill poängtera att det är denna djupgående skillnad som är
            anledningen till reservationen.
          </note>
          <note>
            Jag tror att vi har bättre på fötterna än de som vill centralisera
            när det gäller motivationsforskning och forskning för att skapa
            klimat för utveckling och nyskapande.
          </note>
          <note type="speaker">
            Anf. 139 GÖTE WAHLSTRÖM (s) replik:
          </note>
          <note>
            Fru talman! Såväl Margit Gennser som jag deltog i den hearing
            som utskottet hade i veckan. Vi kunde se den bredd som finns i
            diskussionen och de problem som finns i dag i samhället. Vi kan
            också konstatera att det förekommer en debatt över hela landet.
            Vi kan också se den positiva utveckling som har skett i Tranås
            och Nynäshamn. Det är inte säkert att den har skett inom ramen
            för det bolag som bedriver verksamheten. Den kan ha skett av andra
            av samhället påtvingade skäl.
          </note>
          <note>
            Jag tror att det går att driva verksamheten vidare även under
            ledning av en av landets försäkringskassor. Det kanske går att
            vara pådrivande för att få i gång en process över hela landet
            för att skapa enhetligheten och den kunskap som behövs för besluten
            på området.
          </note>
          <note type="speaker">
            Anf. 140 MARGIT GENNSER (m) replik:
          </note>
          <note>
            Fru talman! Jag hoppas att Göte Wahlström har rätt. Jag satt
            i går med Riksförsäkringsverkets styrelse, och de problem vi ser
            inom försäkringskassorna på en hel del elementära områden gör
            att jag tror att det hade varit bättre att satsa på lite olika
            självständiga enheter i stället för att lägga alla äggen i samma
            utvecklingskorg.
          </note>
          <note>
            Framtiden får väl utvisa om detta var en riktig syn, den byråkratiska
            synen. Jag tror att man snarare, särskilt när det gäller utveckling
            för att få bättre förhållanden vid ett så här sammansatt problem,
            borde välja mångfald. Men framtiden får utvisa vem av oss som
            har rätt.
          </note>
          <note type="speaker">
            Anf. 141 GÖTE WAHLSTRÖM (s) replik:
          </note>
          <note>
            Fru talman! Såväl hearingen som den debatt som föregick detta
            ärende handlade just om behovet av enhetlighet och samsyn på bedömningarna
            över hela landet. Det Margit Gennser här företräder är en spridning
            av detta, innebärande att vi kanske skulle få ett större problem
            att skapa den enhetlighet som behövs för att få bra och riktiga
            bedömningar över hela landet. Jag kan inte se att den privatiseringsmodell
            som moderaterna här företräder skulle kunna ge den enhetlighet
            som behövs. Det är med de skälen som jag yrkar avslag på moderaternas
            reservation.
          </note>
          <note type="speaker">
            Anf. 142 BARBRO WESTERHOLM (fp) replik:
          </note>
          <note>
            Fru talman! Göte Wahlström lugnade mig inte precis när det gällde
            att säkra den forskning som jag tror att vi alla i denna kammare
            är överens om är viktig inom det här området. Diskussionen i propositionen
            präglas av wishfull thinking, om jag får uttrycka mig så, och
            en bristande erfarenhet av vilken enormt hård konkurrens det är
            om de forskningsmedel som finns tillgängliga vid de olika forskningsråden.
          </note>
          <note>
            Jag skulle gärna vilja höra Göte Wahlströms synpunkter på hur
            säker han känner sig på att det skall finnas medel. Jag vill tillägga
            att det finns ett ställe där jag tror att det finns ganska mycket
            pengar och som inte är nämnt här. Det är AMF, som i dag finansierar
            en ganska stor del av den här forskningen. Är det en väg att gå
            vidare på? Jag vidhåller att man ändå behöver det här navet.
          </note>
          <note type="speaker">
            Anf. 143 GÖTE WAHLSTRÖM (s) replik:
          </note>
          <note>
            Fru talman! Forskning och utveckling inom området är ytterst
            viktigt. Det klargjordes inte minst vid den hearing som vi hade
            i utskottet under veckan, med markeringar från Karolinska Institutet
            m.fl. Det var en hearing som gav utskottet en rad nya infallsvinklar
            på exempelvis fördelningen av rehabiliteringen inom olika områden
            och behoven av att hitta infallsvinklar på olika områden.
          </note>
          <note>
            I propositionen markeras också frågan från regeringens sida på
            en rad olika vägar för att få ytterligare tryck i frågan. Den
            utvecklingskommitté som har att förbereda inrättandet av ett försäkringsmedicinskt
            centrum och kommande huvudman har naturligtvis att aktivt överväga
            olika forskningsprojekt, liksom att finna olika finansieringsvägar.
          </note>
          <note type="speaker">
            Anf. 144 BARBRO WESTERHOLM (fp) replik:
          </note>
          <note>
            Fru talman! Då hoppas jag att denna fortsatta utredning tar fasta
            på erfarenheten från bl.a. läkemedelsepidemiologiska nätverket,
            att man behöver en central finansiering för ett mindre kansli
            med någon eller några högt kvalificerade forskare för att det
            inte bara skall bli önsketänkande i ett betänkande från riksdagen.
          </note>
          <note>
            När Göte Wahlström nämner Karolinska Institutet låter det som
            att där finns resurser. Men det finns det inte. Man har förlagt
            forskningen vid Karolinska
          </note>
          <note>
            Institutet, och det ger en form av kvalitetsstämpel på den forskningen.
            Men pengarna måste hämtas från någon annanstans.
          </note>
          <note type="speaker">
            Anf. 145 GÖTE WAHLSTRÖM (s) replik:
          </note>
          <note>
            Fru talman! Jag konstaterar att Barbro Westerholm och regeringen
            har en ganska stor samsyn vad gäller behovet av forskning inom
            området. Det är min förhoppning att arbetet snarast kan komma
            i gång utifrån den dokumentation som inte minst finns vid nuvarande
            sjukhus och att vi snart kan se effekterna av det här. Men vi
            skall också minnas att det finns forskningsresurser i hela vårt
            land, inte minst vid de universitetssjukhus som tidigare Carlinge
            Wisberg redogjorde för - Mitthögskolan och andra exempel som redogjorts
            för i debatten.
          </note>
          <note type="speaker">
            Anf. 146 CARLINGE WISBERG (v) replik:
          </note>
          <note>
            Fru talman! Göte Wahlström tar upp en del intressanta saker som
            jag faktiskt delar uppfattningen om men som jag också har praktiska
            funderingar omkring.
          </note>
          <note>
            Göte Wahlström och jag har besökt Tranås sjukhus och har förmodligen
            också fått en liktydig bild av det som man där upplever som problem
            och av det som man tycker är flera steg framåt.
          </note>
          <note>
            När det gäller inriktningen har man en mycket positiv inställning,
            i varje fall i Tranås, till den tänkta utvecklingsväg som man
            vill gå. Det man har problem med är naturligtvis huvudmannaskapet.
            Där har vi förmodligen samma syn. Göte Wahlström och jag kanske
            har olika syn visavi Tranås.
          </note>
          <note>
            Det finns också praktiska problem. Vi utgår ifrån att vi skall
            försälja viss verksamhet, vissa fastigheter vid sjukhuset. Fastighetsbildningen
            i stort i Tranås är ett enormt konglomerat. Frågan är om det just
            i dag är någon som rent praktiskt klarar ut att bena ut vad som
            är vad och vad som tillhör vad i sammanhanget. Jag utgår ändå
            ifrån att Göte Wahlström, som representerar regeringspartiet och
            ansvarsmajoriteten i utskottet, har tänkt lite längre än vi övriga
            ledamöter i utskottet och kanske funderat hur man skall kunna
            bena upp problematiken med konglomeratet när det gäller fastigheter.
            Finns det en sådan tankegång?
          </note>
          <note type="speaker">
            Anf. 147 GÖTE WAHLSTRÖM (s) replik:
          </note>
          <note>
            Fru talman! Problematiken är lite grann den som tidigare diskuterats
            här när det gäller tidsaxeln på ärendet som sådant. Vi vet att
            vi i dag fattar beslut, och vi vet att man har tagit initiativ
            till en avvecklingsgrupp och en utvecklingsgrupp. Man har egentligen
            inte haft möjlighet att ta de initiativ som behöver tas för att
            komma fram till de ställningstaganden som behöver göras bl.a.
            med anledning av frågan.
          </note>
          <note>
            Likväl kan vi konstatera att vi har haft ett bolag och en ledning
            som arbetat och som naturligtvis har haft i uppdrag att företräda
            bolaget så långt som möjligt. Det innebär att här uppstår ett
            vakuum i debatten.
          </note>
          <note>
            Det här vakuumet har inneburit att frågeställningar naturligtvis
            dykt upp, inte minst bland personal och från kommunledning, som
            innebär att ingen egentligen har kunnat svara fullt ut. Det är
            en brist, det skall åtgärdas. Initiativ har tagits av mig m.fl.
            i den socialdemokratiska gruppen för att departementet skall vidta
            de åtgärder som behövs för att klargöra i bl.a.
          </note>
          <note>
            fastighetsfrågan.
          </note>
          <note type="speaker">
            Anf. 148 MARIE ENGSTRÖM (v):
          </note>
          <note>
            Fru talman! Jag står uppskriven på tio minuter, men jag gissar
            att alla vill ut i det vackra vårvädret, så jag skall försöka
            fatta mig kort.
          </note>
          <note>
            Jag tänkte ta upp frågan om sjuklöneperioden och de små företagen.
            De har redan varit föremål för diskussion i både anföranden och
            replikskiften. Jag tänkte redogöra för en ganska färsk statistik
            som jag fick i dag från Statistiska centralbyrån.
          </note>
          <note>
            Vi vet att sjukfrånvaron ökar. Vi vet också att vi hela tiden
            haft den tendensen att vi har en högre sjukfrånvaro i de större
            företagen än i de små. Vad vi nu upplever är ett trendbrott, skulle
            man kunna säga. När sjukfrånvaron ökar så ökar den mer i de mindre
            företagen än i de större företagen. Jag tror att det också är
            någonting viktigt att ta med sig när vi diskuterar sjuklönefrågan
            i ett småföretagarperspektiv.
          </note>
          <note>
            Vi har upplevt återkommande förändringar av sjuklöneperioden.
            Vi har upplevt kritik från fackföreningsrörelsen, kritik från
            arbetsgivarna och deras organisationer och kanske framför allt
            kritik från småföretagarna själva. Man säger att det känns hämmande
            för viljan att nyanställa och expandera.
          </note>
          <note>
            I tidigare debatter med bl.a. statsrådet Sahlin har också regeringen
            tillstått att de stora företagen många gånger har fått stå modell
            när det gäller skatteregler och andra regler. Man har nu - tack
            och lov - börjat inse att detta många gånger har varit hämmande
            för de mindre företagen. Man har också gått så långt att man har
            sagt att sjuklöneperioden är ett konkret exempel just på detta.
          </note>
          <note>
            I betänkandet står det att utskottet utgår ifrån att regeringen
            återkommer om behov finns att ändra reglerna för sjuklön. I många
            av reservationerna är man också överens om att det uppenbarligen
            finns ett behov av att ändra dessa regler.
          </note>
          <note>
            Vänsterpartiet har en reservation, nr 11, som jag härmed vill
            yrka bifall till.
          </note>
          <note>
            I reservationen föreslår vi att företag med högst tio anställda
            skall slippa betala sjuklön. Detta är ett förslag som vi från
            Vänstern har drivit i två tre år här i riksdagen, och detta säger
            jag som svar när det gäller den tidsaspekt som Margit Gennser
            tog upp i sitt anförande angående sjuklöneperioden. Vi har drivit
            frågan länge, och vi kommer att fortsätta att göra det.
          </note>
          <note>
            Det pågår skattesamtal där alla partier deltar. Ett av de viktigaste
            syftena med skattesamtalen är faktiskt att stimulera för att få
            fler människor i arbete.
          </note>
          <note>
            Att göra någonting åt sjuklöneperioden för de små företagen är
            en stimulansåtgärd för att få människor i arbete.
          </note>
          <note>
            Några talare har frågat efter hur Vänsterpartiet och Miljöpartiet
            skall gå vidare i den här frågan. Då vill jag tala om att vi lyfter
            fram den frågan i skattesamtalen. Där finns representanter för
            samtliga partier som kan haka på och hjälpa oss att driva på i
            denna fråga.
          </note>
          <note>
            Man har också frågat varför vi inte stöder reservation nr 10
            angående sjuklönen utan hävdar vårt förslag.
          </note>
          <note>
            För det första tycker jag att vårt förslag är mycket bättre.
          </note>
          <note>
            För det andra drar jag mig till minnes Margit
          </note>
          <note>
            Gennsers inlägg där hon sade att man på något sätt vill överbrygga
            problem vid slumpmässiga variationer. Jag ser kanske detta problem
            som ett mer regelmässigt problem som småföretagen har. Jag tror
            att det finns en viss distinktion mellan våra synsätt härvidlag.
          </note>
          <note>
            Inom regeringen finns det en grupp som Mona
          </note>
          <note>
            Sahlin har tillsatt och som heter Nybyggarna. Den består av en
            grupp företagare som Mona Sahlin har kallat till sig. Hon har
            sagt att man skall lyfta fram också dessa frågor. Jag tror att
            det är bra att det pågår en diskussion parallellt i Regeringskansliet,
            vid skattesamtalen och här i kammaren.
          </note>
          <note>
            Fru talman! Jag yrkar alltså bifall till reservation nr 11.
          </note>
          <note type="speaker">
            Anf. 149 DESIRÉE PETHRUS-ENGSTRÖM (kd):
          </note>
          <note>
            Fru talman! Jag vill bara fråga Marie Engström om hon inte ser
            någon risk med att företag med mindre än tio anställda inte behöver
            betala någonting för sjukfrånvaron. Tar man då inte bort alla
            incitament för att jobba med sjukfrånvarofrågor och rehabilitering?
          </note>
          <note>
            Även om man bara har tio anställda bör man bry sig om dem och
            försöka att förebygga sjukfrånvaro.
          </note>
          <note>
            Risken är ju att man tar bort dessa incitament om det inte kostar
            någonting. Det är min fråga.
          </note>
          <note type="speaker">
            Anf. 150 MARIE ENGSTRÖM (v):
          </note>
          <note>
            Fru talman! Jag kan till viss del hålla med frågeställaren. Men
            det problemet uppstår även om man skulle gå på förslaget om att
            införa ett högkostnadsskydd för företag - jag tänker då på förslaget
            i reservation nr 10. Det är i stort sett samma problematik.
          </note>
          <note>
            Vi får väl bara hoppas att företagarna är så pass måna om sin
            personal - vilket jag tror att de är - att de i sin personalpolitik
            värnar arbetsmiljöfrågorna och rehabiliteringsarbetet där sådant
            är nödvändigt.
          </note>
          <note>
            Det finns en risk, men jag tror att behovet av att göra någonting
            åt sjuklönefrågan - vilket också flera andra partier har gett
            uttryck för i reservation nr 10 -
          </note>
          <note>
            ändå överväger.
          </note>
          <note type="speaker">
            Anf. 151 DESIRÉE PETHRUS-ENGSTRÖM (kd):
          </note>
          <note>
            Fru talman! Ett högkostnadsskydd innebär ändå att det kostar
            någonting. Marie Engström sade själv att sjukfrånvaron ökar hos
            småföretagen. Därför borde det finnas en vettig idé om att det
            i alla fall kostar någonting.
          </note>
          <note>
            Även om jag tror att småföretagare bryr sig om sina anställda
            skall vi ha kvar sjukfrånvarokostnaderna för de stora och små
            företagen för att de skall ha lite incitament för att jobba förebyggande,
            och det tror jag att vi skall hålla fast vid.
          </note>
          <note type="speaker">
            Anf. 152 MARIE ENGSTRÖM (v):
          </note>
          <note>
            Fru talman! Jag håller fast vid mitt tidigare svar att jag tror
            att det finns klara och tydliga incitament till att man bör värna
            sin personal.
          </note>
          <note>
            Jag läste i tidningen i dag från mitt hemlän
          </note>
          <note>
            Värmland. Där beklagar företagarna att de inte kan nyanställa
            så som man skulle vilja göra, och det beror helt enkelt på att
            det inte går att få tag på den kompetenta personal som man skulle
            vilja ha tag på. Detta är till viss del ett glesbygdsproblem,
            men jag vill bara belysa det. Arbetslösheten är i mycket en regional
            fråga i vårt land. Därför vill man nog inte i första hand undandra
            sig sitt ansvar för att skapa bättre arbetsmiljöer.
          </note>
          <note>
            Det är min absoluta övertygelse att småföretagarna inte vill
            jobba på det sättet. Man vill till varje pris ha den kompetenta
            personal som man är i behov av.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 juni.)
          </note>
          <note>
            4 § Vissa socialförsäkringsfrågor
          </note>
          <note>
            Föredrogs
          </note>
          <note>
            Socialförsäkringsutskottets betänkande
          </note>
          <note>
            1998/99:SfU10
          </note>
          <note>
            Vissa socialförsäkringsfrågor (prop. 1998/99:73 delvis)
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut skulle fattas den 1 juni.)
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1998/99:118 Konventionen om undanröjande av dubbelbeskattning
            vid justering av inkomst mellan företag i intressegemenskap
          </note>
          <note>
            1998/99:129 Ändrade regler för revisorer i sparbanker och medlemsbanker,
            m.m.
          </note>
          <note>
            1998/99:133 Särskild företrädare för barn
          </note>
          <note>
            1998/99:141 Godkännande av 1998 års protokoll om långlivade organiska
            föroreningar och om tungmetaller under konventionen om långväga
            gränsöverskridande luftföroreningar
          </note>
          <note>
            Utrikesutskottets betänkande
          </note>
          <note>
            1998/99:UU11 En svensk Asienstrategi för 2000-talet
          </note>
          <note>
            Socialförsäkringsutskottets betänkanden
          </note>
          <note>
            1998/99:SfU9 Beräkning av återbetalningsskyldighet för underhållsstöd
            till barn med särlevande föräldrar
          </note>
          <note>
            1998/99:SfU11 Statens invandrarverk och gränskontroll
          </note>
          <note>
            Trafikutskottets betänkanden
          </note>
          <note>
            1998/99:TU11 Postal infrastruktur
          </note>
          <note>
            1998/99:TU12 Ändringar i telelagen m.m.
          </note>
          <note>
            Näringsutskottets betänkanden
          </note>
          <note>
            1998/99:NU12 Utveckling av nya bilmotorer och alternativa drivmedel
          </note>
          <note>
            1998/99:NU13 Vissa utrikeshandelspolitiska frågor
          </note>
          <note>
            Utrikesutskottets betänkande
          </note>
          <note>
            1998/99:UU12 Utrikeshandel och internationella investeringar
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 maj
          </note>
          <note>
            1998/99:670 av Carina Hägg (s) till justitieministern
          </note>
          <note>
            Kontakten med Förbundet djurens rätt
          </note>
          <note>
            1998/99:671 av Rolf Åbjörnsson (kd) till kulturministern
          </note>
          <note>
            Ny Kastellholmsbro i Stockholm
          </note>
          <note>
            1998/99:672 av Ulla-Britt Hagström (kd) till utrikesministern
          </note>
          <note>
            Lagstiftning och rättegångar i Iran
          </note>
          <note>
            1998/99:673 av Ulla Hoffmann (v) till utrikesministern
          </note>
          <note>
            Radio- och TV-sändningar från Serbien
          </note>
          <note>
            1998/99:674 av Johan Pehrson (fp) till näringsministern
          </note>
          <note>
            Regler för mindre företagande
          </note>
          <note>
            den 28 maj
          </note>
          <note>
            1998/99:675 av Ulla-Britt Hagström (kd) till finansministern
          </note>
          <note>
            Ölskatten
          </note>
          <note>
            1998/99:676 av tredje vice talman Rose-Marie Frebran (kd) till
            statsrådet Maj-Inger Klingvall
          </note>
          <note>
            Kompensation till nordiska sjömän
          </note>
          <note>
            1998/99:677 av Lars Ångström (mp) till försvarsministern
          </note>
          <note>
            Försvarsmaktens minröjning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 1 juni.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 28 maj
          </note>
          <note>
            1998/99:636 av Maud Ekendahl (m) till finansministern
          </note>
          <note>
            Skattemyndigheternas resurser
          </note>
          <note>
            1998/99:647 av Dan Ericsson (kd) till jordbruksministern
          </note>
          <note>
            Västerbyskolan - en nationell tillgång
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 1 juni.
          </note>
          <note>
            8 § Kammaren åtskildes kl. 15.27.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 1 § anf. 50 (delvis), av andre vice talmannen därefter
            t.o.m. 2 § anf. 101
          </note>
          <note>
            (delvis), av förste vice talmannen därefter t.o.m. 3 § anf. 137
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
