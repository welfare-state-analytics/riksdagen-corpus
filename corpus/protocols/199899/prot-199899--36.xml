<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--36</head>
          <docDate when="1998-12-15">1998-12-15</docDate>
        </div>
      </front>
      <body>
        <div>
          <note>
            18.00 - 21.47
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 9 december.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1998/99:55
          </note>
          <note>
            Till riksdagen
          </note>
          <note>
            Interpellation 1998/99:55 av Sten Andersson (m)
          </note>
          <note>
            om stöd till företag som drabbas av strafftullar.
          </note>
          <note>
            Interpellationen kommer att besvaras den
          </note>
          <note>
            19 januari 1999.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 7 december 1998
          </note>
          <note>
            Leif Pagrotsky
          </note>
          <note>
            Enligt uppdrag
          </note>
          <note>
            C H Fallenius
          </note>
          <note>
            Expeditionschef
          </note>
          <note>
            Interpellation 1998/99:77
          </note>
          <note>
            Till riksdagen
          </note>
          <note>
            Interpellation 1998/99:77 av Gunnel Wallin om våld mot taxiförare.
          </note>
          <note>
            Frågan kommer att besvaras tisdagen den
          </note>
          <note>
            26 januari 1999.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 10 december 1998
          </note>
          <note>
            Laila Freivalds
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialförsäkringsutskottets betänkanden
          </note>
          <note>
            1998/99:SfU1 och SfU2
          </note>
          <note>
            Socialutskottets betänkande 1998/99:SoU1
          </note>
          <note>
            4 § Beslut rörande utskottsbetänkanden som slutdebatterats den
            11 december
          </note>
          <note>
            JuU1 Utgiftsområde 4 Rättsväsendet
          </note>
          <note>
            Mom. 1 (utgångspunkter för kriminalpolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            237 för utskottet
          </note>
          <note>
            79 för res. 1
          </note>
          <note>
            33 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 39 v, 33 kd, 14 c, 17 fp, 13 mp
          </note>
          <note>
            För res. 1: 78 m, 1 kd
          </note>
          <note>
            Frånvarande: 10 s, 4 m, 4 v, 8 kd, 4 c, 3 mp
          </note>
          <note>
            Mom. 6 (särskilt glesbygdsstöd)
          </note>
          <note>
            1. utskottet
          </note>
          <note>
            2. res. 3 (v, c, mp)
          </note>
          <note>
            Votering:
          </note>
          <note>
            249 för utskottet
          </note>
          <note>
            66 för res. 3
          </note>
          <note>
            2 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 78 m, 35 kd, 16 fp
          </note>
          <note>
            För res. 3: 39 v, 14 c, 13 mp
          </note>
          <note>
            Avstod: 1 kd, 1 fp
          </note>
          <note>
            Frånvarande: 11 s, 4 m, 4 v, 6 kd, 4 c, 3 mp
          </note>
          <note>
            Mom. 11 (ersättning till nämndemän)
          </note>
          <note>
            1. utskottet
          </note>
          <note>
            2. res. 6 (s, v)
          </note>
          <note>
            Votering:
          </note>
          <note>
            160 för utskottet
          </note>
          <note>
            160 för res. 6
          </note>
          <note>
            29 frånvarande
          </note>
          <note>
            Förste vice talmannen konstaterade att rösterna var lika delade
            och ärendet bordlades i enlighet med 6 §
          </note>
          <note>
            5 kap. riksdagsordningen.
          </note>
          <note>
            Partivis fördelning av rösterna:
          </note>
          <note>
            För utskottet: 1 s, 78 m, 36 kd, 14 c, 17 fp, 14 mp
          </note>
          <note>
            För res. 6: 120 s, 40 v
          </note>
          <note>
            Frånvarande: 10 s, 4 m, 3 v, 6 kd, 4 c, 2 mp
          </note>
          <note>
            JuU3 Immunitet och privilegier för sekretariatet för Östersjöstaternas
            råd i Stockholm
          </note>
          <note>
            Kammaren biföll utskottets hemställan.
          </note>
          <note>
            JuU4 Immunitet och privilegier för GIWA i Kalmar
          </note>
          <note>
            Kammaren biföll utskottets hemställan.
          </note>
          <note>
            5 § Beslut rörande utskottsbetänkanden som slutdebatterats den
            14 december
          </note>
          <note>
            FiU2 Utgiftsområde 2 Samhällsekonomi och finansförvaltning
          </note>
          <note>
            Mom. 2 (anslagen inom utgiftsområde 2 budgetåret
          </note>
          <note>
            1999)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            192 för utskottet
          </note>
          <note>
            15 för res. 1
          </note>
          <note>
            110 avstod
          </note>
          <note>
            32 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 7 m, 39 v, 10 kd, 2 fp, 13 mp
          </note>
          <note>
            För res. 1: 14 c, 1 fp
          </note>
          <note>
            Avstod: 70 m, 26 kd, 14 fp
          </note>
          <note>
            Frånvarande: 10 s, 5 m, 4 v, 6 kd, 4 c, 3 mp
          </note>
          <note>
            Mom. 4 (Utveckling av BNP-måttet)
          </note>
          <note>
            Proposition ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottets hemställan
          </note>
          <note>
            2. hemställan i res. 2 (kd)
          </note>
          <note>
            Votering:
          </note>
          <note>
            196 för utskottet
          </note>
          <note>
            37 för res. 2
          </note>
          <note>
            85 avstod
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 23 m, 39 v, 14 mp
          </note>
          <note>
            För res. 4: 1 m, 36 kd
          </note>
          <note>
            Avstod: 54 m, 14 c, 17 fp
          </note>
          <note>
            Frånvarande: 11 s, 4 m, 4 v, 6 kd, 4 c, 2 mp
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 4 (m)
          </note>
          <note>
            173 för utskottet
          </note>
          <note>
            78 för res. 4
          </note>
          <note>
            66 avstod
          </note>
          <note>
            32 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 39 v, 14 mp
          </note>
          <note>
            För res. 4: 78 m
          </note>
          <note>
            Avstod: 35 kd, 14 c, 17 fp
          </note>
          <note>
            Frånvarande: 11 s, 4 m, 4 v, 7 kd, 4 c, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU3 Utgiftsområde 25 Allmänna bidrag till kommuner
          </note>
          <note>
            Mom. 1 (utvecklingen inom kommunsektorn)
          </note>
          <note>
            Proposition ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottets hemställan
          </note>
          <note>
            2. hemställan i res. 1 (kd)
          </note>
          <note>
            Votering:
          </note>
          <note>
            265 för utskottet
          </note>
          <note>
            38 för res. 1
          </note>
          <note>
            16 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 75 m, 39 v, 12 c, 4 fp, 14 mp
          </note>
          <note>
            För res. 2: 2 m, 36 kd
          </note>
          <note>
            Avstod: 1 m, 2 c, 13 fp
          </note>
          <note>
            Frånvarande: 10 s, 4 m, 4 v, 6 kd, 4 c, 2 mp
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (m)
          </note>
          <note>
            188 för utskottet
          </note>
          <note>
            78 för res. 2
          </note>
          <note>
            52 avstod
          </note>
          <note>
            31 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 120 s, 39 v, 14 c, 1 fp, 14 mp
          </note>
          <note>
            För res. 2: 78 m
          </note>
          <note>
            Avstod: 36 kd, 16 fp
          </note>
          <note>
            Frånvarande: 11 s, 4 m, 4 v, 6 kd, 4 c, 2 mp
          </note>
          <note>
            Mom. 2-5
          </note>
          <note>
            Kammaren biföll utskottets hemställan.
          </note>
          <note>
            FiU4 Utgiftsområde 26 Statsskuldsräntor m.m.
          </note>
          <note>
            Kammaren biföll utskottets hemställan.
          </note>
          <note>
            FiU5 Utgiftsområde 27 Avgiften till Europeiska gemenskapen
          </note>
          <note>
            Moment 1 och 2
          </note>
          <note>
            Kammaren biföll utskottets hemställan.
          </note>
          <note>
            Mom. 3 (komplettering av målen för utgiftsområdet)
          </note>
          <note>
            Proposition ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottets hemställan
          </note>
          <note>
            2. hemställan i res. 1 (kd)
          </note>
          <note>
            Votering:
          </note>
          <note>
            282 för utskottet
          </note>
          <note>
            36 för res. 1
          </note>
          <note>
            31 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 120 s , 78 m, 39 v, 14 c, 17 fp, 14 mp
          </note>
          <note>
            För res. 2: 36 kd
          </note>
          <note>
            Frånvarande: 11 s, 4 m, 4 v, 6 kd, 4 c, 2 mp
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (c)
          </note>
          <note>
            Votering:
          </note>
          <note>
            269 för utskottet
          </note>
          <note>
            14 för res. 2
          </note>
          <note>
            35 avstod
          </note>
          <note>
            31 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 121 s , 78 m, 39 v, 17 fp, 14 mp
          </note>
          <note>
            För res. 2: 14 c
          </note>
          <note>
            Avstod: 35 kd
          </note>
          <note>
            Frånvarande: 10 s, 4 m, 4 v, 7 kd, 4 c, 2 mp
          </note>
          <note>
            KU1 Utgiftsområde 1 Rikets styrelse m.m.
          </note>
          <note>
            Mom. 1 (anslag m.m. under utgiftsområde 1 Rikets styrelse)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            3. res. 3 (c)
          </note>
          <note>
            4. res. 1 (mp)
          </note>
          <note>
            Förberedande votering 1:
          </note>
          <note>
            14 för res. 3
          </note>
          <note>
            14 för res. 1
          </note>
          <note>
            291 avstod
          </note>
          <note>
            30 frånvarande
          </note>
          <note>
            Förste vice talmannen konstaterade att lika röstetal uppkommit.
            Utgången skulle avgöras genom lottning.
          </note>
          <note>
            Förste vice talmannen anmodade Agne Hansson (c)
          </note>
          <note>
            och Carl-Erik Skårman (m) att fungera som kontrollanter vid lottningen
            samt Lars Ohly (v) att förrätta lottningen
          </note>
          <note>
            Den upptagna lottsedeln visade ett nej och kammaren hade således
            antagit res. 1.
          </note>
          <note>
            Förberedande votering 2:
          </note>
          <note>
            40 för res. 2
          </note>
          <note>
            14 för res. 1
          </note>
          <note>
            265 avstod
          </note>
          <note>
            30 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            135 för utskottet
          </note>
          <note>
            39 för res. 2
          </note>
          <note>
            145 avstod
          </note>
          <note>
            30 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 5 m, 1 kd, 8 fp
          </note>
          <note>
            För res. 2: 39 v
          </note>
          <note>
            Avstod: 74 m, 35 kd, 14 c, 8 fp, 14 mp
          </note>
          <note>
            Frånvarande: 10 s, 3 m, 4 v, 6 kd, 4 c, 1 fp, 2 mp
          </note>
          <note>
            Lars Lindblad (m) anmälde att han avsett att avstå från att rösta
            men markerats ha röstat ja.
          </note>
          <note>
            Mom. 11 (rökavvänjning för riksdagens ledamöter och anställda
            m.m.)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            283 för utskottet
          </note>
          <note>
            14 för res. 4
          </note>
          <note>
            23 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 77 m, 19 v, 35 kd, 14 c, 17 fp
          </note>
          <note>
            För res. 4: 2 v, 12 mp
          </note>
          <note>
            Avstod: 2 m, 18 v, 1 kd, 2 mp
          </note>
          <note>
            Frånvarande: 10 s, 3 m, 4 v, 6 kd, 4 c, 2 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU14 Fortsatt giltighet av lagen (1995:1292) om tillfälliga bestämmelser
            i fråga om tillstånd att sända lokalradio
          </note>
          <note>
            1. utskottet
          </note>
          <note>
            2. res. (m, fp)
          </note>
          <note>
            Votering:
          </note>
          <note>
            225 för utskottet
          </note>
          <note>
            94 för res.
          </note>
          <note>
            1 avstod
          </note>
          <note>
            29 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 38 v, 36 kd, 14 c, 2 fp, 14 mp
          </note>
          <note>
            För res.: 79 m, 15 fp
          </note>
          <note>
            Avstod: 1 v
          </note>
          <note>
            Frånvarande: 10 s, 3 m, 4 v, 6 kd, 4 c, 2 mp
          </note>
          <note>
            Runar Patriksson och Johan Pehrson (båda fp) anmälde att de avsett
            att rösta nej men markerats ha röstat ja.
          </note>
          <note>
            6 § Utbildning och universitetsforskning samt studiestöd
          </note>
          <note>
            Föredrogs
          </note>
          <note>
            Utbildningsutskottets betänkande 1998/99:UbU1
          </note>
          <note>
            Utgiftsområde 16 Utbildning och universitetsforskning (prop.
            1998/99:1 delvis och skr.
          </note>
          <note>
            1997/98:176)
          </note>
          <note>
            Utbildningsutskottets betänkande 1998/99:UbU2
          </note>
          <note>
            Utgiftsområde 15 Studiestöd (prop. 1998/99:1 delvis)
          </note>
          <note type="speaker">
            Anf. 1 PER BILL (m):
          </note>
          <note>
            Herr talman! Jag vill inledningsvis yrka bifall till reservation
            nr 2 i betänkande UbU2, som behandlar utgiftsområde 15, studiestöd,
            samt reservation 1 i betänkande UbU1, som behandlar utgiftsområde
            16, utbildning och universitetsforskning.
          </note>
          <note>
            Naturligtvis står vi bakom samtliga våra reservationer, men för
            att vinna tid och slippa timslånga voteringar yrkar vi som vanligt
            bifall enbart till vår första reservation i respektive betänkande.
          </note>
          <note>
            Sverige är ett rikt land, som på många områden är mycket framgångsrikt.
            Vi har de senaste 30 åren sakta men säkert dock gått tillbaka
            i välfärdsligan.
          </note>
          <note>
            Från att ha tillhört världens tre rikaste länder för 30 år sedan
            är vi i dag nere kring 20:e plats.
          </note>
          <note>
            Orsakerna är många. De höga skatterna, det dåliga företagsklimatet
            och en stel arbetsmarknad är några av förklaringarna. En annan
            och minst lika viktig förklaring är de brister som tyvärr finns
            i vårt utbildningssystem. Bristerna finns på alla nivåer, från
            grundskola till högre utbildning och forskning.
          </note>
          <note>
            För oss moderater är utbildning i världsklass en mycket viktig
            fråga, som kräver stora satsningar och förändringar i dagens utbildningssystem.
            En viktig del i en långsiktig strategi är ökade satsningar på
            grundforskning och forskarutbildning. Det innebär bl.a. att flera
            forskarstudenter skall få möjlighet att skaffa sig en nationell
            och internationell utbildning av mycket hög kvalitet.
          </note>
          <note>
            Moderata samlingspartiets budget innehåller betydligt mer resurser
            till utbildning och forskning. På utgiftsområde 16, utbildning
            och universitetsforskning, gör vi en avsevärd förstärkning i förhållande
            till regeringens förslag.
          </note>
          <note>
            Moderaterna satsar bl.a. 1 ½ miljard kronor mer än regeringen
            på forskning och forskarutbildning de kommande tre åren. Moderaterna
            satsar t.ex. 205
          </note>
          <note>
            miljoner kronor mer på de nya universiteten i Karlstad, Örebro
            och Växjö och på ett IT-universitet i
          </note>
          <note>
            Karlskrona/Ronneby än vad regeringen gör.
          </note>
          <note>
            Om vi fått bestämma, herr talman, skulle denna utbildningsdebatt
            ha startat med en inledande debattrunda som skulle ha handlat
          </note>
          <note>
            · om utbildningens betydelse för individen och samhället,
          </note>
          <note>
            · om vikten av kvalitet och relevans i all utbildning,
          </note>
          <note>
            · om utbildningens betydelse för uthållig tillväxt och välstånd
            och
          </note>
          <note>
            · om varje individs rätt att själv, efter egna talanger och intressen,
            skaffa sig en utbildning som han eller hon finner lämplig.
          </note>
          <note>
            Tyvärr har vi inte någon tid för en sådan debatt.
          </note>
          <note>
            Däremot hade vi i förra veckan - som vanligt, höll jag på att
            säga - tid att debattera energiskatt på råtallolja i en dryg timme.
            Herr talman! Det är säkert en viktig fråga. Jag är dock övertygad
            om att en övergripande utbildningsdebatt är betydligt viktigare
            för utvecklingen av vårt land, om vi tror att de debatter vi för
            i den här kammaren faktiskt inspirerar till en allmän debatt.
          </note>
          <note>
            Nu har vi inte någon sådan här inledande debatt. I
          </note>
          <note>
            stället går vi rakt in på utgiftsområde 15, studiemedel, och
            de delar av utgiftsområde 16 som rör högre utbildning och universitetsforskning.
            Senare i dag kommer vi också att debattera skolfrågor, barnomsorgsfrågor
            osv.
          </note>
          <note>
            Låt mig inleda med utgiftsområde 15, studiestödet. Eftersom regeringen
            hade utlovat en proposition om studiestödet under innevarande
            riksmöte, har vi moderater avstått från att väcka motioner om
            de grundläggande principer som ett sunt och överblickbart studiestödssystem
            måste grunda sig på. Det är därför med stor besvikelse vi i dag
            kan konstatera att den utlovade propositionen om studiestödet
            ser ut att bli kraftigt försenad.
          </note>
          <note>
            Detta är mycket olyckligt. Det är olyckligt därför att jag delar
            utbildningsministerns insikt att dagens system inte är hållbart
            och att det ger fel signaler till de studerande. Trots denna insikt
            säger utbildningsministern att det kan dröja flera år innan ett
            nytt studiemedelssystem införs och att han hoppas att regeringen
            kan genomföra en reform under mandatperioden.
          </note>
          <note>
            Herr talman! Snart har Socialdemokraterna innehaft makten i fem
            år. Trots detta går utbildningsministern bara runt och hoppas
            kunna göra något åt studiemedelssystemet, som inte är hållbart
            och som ger fel signaler till de studerande. Vilken ynkedom!
          </note>
          <note>
            Min första fråga till utbildningsministern är: Avser du att lägga
            fram en proposition om nytt studiestödssystem under våren 1999
            så att det kan träda i kraft senast den 1 januari 2000?
          </note>
          <note>
            Vi moderater har tidigare påpekat att ett sådant system skall
            vara överblickbart, uppmuntra till låg skuldsättning, snabb avbetalning
            och effektiva studier. Systemet skall vara så tydligt att studenten
            skall kunna överblicka de ekonomiska konsekvenserna och därmed
            se till att lånet han eller hon tar för sin utbildningsinvestering
            blir en lönsam investering på lite sikt. Det måste nämligen löna
            sig att utbilda sig, och det gör det tyvärr inte för många i Sverige.
          </note>
          <note>
            Två konkreta moderata förslag är att ta bort fribeloppet och
            att göra räntorna avdragsgilla.
          </note>
          <note>
            Så går jag över till utgiftsområde 16, den högre utbildningen
            och forskningen.
          </note>
          <note>
            När det gäller området högre utbildning och forskning vill vi
            sätta studenten i centrum. Vi vill att studenterna själva skall
            bestämma var de skall studera, och vi vill att det skall finnas
            en mångfald av olika utbildare att välja mellan.
          </note>
          <note>
            I dag har Sverige tyvärr ett centraliserat och politiserat fördelningssystem,
            där politiker delar ut platser grundat på politiska värderingar
            och inte efter studenternas val av utbildning och den faktiska
            kvaliteten. Studenternas val, utbildningens kvalitet och tidigare
            uppnådda resultat skall styra resurserna.
          </note>
          <note>
            I utbildningsutskottets betänkande kan vi läsa att besparingar
            med 1,52 % görs på anslagen till grundläggande utbildning och
            till forskning och forskarutbildning. Denna osthyvelstyp av besparingar
            på långsiktig, strategisk utbildning är inget nytt. Ända sedan
          </note>
          <note>
            1994 har Socialdemokraterna sparat på det här sättet.
          </note>
          <note>
            De blivande universiteten Karlstad, Växjö och
          </note>
          <note>
            Örebro samt högskolan i Karlskrona/Ronneby får egna anslag till
            forskning och forskarutbildning. Det är bra.
          </note>
          <note>
            Karlstads, Växjös och Örebros upphöjning från högskola till universitet
            skulle vi däremot kunna debattera länge och väl här. En självklarhet
            är att forskningen vid de små och medelstora högskolorna måste
            svara mot samma kvalitetskrav som universiteten. I detta sken
            måste regeringens hantering av de nya universiteten i Karlstad,
            Växjö och Örebro betraktas som ett gigantiskt misstag.
          </note>
          <note>
            Regeringen körde först över Högskoleverkets professionella bedömning
            när det gäller vid vilken tidpunkt de olika högskolorna skulle
            få universitetsstatus. Valfrossa, i ett som det skulle visa sig
            historiskt dåligt val för Socialdemokraterna, är en förklaring
            till de snabba utnämningarna och de stora förväntningar om mer
            resurser som man skapade. Men det är inte någon ursäkt.
          </note>
          <note>
            Det ännu större sveket kom dock i denna budgetproposition. De
            nya universiteten får inte de ökade resurser som de förespeglats
            - resurser som är en förutsättning för att de skall kunna nå upp
            till de kvalitetskrav som vi ställer på ett universitet.
          </note>
          <note>
            Vi moderater anser att en utnämning av ett nytt universitet måste
            följas av en samtidig ökning av anslagen till det nya universitetet.
          </note>
          <note>
            Min andra fråga till utbildningsministern lyder:
          </note>
          <note>
            Anser du att principen om att en utnämning av ett nytt universitet
            måste följas av en samtidig ökning av anslaget till det nya universitetet?
            Är detta en bra princip?
          </note>
          <note>
            Herr talman! Utbildningsminister Thomas Östros måste nu bekänna
            färg. Senast i vårpropositionen måste regeringen riva upp sin
            aviserade treårsplan för högre utbildning och forskning på de
            nya universiteten. Nya resurser måste till - annars hotas den
            långsiktiga kvaliteten på de nya universiteten. Att bygga upp
            forskning och forskarutbildning av hög kvalitet tar tid och kräver
            resursförstärkningar.
          </note>
          <note>
            Det moderata förslaget ger de nya universiteten goda förutsättningar
            att stegvis förbättra och förstärka sin forskning och forskarutbildning.
            Vårt mål är att de nya universiteten i rimlig takt skall kunna
            leva upp till sin nyvunna universitetsstatus.
          </note>
          <note>
            Vi moderater föreslår en successiv uppbyggnad av de nya universiteten.
            Vi utökar stegvis anslagen för forskning och forskarutbildning
            till de nya universiteten i Örebro och Växjö med 50 miljoner kronor
            och till universitetet i Karlstad med 75 miljoner kronor mer än
            regeringen budgeterat under de kommande tre åren.
          </note>
          <note>
            Låt mig avslutningsvis kommentera en del av den nya utredningen
            Forskning 2000. I utredningen avlivas inledningsvis myten om att
            svenska staten satsar mest pengar i världen på forskning och utveckling.
          </note>
          <note>
            Det är en sanning som inte kan sägas tillräckligt ofta.
          </note>
          <note>
            Att Sverige står sig bra i statistiken beror framför allt på
            att näringslivet i allmänhet och ett fåtal internationella storföretag,
            som Astra och Ericsson, i synnerhet gör mycket stora forskningsinsatser.
          </note>
          <note>
            De statliga satsningarna på forskning och utveckling uppgår till
            knappt 30 % av de totala svenska satsningarna. Det är inte tillräckligt
            för att åstadkomma önskvärd kvalitet. Utredningens enhälliga slutsats
            är att man skall öka resurserna för grundforskning och forskarutbildning,
            och det är någonting som vi här i riksdagen och regeringen borde
            ta till oss. Av detta syns tyvärr ingenting i regeringens budget.
          </note>
          <note>
            Att skriva vackra saker om grundforskning och forskarutbildning
            i en utredning är i sig positivt. Tyvärr blir det en tom gest
            när det följs av en budget som inte satsar några nya pengar på
            grundforskning och forskarutbildning. I budgeten handlar det fortfarande
            om nedskärningar vad gäller medlemskapen i internationella forskarorganisationer,
            dyrbar vetenskaplig utrustning samt forskningsrådens anslag till
            ett sammanlagt belopp om 150 miljoner kronor.
          </note>
          <note>
            Min tredje fråga till utbildningsministern, var han nu är, gäller
            vilka konsekvenser han tror att besparingarna på medlemskapen
            i internationella forskningsorganisationer, dyrbar vetenskaplig
            utrustning samt forskningsråden får.
          </note>
          <note>
            Vi moderater, däremot, lever upp till utredningens idé om ökade
            statliga resurser till grundforskning och forskarutbildning. I
            ett första steg bör riksdagen anslå ytterligare en och en halv
            miljard kronor till forskning och forskarutbildning. Detta är
            en viktig åtgärd för att återskapa ett framgångsrikt Sverige -
            ett land med hög tillväxt och utbildning och forskning i världsklass.
          </note>
          <note type="speaker">
            Anf. 2 BRITT-MARIE DANESTIG (v):
          </note>
          <note>
            Herr talman! För Vänsterpartiets del är det viktigaste målet
            under denna mandatperiod att arbeta för att öka sysselsättningsgraden.
            Både i kampen mot arbetslösheten och i arbetet för att utveckla
            och stärka vår demokrati - vilket för oss också omfattar den ekonomiska
            demokratin och därmed att minska de ekonomiska klyftorna i samhället
            - utgör satsningen på utbildning en mycket betydelsefull del.
          </note>
          <note>
            Vi ser utbildning som ett av de viktigaste instrumenten för att
            öka sysselsättningen, men också för att minska inkomstskillnader.
            Vi menar till skillnad från vissa borgerliga politiker att en
            sammanpressad lönestruktur inte alls behöver leda till minskad
            sysselsättning om den är korrelerad med utbildningens fördelning.
            Att utbilda dem som har lägst utbildning så att de bli mer efterfrågade
            på arbetsmarknaden och kan betalas bättre är enligt vår mening
            helt avgörande för att vi skall få en jämnare inkomstfördelning
            och en förbättrad sysselsättning. Internationella jämförelser
            visar också detta mycket tydligt.
          </note>
          <note>
            Bättre utbildad arbetskraft skapar ökade möjligheter att klara
            den ständiga omställning som präglar dagens arbetsmarknad. Utbildning
            ökar möjligheterna att få ett arbete; fler utbildade och ökad
            mångkunnighet innebär att flaskhalsarna också blir färre. Sverige
            bör alltså sträva efter att ha världens bästa kortutbildade. Det
            finns ingen motsättning mellan det och att samtidigt sträva efter
            att de med bäst utbildning skall kunna hävda sig bland dem som
            är bäst utbildade i världen. Kunskap är inte en ändlig mängd.
            Den kan fördelas till hur många som helst.
          </note>
          <note>
            Om man resonerar så här är grundskolan och gymnasieskolan avgörande
            både för vår produktivitet, hur vi fördelar inkomsterna och vår
            sysselsättningsgrad. Ungdomar med god utbildningsbakgrund har
            i dag fyra gånger så stor chans att få ett arbete som medelålders
            kortutbildade. Ett av de viktigaste verktygen för att påverka
            fördelning av makt, inkomster, sysselsättningsgrad och tillväxt
            i Sverige är därför att minska antalet ungdomar som inte klarar
            av skolan.
          </note>
          <note>
            I det moderna samhället kommer de som är skoltrötta eller som
            hoppar av från skolan att få det svårt.
          </note>
          <note>
            I Sverige är det 6 % eller ca 10 000 elever som lämnar skolan
            varje år med ofullständiga kunskaper. När det gäller de elever
            som har svårigheter i skolan är det i själva verket en lönsam
            investering för samhället att satsa så mycket som upp till 1 miljon
            extra per barn för att föra upp dem till en godtagbar utbildningsnivå.
          </note>
          <note>
            Det är just dessa elever som senare kan få problem på arbetsmarknaden
            och som kan kräva mycket stora resurser i denna storleksordning.
            Det långsiktiga sättet att resonera skulle ge utrymme för en mycket
            mer dynamisk pedagogik och också en bättre mix mellan teori och
            praktik.
          </note>
          <note>
            Men vad gjorde vi i stället under förra mandatperioden? Samtidigt
            som kraven på arbetsmarknaden har ökat har resurserna till skolan
            minskat generellt med ca 20 % och med ca 30 % för de barn som
            har särskilda behov. Det menar vi i Vänsterpartiet är ett stort
            misstag som vi måste reparera, och håller på att reparera, under
            denna mandatperiod.
          </note>
          <note>
            En förutsättning för att minska strukturarbetslösheten är också
            att öka utbildningsnivån för de medelålders kortutbildade. Jag
            skulle i en randanmärkning vilja säga till Per Bill att Moderata
            samlingspartiets budget innehåller betydligt mindre pengar till
            särskilda utbildningssatsningar för just dessa vuxna.
          </note>
          <note>
            Någon - jag tror att det stod i LO-rapporten - har räknat ut
            att vinsten för samhället är ca 180 miljarder kronor om 5 % av
            alla mellan 18 och 38 år som misslyckas med grundskolan förmås
            att studera så att de får gymnasiekompetens. Det är alltså lönsamt
            för samhället att satsa stora resurser på dessa grupper.
          </note>
          <note>
            Det är det som görs i det nationella kunskapslyftet.
          </note>
          <note>
            Särskilt gäller det dem som på grund av ålder, etnicitet eller
            bristande hälsa har stora problem på arbetsmarknaden. Här tycker
            vi att staten har ett särskilt ansvar för att motverka den diskriminering
            som invandrade och handikappade utsätts för.
          </note>
          <note>
            Vi kan alltså slå fast att ålder, kön, klasstillhörighet och
            etnicitet har betydelse för tillgången till utbildning. Staten
            har självklart ett ansvar för att utbildningssystemet utformas
            så att det ger en hög och jämnt fördelad utbildning. Verkligheten
            ser något annorlunda ut. Den sociala snedrekryteringen till högre
            utbildning har inte förbättrats nämnvärt under de senaste tio
            åren. Den relativa chansen att påbörja högskoleutbildning vid
            21 års ålder var sju gånger högre för ungdomar från högre tjänstemannahem
            än för dem från arbetarhem i årskullen ungdomar födda
          </note>
          <note>
            1976.
          </note>
          <note>
            Med detta sätt att se på saker är det lätt att inse att det framtida
            studiestödssystemet måste vara både generöst och rekryterande.
            Förslaget till nytt studiestödssystem kan inte skjutas upp längre.
            Ett nytt överblickbart studiestödssystem är ett måste för att
            studenternas vardag skall bli dräglig. Studenterna är också en
            av de grupper som under de senaste årens nedskärningar fått ett
            betydligt minskat konsumtionsutrymme. Jag menar också att det
            är ekonomiskt försvarbart att ge människor möjlighet att studera
            även efter det att de har fyllt 45 år, och det menar jag i ljuset
            av den stora vuxenutbildningssatsningen.
          </note>
          <note>
            För några veckor sedan fick jag ett brev från Maria. Hon har
            deltagit i kunskapslyftet, och i vår når hon en nivå motsvarande
            gymnasieskolekompetens.
          </note>
          <note>
            Maria - arbetslös sedan väldigt lång tid - var i början inte
            särskilt motiverad, men intresset och glädjen över nya kunskaper
            och insikter har under studietiden ständigt vuxit sig starkare.
            Hennes studieresultat är utmärkta.
          </note>
          <note>
            Med en återerövrad framtidstro och stärkt självkänsla vill hon
            nu vidareutbilda sig till lärare. Men tyvärr har hon fyllt 45
            år innan hon påbörjar sina studier, och hon beviljas därför inget
            studiestöd.
          </note>
          <note>
            Rent mänskligt - för Marias del - är det självklart att beskedet
            om uteblivet studiestöd innebär en stor besvikelse och frustration.
            Men frågan är ju om det är klokt ur ett samhällsekonomiskt perspektiv.
            Vad kommer det att kosta samhället om Maria nu tvingas tillbaka
            till arbetslöshet, varvad med olika arbetsmarknadspolitiska åtgärder,
            fram till pensionsåldern?
          </note>
          <note>
            Vad kan hennes svikna förhoppningar i form av försämrat psykiskt
            välbefinnande kosta samhället?
          </note>
          <note>
            Ponera att hon i stället beviljas studiestöd och genomgår en
            lärarutbildning.
          </note>
          <note>
            Hon har med sin stora livserfarenhet säkert möjlighet att bli
            en mycket god lärare. Visserligen kommer hon inte att hinna betala
            tillbaka sina studieskulder före pensionsåldern, men chanserna
            att få ett jobb ökar och hon kommer att betala skatt under ett
            antal år.
          </note>
          <note>
            Nu undanröjer inte ett nytt studiestödssystem ensamt de studiesociala
            problemen och den sociala snedrekryteringen; det tror inte jag
            heller. Det finns andra mycket allvarliga brister. En är den bristande
            samordningen mellan de olika sociala stödsystemen och vem som
            skall ha samordningsansvar för den socialpolitik som berör studenterna.
            Vänsterpartiet har därför krävt att en bredare studiesocial utredning
            görs parallellt med att ett nytt studiestöd utformas.
          </note>
          <note>
            Den bristande samordningen har medfört en mängd oacceptabla konsekvenser.
            Dit hör t.ex. praxis i många kommuner att neka studenterna socialbidrag
            under sommaren, trots att detta strider mot socialtjänstlagen.
            Dessutom saknar studenterna alla former av arbetsskadeförsäkring,
            ett område där det borde vara enkelt att snabbt nå enighet om
            vidare lagstiftning.
          </note>
          <note>
            Den mycket svåra bostadssituationen i framför allt
          </note>
          <note>
            Uppsala, Stockholm, Lund och Göteborg kräver att snara åtgärder
            vidtas. Annars är jag rädd att den sociala snedrekryteringen ytterligare
            kommer att förstärkas. Redan nu tvingas duktiga ungdomar att tacka
            nej till en utbildningsplats därför att de inte kan hitta en bostad
            som de har råd att betala i storstäderna.
          </note>
          <note>
            Fler måste alltså få möjlighet att tillägna sig akademisk utbildning,
            även bland dem som kommer från studieovana hem.
          </note>
          <note>
            Vi menar också att kostnaderna för det livslånga lärandet måste
            fördelas på ett mer rättvist sätt mellan individen, samhället
            och arbetslivet. Därför har vi föreslagit att fonder, vi har kallat
            dem framtidsfonder, bör skapas som gör det möjligt för individen
            att få ekonomiskt stöd för att sadla om till ett nytt yrke eller
            ta ett rejält kunskapssteg.
          </note>
          <note>
            Det är ställt utom allt tvivel att en fortsatt välståndsutveckling
            i Sverige också förutsätter en omfattande och väl fungerande forskning.
            Vi menar också att resurserna till framför allt den fria, forskarstyrda
            forskningen och forskarutbildningen från samhällets sida måste
            öka väsentligt. I den parlamentariska utredningen Forskning 2000,
            som nyligen lade fram sitt slutbetänkande, rådde också partipolitisk
            enighet om detta.
          </note>
          <note>
            Till grund för den medicinska och teknologiska utvecklingen ligger
            framför allt den naturvetenskapliga forskningen. Dessa samband
            kommer sannolikt att få en ökad betydelse i framtiden, kanske
            främst inom områdena IT, bioteknik, energi och ekologi. Därför
            anser vi att det är nödvändigt att den naturvetenskapliga forskningen
            får utökade resurser.
          </note>
          <note>
            En storsatsning på utbildning kräver också lärare.
          </note>
          <note>
            Vi är bekymrade över den stora lärarbrist som samhället tycks
            stå inför, dels beroende på större barnkullar och den utökade
            vuxenutbildningen, dels beroende på stora pensionsavgångar. Drygt
            40 % av lärarna kommer att gå i pension fram till år 2010. För
            gymnasielärarna är siffran hela 60 %. Framför allt gäller detta
            lärare i matematik, naturvetenskap och teknik.
          </note>
          <note>
            Om lärarna saknar naturvetenskaplig kompetens i framtiden och
            dessutom kanske har dålig utrustning är det inte så konstigt om
            barnens bild av naturvetaren och naturvetenskapen kommer att bli
            skev. Det är också svårt att entusiasmera barn för någonting som
            de varken kan exponeras för eller få förklarat på ett tillfredsställande
            sätt.
          </note>
          <note>
            Vi är alltså mycket kritiska till den ryckighet som regeringens
            beställning av lärarexamina för grundskolans årskurser 4-9 innebär
            för lärarutbildningarna.
          </note>
          <note>
            Vi menar att det knappast är försvarbart att arbeta med beställningar
            som ställer högskolorna inför så snabba omställningar och svåra
            dimensioneringsbeslut. Det måste vara möjligt att tidigare kunna
            förutse förändrade dimensioneringsbehov och i tid ge sådan information
            att man successivt kan förändra sin organisation i enlighet med
            detta. Vi anser att ett bättre planeringsunderlag för regeringens
            beställningar av utbildningsplatser på lärarutbildningarna måste
            utvecklas.
          </note>
          <note>
            Vi tycker också att det är lite förvånansvärt att regeringen
            i propositionen inte alls berör den situation som håller på att
            uppstå för de yrkesinriktade programmen i gymnasieskolan. Enligt
            en rapport från
          </note>
          <note>
            Skolverket finns en stor risk för att den svaga rekryteringen
            av lärare i yrkesinriktade karaktärsämnen -
          </note>
          <note>
            tidigare kallade yrkeslärare - parat med de väntade stora pensionsavgångarna
            kan leda till en ytterst stor lärarbrist i karaktärsämnen på de
            yrkesförberedande programmen. Detta vore väldigt beklagligt.
          </note>
          <note>
            Regeringen framhåller också i propositionen att skolans långsiktiga
            behov motiverar att minst hälften av antalet lärarexamina bör
            vara inom områdena matematik, naturvetenskap och teknik, och det
            kan man hålla med om. Samtidigt talas på andra ställen om det
            angelägna i att öka antalet utbildningar som kräver förkunskaper
            från de naturvetenskapliga programmen. Av propositionen framgår
            dock inte hur regeringen har tänkt sig att antalet studerande
            som har denna kompetens skall räcka till alla utbildningar som
            kräver kompetensen och som erbjuds av högskolorna.
          </note>
          <note>
            Det är här det s.k. basåret spelar en viktig roll. Vi menar att
            det bör få utökat utrymme och att det bör ges som ett särskilt
            utbildningsuppdrag till högskolorna med öronmärkta pengar för
            att säkerställa att det får växa fritt utan konkurrens om anvisade
            medel.
          </note>
          <note>
            Jag vill avsluta mitt anförande med att mycket kort beröra situationen
            efter de nya antagningsreglerna till doktorandutbildningarna,
            hur det ser ut på universiteten och vilka konsekvenser det här
            har fått.
          </note>
          <note>
            Situationen är, i varje fall som jag har förstått det, väldigt
            mörk i Uppsala, Lund, Stockholm och Göteborg. I Uppsala befinner
            sig den humanistiska forskningen närmast i kris, enligt uppgifter.
            Vid historiskfilosofiska sektionen råder antagningsstopp, trots
            att den är en av de mest välskötta i landet. Vid språkvetenskapliga
            sektionen är antagningen närmast obefintlig. Vid teologiska sektionen
            råder absolut antagningsstopp.
          </note>
          <note>
            De första fallen av antagning med annan finansiering har nu börjat
            dyka upp: ett fall i Stockholm och ett i Uppsala. I båda fallen
            har den äkta maken ställt finansiella garantier för hustruns försörjning
            under forskarutbildningen. Det känns nästan overkligt, tycker
            jag - i dag, 1998. Det kan väl knappast heller ha varit regeringens
            avsikt med den här reformen.
          </note>
          <note>
            Känsloläget bland de doktorander som har påbörjat sin utbildning
            under de gamla reglerna skulle jag vilja beskriva som snudd på
            katastrof. De har hunnit definiera sina avhandlingsämnen och planerat
            sin forskarutbildning efter helt andra regler. Bara i Uppsala
            är de ca 150 stycken. Många av dem kan nu tvingas avbryta sina
            studier.
          </note>
          <note>
            Kraven på individuella studieplaner och mer ansvarstagande från
            fakultetsnämnderna - det måste jag ändå säga - är någonting som
            alla doktorander välkomnar. Det är inte där felet ligger. Vi tycker
            dock att regeringen nu utan prestige skulle försöka titta igenom
            vilka konsekvenser det här har fått och hur övergångsreglerna
            är utformade. Vi måste ge rätt signaler till unga människor när
            det gäller studier på högskolenivå.
          </note>
          <note type="speaker">
            Anf. 3 PER BILL (m) replik:
          </note>
          <note>
            Herr talman! Det var mycket bra att Britt-Marie
          </note>
          <note>
            Danestig tog upp de nya antagningsreglerna för forskarstuderande.
            Jag håller med om att det är en mycket mörk situation. Det sade
            vi moderater redan när regeringen införde dessa regler, och vi
            har hela tiden varit mycket kritiska till detta.
          </note>
          <note>
            Mitt råd till Britt-Marie Danestig är att vi inte behöver fundera
            så mycket över regeringens prestige.
          </note>
          <note>
            Låt oss samlas, vi partier här i riksdagen som vill ändra på
            de här reglerna och göra detta och köra över regeringen! Eller
            är det så att det är viktigare att sitta och vara regeringsunderlag
            än att se till att vi får ett bra antagningssystem för doktorander?
          </note>
          <note type="speaker">
            Anf. 4 BRITT-MARIE DANESTIG (v) replik:
          </note>
          <note>
            Herr talman! Jag vill inte säga att det ena utesluter det andra.
            Jag tror att man kan utgöra ett bra regeringsunderlag och också
            se till att doktoranderna får den hjälp de behöver.
          </note>
          <note>
            Nu är det här beslutet fattat. Vi var, precis som
          </note>
          <note>
            Moderata samlingspartiet, emot beslutet när det fattades. Vi
            hade de här farhågorna, och en del av dem tycks nu - i varje fall
            enligt mina kontakter - ha besannats. Jag tror inte att vi tjänar
            på att riva upp beslutet, men jag tror att vi borde se över övergångsbestämmelserna
            och titta på konsekvenserna. Det är nämligen de som befinner sig
            i systemet nu som har det svårast, de som har planerat sina studier
            efter helt andra regler.
          </note>
          <note type="speaker">
            Anf. 5 PER BILL (m) replik:
          </note>
          <note>
            Herr talman! Här tror jag att Britt-Marie har en för positiv
            bild. Jag är övertygad om att det här systemet och de krav man
            ställer på finansieringen av hela utbildningen kommer att göra
            att det blir betydligt färre som kommer in i systemet. Det är
            väldigt tråkigt, när vi precis tvärtom skulle behöva betydligt
            fler som kommer in i systemet och betydligt fler som kommer ut
            examinerade.
          </note>
          <note type="speaker">
            Anf. 6 BRITT-MARIE DANESTIG (v) replik:
          </note>
          <note>
            Herr talman! Som jag sade i mitt anförande är en av de farhågor
            vi har att antagningsstoppen gör att vi kommer att få stora brister.
            Det blir svårt att senare överbrygga dem.
          </note>
          <note>
            Jag tror att det vore väldigt viktigt att vi nu tog reda på vilka
            konsekvenserna har blivit, så att vi har väl underbyggda argument
            och även en väl genomlyst bild av situationen. Det beror lite
            grann på vilka företrädare man talar med vilka bilder man får,
            men jag tycker att regeringen skulle ta initiativ till att skyndsamt
            utreda frågan.
          </note>
          <note type="speaker">
            Anf. 7 YVONNE ANDERSSON (kd):
          </note>
          <note>
            Herr talman! Stora verksamhetsområden som förskola, skola, vuxenutbildning,
            högskoleutbildning, forskning och studiestöd har alla med samhällets
            påverkan och inverkan på människors liv att göra.
          </note>
          <note>
            Därför är det med största ansvar som jag närmar mig dessa frågor.
            Vem av oss vill inför våra barnbarn stå till svars för att de
            inte fått de möjligheter som de haft rätt till, att unga människor
            inte har fått en värdegrund att bygga sina liv på eller att Sverige
            som nation halkat efter i kunskapsnivå? Ingen. Ändå är risken
            påtaglig.
          </note>
          <note>
            Det finns elever i dag som känner att ingen vuxen hinner hjälpa
            dem, som inte hittar orienteringen i vad som är rätt och fel.
            Dessutom har landets kunskapsnivå sjunkit drastiskt i internationellt
            perspektiv, enligt de OECD-mätningar som genomförts. Vi kristdemokrater
            menar att skolan och systemet kan bli bättre.
          </note>
          <note>
            Vår utgångspunkt finns i den grundläggande synen på människan,
            en västerländsk humanistisk människosyn byggd på kristen etik.
            Den innebär att alla är unika och att alla har olika behov som
            skall tillfredsställas. Människor har förmåga att i gemenskap
            med andra påverka och ta ansvar för sina liv. Den förmågan innebär
            vidare att värden som frihet för den enskilde, solidaritet med
            svaga, jämställdhet mellan män och kvinnor och alla människors
            lika värde skall genomsyra hela verksamheten. Värdegrunden måste
            omfattas i praktiken, i det dagliga arbetet. Det tar sig uttryck
            i att våld, mobbning och främlingsfientlighet motverkas.
          </note>
          <note>
            Vi kristdemokrater menar samtidigt att en sådan syn får konsekvenser
            för hur man organiserar systemen. Det nuvarande utbildningssystemet
            är i alltför hög grad anpassat till att elever och människor är
            lika. De skall lära sig ungefär lika mycket på ungefär lika lång
            tid och på ungefär samma sätt. Dessutom skall det ske vid ungefär
            samma tillfälle i livet.
          </note>
          <note>
            Detsamma gäller studiefinansieringen, som endast i ytterst ringa
            del accepterar individuella förutsättningar. Detta måste vara
            feltänkt, eller vad tycker skolministern om detta, herr talman?
          </note>
          <note>
            Skola, utbildning och forskning har dubbla uppgifter. Dels syftar
            verksamheten till att fylla samtidens behov i form av kortsiktiga
            lösningar, självklart, dels framtidens, som kräver långsiktighet
            och samordning. Tyvärr tycks regeringen i alltför hög grad vara
            inriktad på kortsiktiga lösningar i stället för långsiktiga, med
            allvarliga konsekvenser som följd.
          </note>
          <note>
            Vi menar att en balans är nödvändig, skeenden kan aldrig frysas.
            Mitt under det att vi arbetar med morgondagens behov är de dagens,
            medan många samtida problem först är lösta när de är gårdagens.
          </note>
          <note>
            Exempel på detta är den hårda besparingen av basresurser på skolorna,
            vilken har fått till följd att alltmer resurser måste sättas in
            för att möta elever i behov av särskilt stöd. Konsekvenserna har
            blivit att vi visserligen löst ett kortsiktigt ekonomiskt problem,
            men att fler människor mår dåligt, och vi berövar barnen en harmonisk
            uppväxt, där olikheter är en tillgång snarare än en belastning.
          </note>
          <note>
            Planeringen av den högre utbildningen har flera frågetecken.
            Ett frågetecken rör det samhälleliga problemet att vi behöver
            spetsutbildad arbetskraft.
          </note>
          <note>
            Prognoserna visar att vi redan nu står inför problem att t.ex.
            rekrytera civilingenjörer och läkare. Samtidigt har regeringen
            redan tidigare år satsat stora resurser på naturvetenskapliga
            och tekniska grundutbildningar.
          </note>
          <note>
            Här blir jag naturligtvis tveksam till Vänsterpartiets nyligen
            gjorda uttalanden. De här medlen har inte ens hittat sina användningsområden,
            utan medlen tas i bruk nu i en nyligen beslutad tilläggsbudget.
            Likväl satsar regeringen ytterligare medel på de sistnämnda utbildningarna,
            samtidigt som alltför få platser finns på bristutbildningarna.
            Det tar ca 13 år att bli specialutbildad medicinare, var finns
            långsiktigheten när medicinarutbildningen inte har ett tillräckligt
            antal platser?
          </note>
          <note>
            Herr talman! Min undran är om utbildningsministern och socialministern
            över huvud taget diskuterar långsiktiga lösningar tillsammans.
          </note>
          <note>
            Motsvarande problem har vi inom lärarprofessionen. Alltför få
            behöriga lärare finns att tillgå. Att bli lärare tar runt fyra
            år. Barnen har funnits i kroppslig gestalt under denna tid. Likväl
            har man inte för fyra år sedan planerat fler utbildningsplatser.
            Vi kristdemokrater vill möta framtida behov genom åtgärder i dag.
            Det är en ansvarsfull politik, som inte enbart verkställer i dag
            det som skulle skett i går.
          </note>
          <note>
            Samma synsätt gäller studiefinansieringen. Ändringar som varit
            ologiska i relation till andra mål i systemet har gjorts. Människors
            liv hänger ihop i helheter, även om politiker har en tendens att
            tro att delarna tillsammans ger helheten.
          </note>
          <note>
            Vi har låg nativitet i Sverige. Vi har sett det som ett problem.
            Vi vill att alltfler skall utbilda sig allt högre upp i åldrarna.
            Samtidigt försvårar vi livssituationen för dem som vill förena
            reproduktiva och produktiva syften i sina liv.
          </note>
          <note>
            Som fembarnsmor studerade jag under rimliga villkor. Det är jag
            tacksam för. Men mina döttrar har inte samma möjlighet. Barntillägg
            finns inte, och fribeloppet är så lågt att extrainkomster för
            att slippa den ofta förnedrande proceduren att söka ekonomiskt
            bistånd är ingen idé. Pappaledighet saknas helt, samtidigt som
            jämställdhet är ett så viktigt mål att det skall genomsyra all
            verksamhet.
          </note>
          <note>
            Min fråga är: Hur kan utbildningsministern stå till svars för
            att möjligheten för unga människor att studera har försämrats
            de senaste åren, åtminstone för dem som har barn? I mitt fall
            får jag säga: Så var det inte förr i tiden. Då fanns det möjlighet
            att studera när man hade barn.
          </note>
          <note>
            Studiestödssystemet måste omgående förändras, människors olika
            livsval respekteras och systemet kopplas till målstyrning. Om
            den studerande förenar studier och arbete, kanske just för att
            dessa områden befruktar varandra, skall det vara görligt utan
            att livsvillkoren försämras. Lusten att lära tillsammans med respekt
            för individens ansvar måste i alla lägen vara vägledande för de
            principer och system som finns.
          </note>
          <note>
            Herr talman! Vuxenutbildningen har inte tagits på det allvar
            den är förtjänt av. Mycket är bra, människor har fått en ny chans
            att lära det som de av olika anledningar inte har kunnat ta vara
            på tidigare i sina liv. Men denna utbildning har till stor del
            varit riktad mot vissa målgrupper. Mitt under det att behov och
            en lust att lära har funnits hos vissa grupper, har vuxenutbildningen
            av arbetsmarknadsskäl tvingats på andra. Detta är kristdemokraterna
            kritiska mot. Lärandet är en subjektiv företeelse och bygger på
            intresse och motivation.
          </note>
          <note>
            Vi anser att vuxenutbildning skall utvecklas med hög kvalitet
            och finnas till för dem som själva önskar att lära. Vi vill dämpa
            takten i regeringens förslag till utbyggnad där stora risker finns
            för att kvantiteten blir viktigare än kvaliteten. Kvaliteten ser
            vi som viktig i hela verksamheten. Ett sätt att säkerställa den
            är att lärarna har en vuxenpedagogisk utbildning. Det är inte
            rimligt att vi utbildar lärare enbart till förskola, grundskola
            och gymnasium men inte till vuxenutbildning. Man skall kunna välja
            att utbilda sig till vuxenlärare. Det är beklämmande att regeringen
            i propositionen ojar sig över flykten av lärare från gymnasieskolan
            till vuxenutbildningen och menar att fler gymnasielärare skall
            utbildas. Att först behöva bli ungdomslärare för att senare bli
            vuxenlärare, med fortbildning i vuxenpedagogik, kan knappast vara
            önskvärt. Om gymnasielärare flyr den verksamhet de är utbildade
            för, är det naturligtvis ett annat problem som måste lösas.
          </note>
          <note>
            Herr talman! Vi ser fram emot Lärarutbildningskommitténs arbete
            i detta avseende, och vi undrar om ministern är beredd att verka
            för att vuxenlärarexamen kommer till stånd.
          </note>
          <note>
            Alla vuxna har rätt till grundläggande vuxenutbildning. Det är
            bra. Vi kristdemokrater har varit bekymrade över att inte särvux
            har varit en motsvarande rättighet. Jag kan inte heller förstå
            att denna orättvisa har fått leva så länge och lever fortfarande.
          </note>
          <note>
            Man noterar med tillfredsställelse i propositionen att volymen
            har ökat till 3 997 studerande. Med hänsyn till dem som borde
            ha fått möjlighet att studera på särvux är detta ytterst bekymmersamt
            - både med tanke på attityd och det faktiska förhållandet. Behovet
            beräknas vara 22 500. Därför var det med tillfredsställelse jag
            fick skolministerns svar i kammaren den
          </note>
          <note>
            3 december att problemet skulle åtgärdas. Men vad innebär åtgärdande?
            De berörda människorna har naturligtvis rätt att utvecklas efter
            sin förmåga. Vi kristdemokrater sade i valrörelsen att vi ville
            vara en röst för den som inte kunde göra sin röst hörd. Det har
            vi tagit på allvar. Och, herr talman, frågan är om ministern tänker
            verka för att människor får en laglig rätt till särvux.
          </note>
          <note>
            Gymnasieskolan har problem och genomgår en översyn. Det tycker
            vi är bra. Vi avvaktar resultatet, men vi vill här peka på att
            just en omväxlande lärlingsutbildning och teoretisk utbildning
            skulle möta en del problem.
          </note>
          <note>
            Det finns också andra problem vi vill peka på.
          </note>
          <note>
            Många ungdomar har inte någon trygg hemmiljö och närstående att
            luta sig mot. Deras problem möts i skolan som om de vore skolproblem.
            I verkligheten är det problem som närmast skulle åtgärdas med
            hjälp av närhet till vuxna i livet utanför skolan. Vi vill därför
            dra lärdom av vad t.ex. folkhögskolorna har visat, dvs. att internatvistelse
            eller annat boende kan kombineras med gymnasieskolans utbildning.
            Social trygghet är en förutsättning för att må gott och lära.
          </note>
          <note>
            Föräldrarna har huvudansvaret för barnens vård och uppfostran.
            Det är viktigt att föräldrarna får ha inflytande över vilken påverkan
            barnen utsätts för.
          </note>
          <note>
            Rätten att välja skola är en demokratisk självklarhet, och fristående
            skolor ser vi som ett naturligt och utvecklande inslag i ett pluralistiskt
            samhälle.
          </note>
          <note>
            Skolan är ett stöd till föräldrarna och har som uppgift att fostra
            och ge eleverna baskunskaper för det fortsatta livet. Målet är
            att varje elev skall få möjlighet att utveckla sin särskilda begåvning
            och sina särskilda intressen. Alla kan utvecklas utifrån sin nivå.
            Därför är det inte minst viktigt att barn med olika typer av handikapp
            stimuleras.
          </note>
          <note>
            Sedan har vi frågan om synen på kunskap. Vi kristdemokrater menar
            att den teoretiska kunskapen har fått alltför stort utrymme och
            högt värde i relation till den praktiska. Vi menar att en balans
            är nödvändig både för samhället, för kunskapen i sig och för de
            enskilda medborgarna.
          </note>
          <note>
            Kring sekelskiftet var balansen en annan. Människor hade det
            praktiska kunnandet i ryggmärgen. Det var självklart. Det teoretiska
            kunnandet var huvudsakligen någonting för de besuttna. Folkbildningen
            startade med att göra den teoretiska kunskapen tillgänglig för
            folket. Så småningom tog också politikerna sitt ansvar i denna
            fråga. Nu är läget ett annat. Den teoretiska kunskapen är tillgänglig
            för alla som vill.
          </note>
          <note>
            Men hur är det med den praktiska?
          </note>
          <note>
            Herr talman! Företräder utbildningsministern och skolministern
            ett synsätt som uppvärderar handens arbete och det praktiska kunnandet
            och gör det tillgängligt för alla?
          </note>
          <note>
            Jag har lyft fram några uppfattningar, varav alla grundas på
            att system kring skola, utbildning, forskning och studiestöd skall
            vara flexibelt nog att möta olika människors förutsättningar och
            livsvillkor. Genom att vars och ens olika behov tillgodoses utifrån
            en tydlig värdegrund byggs det goda samhället. Jag har också ställt
            sex frågor till ministrarna, som jag förväntar blir besvarade
            i den efterföljande debatten.
          </note>
          <note>
            Herr talman! Jag vill för tids vinning yrka bifall till reservation
            3 under mom. 1 och 5 i utbildningsutskottets betänkande 1, men
            står naturligtvis bakom de övriga reservationerna. Jag står bakom
            samtliga mina reservationer i utbildningsutskottets betänkande
            2, men för tids vinnande yrkar jag bifall till reservation nr
            1.
          </note>
          <note type="speaker">
            Anf. 8 BRITT-MARIE DANESTIG (v) replik:
          </note>
          <note>
            Herr talman! Yvonne Andersson talar om att alla människor är
            lika, i betydelsen lika värde. Jag skulle vilja säga att människor
            har olika livschanser. Varför är då Kristdemokraterna så pass
            njugga och vill dra ned på de särskilda utbildningsinsatserna
            för vuxna?
          </note>
          <note>
            Det är just de vuxna som har lika värde men som har haft olika
            livschanser.
          </note>
          <note>
            Yvonne Andersson talade om kvantitet kontra kvalitet. Jag skulle
            vilja veta vad Yvonne Andersson stödjer sig på när hon säger att
            hon är oroad för kvaliteten i kunskapslyftskurserna. Det enda
            jag har hört är att man mest skall oroa sig för att privata entreprenörer
            har fått uppdraget, bl.a. i den kommun vi båda kommer från. Där
            har lärarna varit dåligt utbildade, och de har definitivt inte
            haft någon pedagogisk utbildning. I det fallet är Kristdemokraterna
            ett parti som stöder just det privata entreprenörskapet i de kommunala
            sammanhangen.
          </note>
          <note type="speaker">
            Anf. 9 YVONNE ANDERSSON (kd) replik:
          </note>
          <note>
            Herr talman! För det första är jag ledsen att Britt-
          </note>
          <note>
            Marie Danestig inte lyssnade på hela mitt anförande.
          </note>
          <note>
            Jag utgick från en ökad flexibilitet där man skall kunna ta hänsyn
            till livsvillkor och möjligheter till studier.
          </note>
          <note>
            För det andra vill vi dämpa takten men ändå fortsätta att utveckla
            vuxenutbildningen. I dag finns ingen kvalitetssäkring. Man har
            inte i statens regi tagit något som helst ansvar för att de lärare
            som skall undervisa inom kunskapslyftet har vuxenpedagogisk utbildning.
            Därför har vi yrkat på att det omgående skall genomföras.
          </note>
          <note type="speaker">
            Anf. 10 BRITT-MARIE DANESTIG (v) replik:
          </note>
          <note>
            Herr talman! Jag håller med Yvonne Andersson om att det är väldigt
            viktigt att lärarna är välutbildade och att de som skall undervisa
            vuxna har en vuxenpedagogisk utbildning. Men både Yvonne Andersson
            och jag vet ju att det är få lärare som har någon typ av vuxenpedagogisk
            utbildning. De skulle knappast räcka till för denna jättestora
            satsning.
          </note>
          <note>
            Jag har en annan fråga, och den gäller gymnasieskolan som Yvonne
            Andersson tog upp. Skall jag tolka Kristdemokraterna och Yvonne
            Andersson så, att ni nu har lämnat kravet på att nivågruppera
            kärnämnena och satsningen på att alla elever skall läsa gemensamt
            till en viss kompetens i kärnämnena? Har ni lämnat er tidigare
            vilja att individualisera problemet och låta vissa slippa denna
            kunskapsnivå?
          </note>
          <note type="speaker">
            Anf. 11 YVONNE ANDERSSON (kd) replik:
          </note>
          <note>
            Herr talman! Det som först och främst förvånar mig är att utbildningen
            för vuxenlärare skulle ha föregåtts av denna jättestora satsning.
            Då vill jag återigen säga: Kristdemokraterna vill utvidga antalet
            platser med 7 500 per år, men vi anser att det i dag inte finns
            den kvalitetssäkringen och det kraftfulla engagemanget från majoritetens
            sida att utbilda lärare för detta.
          </note>
          <note>
            När det gäller gymnasieskolan är vi beredda att diskutera hur
            olika människor kan tillgodogöra sig olika typer av undervisning.
            Målet, att de skall ha detta kunnande, är också vårt mål, men
            utbildningen kan ske på varierande sätt och med olika typer av
            varvningar mellan t.ex. lärlingsutbildning och teoretisk utbildning.
            Vi löser alltså upp det statiska i systemet.
          </note>
          <note type="speaker">
            Anf. 12 SOFIA JONSSON (c):
          </note>
          <note>
            Herr talman! Det moderna samhället ställer högre krav än någonsin
            på människors kunskap. Varje år tillkommer ca 10 % nya arbetstillfällen
            med krav på höga kvalifikationer. Samtidigt försvinner en lika
            stor del arbetstillfällen med enklare arbetsinnehåll. Fler människor
            måste därför få en kvalificerad grundläggande utbildning och förutsättningar
            att återkomma hela livet till utbildningen.
          </note>
          <note>
            I dag kan vi se att 40 % av befolkningen någon gång under livet
            studerar vidare. Detta är en siffra som vi med säkerhet vet kommer
            att bli allt högre i framtiden. Kunskapssamhället är på väg att
            förverkligas. Det innebär också stora utmaningar för den nationella
            högskolepolitiken.
          </note>
          <note>
            Det senaste årtiondet har den svenska högskolan genomgått sin
            största förändring någonsin. På åtta år har vi sett hur högskolan
            fått mer än 100 000 nya platser.
          </note>
          <note>
            Sverige får till årsskiftet tre nya universitet och om något
            år till förmodligen ytterligare ett. Jag vill med glädje uttrycka
            att de insatser som bl.a. Centerpartiet medverkat till de senaste
            åren har gett ett sådant resultat.
          </note>
          <note>
            Samtidigt, herr talman, måste man oroas över regeringens agerande.
            Man utnämner universitet, men man ger dem inte några nya pengar.
            Trots att både
          </note>
          <note>
            Högskoleverkets granskningsgrupp och styrelse klart uttryckt
            att universitetsbildningar förutsätter nya pengar till forskning
            och forskarutbildning, väljer regeringen att låtsas som om det
            regnar.
          </note>
          <note>
            Det är inte utan att man frågar sig vad ordet
          </note>
          <note>
            "universitet" betyder för vår utbildningsminister. Å
          </note>
          <note>
            ena sidan är det de som skall bära den svenska forskningen. Å
            andra sidan innebär det ingenting i praktiken att bli utnämnd
            till universitet. Det kan ju i och för sig tyckas vara vackert
            att få examinationsrättigheter. Men vad betyder rätten att examinera
            doktorer om de inte har pengar till att utbilda sina doktorander?
            Hur vill utbildningsministern ha det egentligen?
          </note>
          <note>
            För Centerpartiet är innebörden av en utnämning till universitet
            entydig: Det skall betyda nya resurser till forskning och forskarutbildning.
            Ett universitet förutsätts kunna forska och utbilda forskare inom
            flera områden. Det är ett krav som vi inte ställer på högskolorna.
            Att bli universitet måste därför betyda att forskningens andel
            av verksamheten ökar. Men hur ser det då ut egentligen i Sverige?
            Jo, av tre nya universitet har Växjö störst andel forskning. Där
            uppgår forskningsresurserna till 18 % av det totala anslaget.
            Minst andel har Örebro med 15 %. Detta kan vara intressant att
            jämföra med forskningsanslagen för andra, äldre universitet. Där
            varierar andelen forskning från Luleå Tekniska Universitet och
            Linköpings Universitet med vardera 35 % forskningsanslag av det
            totala anslaget upp till Stockholm och Uppsala, där forskningsanslagen
            uppgår till mer än hälften av det totala anslaget. Nu är det inte
            min avsikt att kräva per-capita-baserade forskningsanslag. Men
            nog måste utbildningsministern erkänna att det är en orimlig diskrepans
            mellan villkoren för de nya och för de äldre universiteten?
          </note>
          <note>
            Herr talman! Riksdagen har redan godkänt ramarna för 1999 års
            budget. Centerpartiet hade velat se ett annat beslut, så jag kan
            tyvärr inte yrka på vårt budgetalternativ som hade betytt 25 miljoner
            kronor extra vardera till Karlstad, Växjö, Örebro, Mitthögskolan
            och 10 miljoner kronor extra till Karlskrona/Ronneby.
          </note>
          <note>
            Jag får därför nöja mig med en stilla förhoppning om att regeringen
            i vår kommer att leva upp till de löften och förespeglingar som
            man tidigare givit då man bestämde att Karlstad, Växjö och Örebro
            skulle bli universitet och de antydningar som man givit om att
            Mitthögskolan har goda chanser att bli universitet under år 2000.
            Det borde innebära att regeringen i vårpropositionen skapar utrymme
            för en kraftig ökning av forskningsresurserna till dem.
          </note>
          <note>
            Herr talman! Nu när expansionen inom högskolan är beslutad och
            under genomförande måste kvaliteten i utbildningen säkras. Sveriges
            universitet och högskolor behöver ett kvalitativt språng efter
            det kvantitativa språng som nu är taget. Den högre utbildningens
            kvalitetsarbete måste ha sin grund i studenternas rätt till en
            god utbildning och deras krav och förväntningar på sin studietid.
            Studenten skall stå i centrum för utbildningspolitiken. Samtidigt
            går det inte att se studenter som en homogen grupp med likvärdiga
            behov. Vi kan se att såväl andelen vuxenstuderande som andelen
            människor från hem utan utbildningstradition blir allt större
            inom högskoleutbildningen. Ett modernt utbildningsväsende måste
            vända sig till alla olika studenter och ge både en utbildning
            som är anpassad efter studenternas olika förutsättningar och sådana
            sociala villkor att studenterna kan tillgodogöra sig utbildningen.
          </note>
          <note>
            En politik för ett kvalitativt språng i högskolan måste givetvis
            till stor del handla om kvaliteten i undervisningen och hur den
            säkras. Den måste också adressera frågor om studenternas villkor
            och möjligheter att tillgodogöra sig utbildningen. Kvalitetsarbetet
            måste också syfta till att förbättra kontakten mellan yrkesliv
            och högskola för att förmedla en utbildning som också ger en relevans
            för arbetslivets behov.
          </note>
          <note>
            När nu alltfler studenter med olika bakgrund söker sig till högskolan
            ökar också kraven på skolan att anpassa undervisningen så att
            alla studenter kan få en bra del av den. Högskolan är i dag den
            enda delen av utbildningssystemet där lärarna inte omfattas av
            formella krav på pedagogisk, metodisk eller didaktisk kompetens.
            Följden är att alltför mycket av högskoleutbildningen fortfarande
            bedrivs på samma sätt som för 30 år sedan.
          </note>
          <note>
            Behovet av högskolelärare kommer att öka kraftigt de närmaste
            åren. Det är därför viktigt med en samlad strategi för att få
            fler lärare. Här vore det intressant att höra utbildningsminister
            Östros om hur regeringen kommer att arbeta för att säkra tillgången
            på kompetenta lärare vid våra högskolor och universitet.
          </note>
          <note>
            En bra högre utbildning och forskning måste också sätta jämställdheten
            i fokus. I dagens högskola minskar andelen kvinnor påtagligt på
            de högre nivåerna i hierarkin. Ca 90 % av professurerna innehas
            i dag av män. För att uppnå en ökad jämställdhet inom hela högskolan
            är det nödvändigt att börja redan i grundutbildningen. Det behövs
            en aktiv rekrytering av kvinnor till forskarutbildningen, fler
            handledare till forskningsarbeten och en strävan efter större
            jämlikhet i högskolans tjänstestruktur.
          </note>
          <note>
            Centerpartiet anser att också studenterna inom grundutbildningen
            borde omfattas av bestämmelser motsvarande dem som finns i jämställdhetslagen.
          </note>
          <note>
            Sådana motsvarande regler bör skrivas in i högskoleförordningen.
          </note>
          <note>
            Herr talman! Studiemedelssystemet måste reformeras. Ett nytt
            studiemedelssystem skall vara hållbart och överskådligt såväl
            för den enskilde som för staten. Det måste framför allt minska
            den sociala snedrekrytering som finns i dag.
          </note>
          <note>
            Utbildning är ett av de viktigaste inslagen i en politik för
            att slå vakt om alla människors lika möjligheter. Investeringar
            i utbildning är av avgörande betydelse för såväl samhället som
            människorna. En politik för rättvisa måste i stor utsträckning
            bygga på en politik för att erbjuda alla lika möjligheter till
            utbildning.
          </note>
          <note>
            Även om möjligheterna till högre studier ökat efter expansionen
            så kommer inte de här möjligheterna alla till del. Den sociala
            snedrekryteringen till högre utbildning är i stort sett oförändrad
            sedan 1960-talet.
          </note>
          <note>
            De kommande åren bör stora ansträngningar göras för att bryta
            detta mönster och uppmuntra fler att studera.
          </note>
          <note>
            En stor andel av dem som i dag studerar på högskolan kommer att
            hamna i en livslång skuldfälla.
          </note>
          <note>
            Under den resterande delen av sitt yrkesverksamma liv kommer
            de att betala en akademikerskatt på 4 %
          </note>
          <note>
            av bruttoinkomsten i stället för att snabbt amortera av skulden.
            Den höga skuldsättningen gör att många tvekar inför att påbörja
            högre studier. De som tvekar mest är ofta de som är i störst behov
            av ett samhällsstöd för att våga ta språnget. Skuldsättningen
            bidrar därför till att bibehålla den sociala snedrekryteringen.
          </note>
          <note>
            Herr talman! Centerpartiet ser tre principer som bör ligga till
            grund för en ny studiemedelsreform.
          </note>
          <note>
            1. Den första principen innebär att skuldbördan efter studietiden
            måste lättas.
          </note>
          <note>
            2. Den andra principen innebär att studiemedelssystemet skall
            vara enkelt och lättöverskådligt.
          </note>
          <note>
            3. Den tredje principen innebär att systemet skall konstrueras
            så att subventioner i systemet blir tydliga.
          </note>
          <note>
            Med dessa principer som grund menar Centerpartiet att det nya
            studiemedelssystemet bör utgå från att ansvaret för studiefinansieringen
            skall delas lika mellan stat och student. Studiemedlens totalbelopp
            skall därför utgöras av lika delar bidrag och lån.
          </note>
          <note>
            Om vi läser i riksdagspartiernas motioner ser vi att de flesta
            partier ser det som mycket angeläget att inom kort införa ett
            nytt studiemedelssystem. Utifrån detta är det rätt förvånande
            att det endast är Centerpartiet som lagt fram ett konkret förslag
            i frågan.
          </note>
          <note>
            Centerpartiet har ett finansierat förslag som kan ta sin början
            redan hösten -99.
          </note>
          <note>
            Folkpartiet visar sig ha en vision och en målsättning om ett
            nytt studiemedelssystem. Kristdemokraterna ser vikten av ett nytt
            system, och Moderaterna vill se en skyndsam utredning i frågan.
            Alldeles nyss kunde vi höra Britt-Marie Danestig från Vänsterpartiet
            prata om vikten av ett nytt studiemedelssystem och att detta bör
            komma i gång så snart som möjligt.
          </note>
          <note>
            Men då frågar jag mig: Var finns förslagen? Det handlar ju inte
            längre bara om att diskutera fina ord, om att diskutera att propositionen
            är på väg. Nu behövs det ett riktigt förslag med konkreta åtgärder
            för ett nytt studiemedelssystem.
          </note>
          <note>
            I betänkandet kan vi i alla fall läsa att utskottet
          </note>
          <note>
            "erinrar om att regeringen har aviserat en proposition om ett
            nytt system som skall träda i kraft år 2000".
          </note>
          <note>
            Detta har sin grund i tidigare utbildningsminister
          </note>
          <note>
            Thams uttalande. Nu är det bara att hoppas att nuvarande minister
            Östros tänker hålla fast vid regeringens tidigare löfte.
          </note>
          <note>
            Herr talman! Då studiemedlen är avsedda för heltidsstudier under
            nio månader måste det naturligtvis vara tillåtet med yrkesarbete
            under de månader då studiemedel inte ges. Centerpartiet anser
            att dagens system hindrar många studenter. Det skall vara möjligt
            att undvika en hög skuldsättning genom eget arbete under t.ex.
            sommaren eller under helger. Vi vill därför höja fribeloppet till
            två basbelopp, vilket motsvarar 74 000 kronor per år. Vi anser
            också att det skall vara möjligt att jämka mellan höst- och vårtermin
            då man studerar båda terminerna.
          </note>
          <note>
            Det är inte utan att man förvånas över att inte ens en sådan
            justering aviserats. Höjningar i den storleksordning som Centerpartiet
            föreslår är inte svåra att finansiera men skulle betyda mycket
            för de studenter som i dag drabbas orättvist hårt av fribeloppsreglerna.
          </note>
          <note>
            Herr talman! Det finns många frågor som hade varit värda att
            ta upp. Med den tid som har stått till mitt förfogande har jag
            dock nöjt mig med att fokusera på de viktiga förändringar som
            inte har synts i budgeten. En sådan viktig förändring är forskningsanslaget,
            som jag har tagit upp. Människor skall kunna lita på löften från
            riksdag och regering. I och med att regeringen skapade de nya
            universiteten gjorde man ett åtagande att öka forskningsresurserna
            till dem. Jag hoppas att de nya förslagen kommer under våren.
          </note>
          <note>
            Slutligen vill jag när det gäller UbU1 yrka bifall till reservation
            4 under mom. 7 och när det gäller
          </note>
          <note>
            UbU2 till reservation 4.
          </note>
          <note type="speaker">
            Anf. 13 YVONNE ANDERSSON (kd) replik:
          </note>
          <note>
            Herr talman! Det är förvånande att Centern kan kritisera andra
            partier för att inte ha gått igenom det här närmare och samtidigt
            i sitt anförande uppehålla sig vid studiemedel. Som om detta skulle
            vara det allenarådande för en studerande!
          </note>
          <note>
            Vi i Kristdemokraterna har faktiskt arbetat fram någonting som
            vi kallar för studiestöd i stället. Studiestöd är en mycket bredare
            fråga. Det handlar ju faktiskt om att se den studerandes hela
            situation. Då gäller det boendet. Då gäller det trygghetssystemen,
            som i dag inte finns. Det gäller pensionsförmåner, sjukförsäkringar,
            föräldraförsäkringar etc. Hur har
          </note>
          <note>
            Centerpartiet hanterat det?
          </note>
          <note type="speaker">
            Anf. 14 SOFIA JONSSON (c) replik:
          </note>
          <note>
            Herr talman! Vi kan höra här hur Kristdemokraterna börjar fundera
            över sina system. Men vi har också under dagen hört dem diskutera
            och föra fram vikten av alla människors lika möjligheter. För
            min del handlar ett nytt studiemedelssystem om alla studenters
            lika möjligheter. Det är något som för mig är väldig viktigt.
          </note>
          <note>
            I fråga om de diskussioner som Kristdemokraterna tar upp här
            vad gäller det tidigare barntillägget vill jag säga att också
            Centerpartiet har engagerat sig kring dessa frågor. Det är en
            del av bakgrunden till att vi har föreslagit en studiesocial utredning.
          </note>
          <note>
            Jag skulle vilja komma med en motfråga till
          </note>
          <note>
            Kristdemokraterna. Jag funderar på hur deras budget ser ut. Här
            sparar man 317 miljoner kronor på universiteten och högskolan.
            Det gör Kristdemokraterna ganska unika eftersom det är det enda
            parti som faktiskt vill minska resurserna till den högre utbildningen
            och forskningen i det här landet.
          </note>
          <note type="speaker">
            Anf. 15 YVONNE ANDERSSON (kd) replik:
          </note>
          <note>
            Herr talman! Vi ökar på forskningen med
          </note>
          <note>
            50 miljoner kronor, för att ta Sofia Jonssons sista fråga först.
            För övrigt är det ju så att i Kristdemokraternas politik är inte
            ekonomin det allra första. Det är inte prioritet 1. Prioritet
            1 är människors möjligheter att utveckla någonting. Då är ekonomin
            den fråga som man naturligtvis får pröva och möta i de här sammanhangen.
            Vi anser att vi från grunden har gått igenom vilka behov som kan
            finnas. Det är inte så att vi kommer att spara på sikt. Det är
            snarare så att vi har en långsiktigare lösning så att vi inte
            hamnar i en dålig kvalitetssituation.
          </note>
          <note>
            När det gäller studiemedelssystemet och studiestödet vill jag
            fortfarande påpeka att om man nämner några exempel i ett replikskifte
            i en debatt som denna så kan vi sedan mötas och se hur pass genomtänkta
            förslag vi har. Vi vill inte ha ett system som är statiskt gentemot
            att alla människor skulle vara lika. Det hoppas jag framkom i
            inledningsanförandet.
          </note>
          <note type="speaker">
            Anf. 16 SOFIA JONSSON (c) replik:
          </note>
          <note>
            Herr talman! Yvonne Andersson, jag ställer gärna efteråt upp
            på att diskutera hur vi kan lösa frågorna med anledning av det
            nya studiemedelssystemet och vilka förslag som vi kan komma överens
            om.
          </note>
          <note>
            Men det som är intressant och som jag vill komma tillbaka till
            är att Kristdemokraterna fortfarande vill minska resurserna till
            högre utbildning. De talar så vackert i motionerna om att kvaliteten
            skall bevaras samtidigt som en lugnare utbildningstakt väljs.
            Men de talar inte om var besparingarna skall göras. I stället
            anger man besparingarna i en klumpsumma.
          </note>
          <note>
            Man kan fundera över var Kristdemokraterna vill att besparingarna
            skall göras. Vem är det som inte skall få möjlighet att studera
            nästa höst, och vilken högskola är det som inte skall få ökade
            möjligheter till sin nya forskning?
          </note>
          <note type="speaker">
            Anf. 17 BRITT-MARIE DANESTIG (v) replik:
          </note>
          <note>
            Herr talman! Jag delar till en del det som Sofia
          </note>
          <note>
            Jonsson har sagt om studiemedelssystemet, både när det gäller
            den höjda bidragsdelen och fribeloppet samt samordningen med olika
            sociala stödsystem.
          </note>
          <note>
            Jag har en fråga som gäller något mycket konkret.
          </note>
          <note>
            Centerpartiets förslag innebär faktiskt att studenten får ungefär
            600 kr mindre per månad i handen att klara sig på, trots att vi
            vet att studenterna som grupp har fått ett betydligt minskat konsumtionsutrymme
            på grund av höjda bondekostnader, dyrare litteratur, osv.
          </note>
          <note>
            Hur har man i Centerpartiet funderat när det gäller detta? Hur
            har man kommit fram till att man skall erbjuda studenterna betydligt
            mindre pengar i månaden än vad de nu får?
          </note>
          <note type="speaker">
            Anf. 18 SOFIA JONSSON (c) replik:
          </note>
          <note>
            Herr talman! Visst har vi i Centerpartiet funderat på detta.
            Vår målsättning med det nya studiemedelssystemet och vårt konkreta
            förslag, som är det enda konkreta förslag som finns på bordet
            här i dag, innebär ju att alla studenter skall få möjlighet att
            studera på en högre utbildning. Vårt förslag innebär precis som
            Britt-Marie Danestig sade att totalbeloppet sänks med 400 kr,
            vilket innebär att studenterna under studietiden får mindre pengar
            i handen. Men på längre sikt tryggar vi studenten. Det är det
            långsiktiga perspektivet som Centerpartiet har tagit fram, långsiktigt
            hållbart och långsiktiga möjligheter för studenten.
          </note>
          <note>
            Genom de undersökningar som har gjorts vet vi att det är skuldbördan
            som till största delen gör att många inte börjar studera på den
            högre utbildningen.
          </note>
          <note>
            Jag vill ställa en motfråga till Britt-Marie Danestig. Nu har
            vi hört Britt-Marie Danestig stå här och diskutera hur viktigt
            det är med ett nytt studiemedelssystem. Om ni i Vänsterpartiet
            tycker att det nu är så viktigt, hur ser då ert förslag ut, och
            hur vill ni finansiera det?
          </note>
          <note type="speaker">
            Anf. 19 BRITT-MARIE DANESTIG (v) replik:
          </note>
          <note>
            Herr talman! Jag tycker att frågan hur studenterna med 400 kr
            mindre - enligt Sofia Jonsson, men jag har för mig att det var
            fråga om ungefär 600 kr - skall klara sin direkta försörjning
            varje månad kvarstår.
          </note>
          <note>
            Skall de arbeta, skall de få stöd av sina föräldrar, eller är
            det andra sociala stödsystem, t.ex. bostadsbidrag, som skall fylla
            ut detta, vilket en centerpartist som jag mötte i en debatt före
            valet påstod? Då tycker jag att detta blir väldigt skevt.
          </note>
          <note>
            Vi har avstått från att lägga fram något konkret förslag därför
            att vi förväntar oss att regeringen någon gång i mars månad eller
            åtminstone någon under våren kommer att lägga fram ett sådant
            förslag. Men vi har i tidigare debatter och i tidigare motioner
            angett att det är viktigt med en väsentlig höjning av bidragsdelen
            och att vi tycker att denna trappa är riktig. Vi har talat om
            att utbildning på grundskolenivå borde vara en rättighet för alla
            om någon av någon anledning har missat den. Vi har talat om att
            individen skulle behöva satsa något lite när det gäller utbildning
            på gymnasieskolenivå men att det är ett starkt samhällsintresse
            att bidra med en stor del av detta. När det gäller studier på
            högskolenivå har vi sagt att nivån kanske borde vara att individen
            satsar
          </note>
          <note>
            50 % och samhället 50 %. Vi har också räknat på hur mycket det
            kostar att slopa fribeloppet alternativt att höja det. Ungefär
            så anser vi att det skall vara, vilket har framgått av tidigare
            motioner. Men vi har i dag inte låst oss vid ett konkret förslag.
            Vi avvaktar.
          </note>
          <note type="speaker">
            Anf. 20 SOFIA JONSSON (c) replik:
          </note>
          <note>
            Herr talman! Det är intressant att höra Britt-Marie
          </note>
          <note>
            Danestig från Vänsterpartiet börja diskutera och propagera och
            använda de termer som hon gör om det nya studiemedelssystemet
            - 50 % bidrag och 50 %
          </note>
          <note>
            lån. Det är jättebra. Men samtidigt hör vi hur man från Vänsterpartiet
            från talarstolen frågar: När kommer propositionen? Vi har väntat
            länge nog. Är det då inte rätt att vara med och bilda en opinion,
            så att vi tillsammans kan försöka få fram ett förslag som är långsiktigt
            hållbart och där det finns lika möjligheter för studenter att
            bedriva högre studier?
          </note>
          <note type="speaker">
            Anf. 21 BARBRO WESTERHOLM (fp):
          </note>
          <note>
            Herr talman! Jag kommer att koncentrera mitt inlägg på högre
            utbildning och forskning. För oss liberaler är det den enskilda
            människan och hennes frihet att välja väg så länge hon inte skadar
            någon annan eller begränsar andras frihet som är grunden för vår
            politik. Oavsett bakgrund, begåvning, fysisk eller mental styrka
            måste alla människor få många chanser i livet. För att nå detta
            mål måste man ständigt inhämta kunskap och utveckla sin förmåga.
            Det innebär inte att alla gör samma saker utan just det som passar
            var och en bäst.
          </note>
          <note>
            I ett liberalt samhälle utgör utbildningspolitiken och forskningspolitiken
            en mycket viktig grund. Vi måste här vara realistiska. Vi ser
            att vi i dag lever i ett mycket föränderligt samhälle. Utbildning
            i dag är en färskvara, och det är därför som var och en kommer
            att möta utbildning under hela sitt liv. Detta föränderliga samhället
            har vi inte haft förmågan att anpassa oss efter i socialdemokratins
            Sverige. Vi har inte i tid lagt om kursen för högre utbildning
            och forskning.
          </note>
          <note>
            Vi från Folkpartiet har kraxat om att vi inte längre kan förse
            svenskt näringsliv med de välutbildade forskare som behövs, och
            vi kan se hur inte minst läkemedelsföretagen har lagt mycket av
            sin forskning utomlands där kompetens finns. Nu har Astra t.o.m.
          </note>
          <note>
            aviserat att man skall flytta en mycket viktig del av sin verksamhet,
            huvudkontoret, till London där förutsättningarna är bättre för
            företagets arbete.
          </note>
          <note>
            Detta är dystert. Det är dystert för våra ungdomar som ser detta
            hända, och det är dystert för oss som är i pensionsåldern och
            som är beroende av att det finns ett vitalt näringsliv i Sverige
            för att vi skall ha råd med de trygghetssystem som utgör en så
            viktig del av det svenska samhället och som vi har all rätt att
            vara stolta över.
          </note>
          <note>
            I detta betänkande tar utskottsmajoriteten upp den här resultatredovisningen.
            Man konstaterar att man utbildar 21 400 fler helårsstudenter än
            regeringen krävt och refererar till att RRV anser att det är brister
            i budgeteringen.
          </note>
          <note>
            Detta är väl inte så konstigt med tanke på den snabbhet som detta
            skulle ske. Kanske är det inte helt fel samhällsekonomiskt att
            vi har utbildat fler än det var tänkt, därför att en del av den
            överproduktionen ligger inom naturvetenskap och teknik, vilket
            är tydliga bristområden där vi egentligen behöver utbilda fler
            och fler. Men det har varit ett kvantitativt tänkande, inte ett
            kvalitativt tänkande. Om vi skall kunna konkurrera internationellt
            måste vi erbjuda våra studenter och våra forskare en kvalitetsmässigt
            bra utbildning och forskarsituation.
          </note>
          <note>
            Våra studenter har världen som arbetsmarknad.
          </note>
          <note>
            Det är också så att svenska företag och svensk offentlig sektor
            i dag faktiskt har världen som rekryteringsbas. Detta ställer
            höga krav på att vi kvalitetsmässigt har en bra utbildning.
          </note>
          <note>
            Vi i Folkpartiet menar att regeringens kvalitetstänkande är för
            snävt. Givetvis skall varje fakultet, varje högskola och varje
            universitet självkritiskt granska sin egen verksamhet, men det
            räcker inte. Vi i Folkpartiet föreslår att fristående ackrediteringsinstitut
            inrättas, så som man har i t.ex. England och
          </note>
          <note>
            USA. De här skall vara obundna. De kan också mycket väl ha ackrediterare
            som kommer från andra länder.
          </note>
          <note>
            Med ackreditering av våra lärosäten får studenterna en möjlighet
            att se var man får den bästa utbildningen, var den bästa forskarutbildningen
            finns. Till detta kommer att vi också måste ha människor som är
            utbildade i ackreditering. Sådan utbildning finns faktiskt inte
            i Sverige. Man får söka sig till Finland,
          </note>
          <note>
            England eller USA för att få den utbildningen. Det krävs nämligen
            alldeles speciella insatser för detta.
          </note>
          <note>
            Efter detta med kvalitetssidan vill jag gå över till doktorandutbildningen.
            Flera talare här har varit inne på det som skedde under förra
            mandatperioden och de problem som en del fakulteter nu har. I
            princip är det ju stopp för att rekrytera nya doktorander.
          </note>
          <note>
            Jag skall ta upp ett annat problem som jag har sett i några forskningsfonder.
            Genom det fixerade fyraårskravet på finansiering kommer man nu
            från institutioner in med "färdiga doktorandpaket". Man kommer
            in med en ansökan om ett projekt men fortfarande är ingen doktorand
            så att säga anställd i projektet.
          </note>
          <note>
            Då har man väl hamnat helt fel i den här forskarutbildningen.
          </note>
          <note>
            Jag är kanske gammeldags men jag inbillade mig att en viktig
            del av utbildningen är att man kanske hittar en idé på en institution.
            Man sätter upp en hypotes. Sedan skall man underbygga det här
            med egna litteraturstudier. Man skall själv falsifiera den här
            hypotesen, inte få det hela färdigt som ett paket -
          </note>
          <note>
            man går in och gör de fyra åren och kommer ut med lagerkrans
            och hatt och med ring på fingret. Det kan inte vara rätt väg att
            gå när det gäller kvalificerad forskarutbildning.
          </note>
          <note>
            Jag hoppas att utbildningsministern kan nappa här. Det gäller
            att gå in och analysera konsekvenserna av den förändring som kom
            till stånd förra året och att vara villig att ändra på de delar
            som inte är bra.
          </note>
          <note>
            En annan sak som också blir fel tänkt är följande.
          </note>
          <note>
            Visst, det är bra att en avhandling inte tar 20 år eller något
            i den vägen. Men det finns frågeställningar som det tar längre
            tid att lösa, att besvara, än just fyra år.
          </note>
          <note>
            Själv har jag erfarenhet från området epidemiologi.
          </note>
          <note>
            Det är som att odla skog. Det kan ta betydligt längre tid att
            få fram svaren på de frågor som man har ställt sig. Medan man
            väntar på de svaren kan man kanske göra någonting annat - på den
            medicinska sidan, på sin specialistutbildning eller vad det nu
            kan vara.
          </note>
          <note>
            I vår alternativbudget sätter vi av 100 miljoner kronor till
            för doktoranderna. Vi vill också kompensera för de förluster som
            forskningsråden gjorde då förre utbildningsministern så att säga
            inte kom åt stiftelsernas pengar. Där plussar vi alltså på.
          </note>
          <note>
            Något som jag som folkpartist naturligtvis ömmar mycket för är
            de funktionshindrades möjligheter till studier och forskning.
            Här visar inte minst Bengt
          </note>
          <note>
            Lindqvists utredning hur eländigt det kan vara för studenter
            med olika funktionshinder att komma till lokalerna, att få hjälp
            med hörselslingor osv.
          </note>
          <note>
            Högskoleverket har nu faktiskt fått i uppdrag att inventera situationen.
            Man skall redovisa uppdraget till regeringen under år 2000. Men
            detta får inte så att säga lägga en kall hand på de förändringar
            som det går att göra redan nu. För en funktionshindrad student
            är en väntetid på ett år när det gäller det här förslaget och
            den tid som det sedan tar att åstadkomma förändringarna en väldigt
            lång tid.
          </note>
          <note>
            Vi tar upp en rad andra saker men jag kommer inte att hinna beröra
            alla. En viktig sak är dock att högskolor och universitet får
            friare antagningsmöjligheter. Vi har ju väldigt god erfarenhet
            av det som har hänt inom medicinarutbildningen i t.ex. Linköping
            där lokala antagningskriterier har utvecklats som går ut på att
            man möter studenten. Man testar hur väl studenterna har tänkt
            över just den här utbildningsvägen. Är det något som passar mig?
            Det är ju bättre att i tid få råd om att en utbildningsväg inte
            passar.
          </note>
          <note>
            Vi tar också upp detta med utlandsstudier. I den internationaliserade
            värld som vi nu lever i skall, tycker vi, minst en termins studier
            utomlands vara regel, inte det undantag som en del studenter väljer.
          </note>
          <note>
            Alla borde få den här kulturkompetensen, de språkkunskaper som
            detta ger.
          </note>
          <note>
            Vidare har vi tagit upp frågan om utbildningskonton för ett livslångt
            lärande därför att det är något som dagens arbetsmarknad kräver.
            Man skall kunna göra ett avbrott i sina studier när man känner
            att man behöver plussa på. Detta är inte minst viktigt för dem
            som är föräldralediga. Färskvaran, dvs. utbildningen, kan ju under
            en föräldraledighet bli förlegad. Man behöver därför ta upp studierna
            igen. Då kan det vara bra att ha ett utbildningskonto. Idén baseras
            på, som vi kallar det, ett pensions- och utvecklingssparande.
          </note>
          <note>
            Man sätter av t.ex. ett och ett halvt basbelopp per år.
          </note>
          <note>
            Man kan ta ut en del av de här slantarna för studier och skjuta
            upp sin pension men det förutsätter att vi inte har yrkesförbud
            för vissa yrkesgrupper vid 65-
          </note>
          <note>
            årsdagen, som är fallet för läkare och tandläkare. Då går det
            liksom inte att skjuta upp.
          </note>
          <note>
            Flera talare har varit inne på frågan om studiestödssystemet.
            Vi i Folkpartiet tycker också att det har dröjt alldeles för länge
            innan man har vidtagit åtgärder här. Vi tycker också att man bör
            ha 50/50-
          </note>
          <note>
            fördelningen i ansvar mellan studenten och staten. Vi har även
            en tanke på att man vid varje uppnådd examensgrad skulle kunna
            få skriva av en del av studieskulden. Det skulle vara en bra "morot".
          </note>
          <note>
            Sofia Jonsson, anledningen till att vi inte lagt fram ett konkret
            budgetförslag här är att vi känner ett stort ansvar för den alternativbudget
            som vi har presenterat. I den har vi prioriterat insatser för
            funktionshindrade och äldre för att bli av med sådana här företagsovänliga
            skatter; detta för att få i gång jobben, som är en förutsättning
            för att vi skall få in mer skatter som vi sedan kan använda t.ex.
            till ett nytt studiestödssystem.
          </note>
          <note>
            Vad vi här gör är att vi säger nej till en höjd expeditionsavgift
            på 20 miljoner kronor Vi tror nämligen inte att vi skall ha en
            sådan retroaktivitet.
          </note>
          <note>
            Sedan vill jag säga några ord om jämställdheten inom forskning
            och högre utbildning. Här finns ett ojämställt förhållande. Vi
            har procentsiffror på, jag tror att det var Sofia Jonsson som
            tog upp den saken, hur det ser ut. Vad jag tycker är viktigt här
            - jag hoppas att utbildningsministern lyssnar men jag är inte
            alldeles säker på det - är att gå in bakom de här siffrorna för
            att se vad det är för beslut som leder fram till att den kvinna
            som söker en professur blir den goda tvåan som inte får professuren.
            När nummer ett avstår från professuren duger hon plötsligt inte,
            utan då skall alltihop utlysas och göras om. Den här kvinnan,
            den goda tvåan, kan då inte kallas till tjänsten i fråga. Det
            har hänt flera gånger.
          </note>
          <note>
            Jag tror att man behöver gå in och titta på hela beslutsprocessen,
            från det att en professur söks, och se vad som händer. Jag tror
            att det där finns en del så att säga omedvetna beslut som ligger
            kvinnor i fatet och som, om man blir varse dem, kan undanröjas.
            Jag tror inte att det är illvilja, utan det har bara blivit så
            i en rad beslut.
          </note>
          <note>
            Jag vill runda av med att säga att man, i och med att FRN skall
            fördela dessa 230 miljoner till andra forskningsråd och satsa
            på tvärsektoriell forskning, håller på att landa mellan två stolar.
          </note>
          <note>
            Slutligen: Vi står naturligtvis bakom reservationerna i betänkandet,
            men med tanke på kammarens tid och i synnerhet då det är risk
            för kontrapropositioner mellan förslag från tre partier som har
            16, 17, 18
          </note>
          <note>
            mandat nöjer jag mig med att yrka bifall till reservation 6 i
            UbU1 under mom. 7 om funktionshindrade.
          </note>
          <note type="speaker">
            Anf. 22 GUNNAR GOUDE (mp):
          </note>
          <note>
            Fru talman! Jag kommer att beröra hela området utbildning och
            forskning.
          </note>
          <note>
            Kvaliteten i den svenska skolan, den högre utbildningen och forskningen
            har under en lång period varit hög och utgjort en viktig förutsättning
            för utvecklingen av det svenska välfärdssamhället. En del av det
            växande välståndet har i sin tur omsatts i en utbyggnad av skolan
            och den högre utbildningen så att alltfler har fått möjlighet
            att studera. Det gäller skola såväl som högre utbildning och forskning.
          </note>
          <note>
            Även under den ekonomiskt svaga tiden sedan
          </note>
          <note>
            1990 har det satsats på utbildning och forskning.
          </note>
          <note>
            Utbyggnaden av barnomsorgen, kunskapslyftet, den tillämpade forskningen
            med EU-medel och inrättandet av löntagarfondsstiftelserna och
            storsatsningar inom försvarsforskningen har tillförts stora resurser.
          </note>
          <note>
            Men satsningarna har inte kommit stommen i svensk utbildning
            och forskning till del. I själva verket har kärnverksamheterna
            grundskola och gymnasieskola fått vidkännas minskningar av resurserna,
            på grundskolan i storleksordningen 20 % i vissa kommuner.
          </note>
          <note>
            Detsamma gäller i viss mån kostnaderna per student vid universitet
            och större högskolor, vilket bara i viss mån kompenserats genom
            att man startat små och medelstora högskolor.
          </note>
          <note>
            Grundforskningen och fakultetsanslagen för forskning och forskarutbildning
            har inte ökat och i vissa mått mätt faktiskt minskat. Det här
            är en underlåtenhetssynd under rätt många år som redan har satt
            sina spår.
          </note>
          <note>
            Förutsättningarna för en bra utbildnings- och forskningspolitik
            är emellertid inte dåliga. Men det är mycket som behöver rättas
            till eller förbättras. Det handlar då om själva kärnan i svensk
            utbildning och forskning.
          </note>
          <note>
            Vilka är då problemen som ligger främst och väntar på en lösning.
            Miljöpartiet har lämnat en samlad utbildningspolitisk motion med
            en analys av problemen så som vi ser dem och förslag till åtgärder.
          </note>
          <note>
            Jag vill kort nämna några. Jag följer den enkla dispositionen
            från barn till vuxen och börjar med förskolan.
          </note>
          <note>
            Förskolan har nyligen förts in under skolagen och fått sin egen
            läroplan. Redan nu kan vi säga att läroplanen är alldeles för
            torftig. Den måste utvecklas så att den bättre anger vilka krav
            som ställs på både innehåll och kvalitet i verksamheten. Krav
            på lärarkompetens skall skrivas in i skollagen. Det skall tydligt
            anges var ansvaret för verksamheten ligger. Förskollärarnas pedagogiska
            ansvar skall skrivas in, och kravet på föreståndare och förståndares
            ansvar skall också anges. Det är egentligen förvånansvärt att
            inte regeringen i propositionen förra mandatperioden hade med
            detta. I jämförelse med motsvarande delar för grundskolan gör
            att man faktiskt kan misstänka att regeringen tyckte att förskolan
            på något sätt var mindre betydelsefull.
          </note>
          <note>
            Så till grundskolan. Kanske är det just grundskolan som drabbats
            hårdast av nedskärningarna med färre lärare, speciallärare, skolpsykologer,
            kuratorer osv. som resultat. De elever som fått bära bördan av
            sparåtgärderna är de som haft behov av särskilt stöd, t.ex. barn
            med specifika läs- och skrivsvårigheter eller barn med olika funktionshinder.
            Dessa missförhållanden är helt oacceptabla och måste snabbt rättas
            till. Det kan bara ske genom att resurser tillförs skolan så att
            det blir fler vuxna i skolan - lärare, speciallärare, skolpsykologer
            - och eleverna kan få det stöd som de enligt lag är berättigade
            till.
          </note>
          <note>
            När det gäller gymnasiet är spåren efter den illa planerade gymnasiereformen
            fortfarande tydliga och besvärande. Lärarfortbildningen har inte
            kommit i kapp, och många gymnasier har ännu inte ställt om sin
            organisation och undervisning efter de nya kraven och elevkategorierna.
            Här behövs fortbildning av de verksamma lärarna. Dessutom är det
            lärarbrist som ytterligare förvärras framöver genom att en stor
            del av lärarkåren närmar sig pensionsåldern. Lärarutbildningen
            måste öka såväl i omfattning som i kvalitet.
          </note>
          <note>
            I de eftergymnasiala yrkesutbildningarna har under de senaste
            tio åren skett stora förändringar dels genom att bra yrkesutbildningar
            har tagits bort, dels genom att många fristående yrkesutbildningar
            har förts över till universitet och högskolor, delvis av statusskäl.
          </note>
          <note>
            Miljöpartiet vill återinföra eftergymnasiala yrkesutbildningar
            i en rad olika former. Lärlingsutbildningen är en. Fristående
            yrkesutbildningar med goda praktikmöjligheter och yrkesskickliga
            lärare är en annan. Vi ser införandet av den kvalificerade yrkesutbildningen,
            alltså den försöksverksamhet som startade förra mandatperioden,
            som ett mycket bra inslag i den utvecklingen och noterar med tillfredsställelse
            att de i årets budget har ökats på i den delen. Det är bra, och
            vi ser gärna att den utvecklingen fortsätter.
          </note>
          <note>
            Så till utbildningarna vid universitet och högskolor. Det stora
            problemet med grundutbildningen vid universitet och högskolor
            är bristen på kvalificerade lärare. Utbyggnaden av grundutbildningen
            under förra mandatperioden skedde utan rimliga förberedelser.
            Endast en mindre del av lärarna på dessa utbildningar har egen
            forskarutbildning, och nästan alla saknar pedagogisk professionalitet.
            Miljöpartiet föreslår kraftiga resursförstärkningar i syfte att
            öka forskarutbildningen och införa en särskild högskollärarutbildning.
            Vi har som övriga partier krävt att studiestödssystemet skall
            förändras snabbt. Vi har nu väntat i tre år på en studiemedelsreform.
            Vi har också föreslagit att regeringen tillsätter en utredning
            för att titta på de studiesociala delarna.
          </note>
          <note>
            Vi vill återställa kvaliteten i de yrkesutbildningar som missgynnats
            av att knytas så hårt till universitet och högskolor. Här vill
            jag gärna ta exemplet lärarutbildningen. Vi vill att lärarutbildningen
            skall göras mer självständig, kanske i form av egen högskola med
            egen övningsskola med goda praktikmöjligheter i direkt anslutning
            till studierna och med erfarna lärare som har god kompetens inom
            yrket. Lärarutbildningen skall också ha egna forskningsavdelningar
            med professurer och egen forskarutbildning. Det skulle gynna framväxten
            av en riktig skolforskning, där problemen är väl förankrade i
            skolans inre arbete och vardag. Det ger en bra möjlighet för meningsfull
            fortbildning för lärare samt nya karriärvägar för lärare.
          </note>
          <note>
            Så några ord om forskarutbildningen. Forskarutbildningen måste
            öka i kvalitet och omfattning med fler utexaminerade doktorer.
            De hårda regleringar som införts måste nyanseras och anpassas
            efter olika ämnens förhållanden. Antalet doktorandtjänster skall
            ökas. Vi har föreslagit en ökning med 1 500 redan under nästa
            år. De forskarstuderande skall ges möjlighet att få egna forskningsresurser
            för doktorsarbetet.
          </note>
          <note>
            När det gäller forskningen har Miljöpartiet under många år påpekat
            det orimliga i att det finns en växande obalans mellan grundforskning
            och tillämpat forskning. Grundforskning och forskarutbildning
            är en grundförutsättning för den tillämpade forskningen.
          </note>
          <note>
            Vi föreslår att samhällets resurser för forskning omfördelas
            så, att betydligt större andel går till grundforskning och forskarutbildning.
          </note>
          <note>
            Vi vill också höja kvaliteten i den tillämpade forskningen genom
            att öka beställarkompetensen och resurserna för forskning inom
            statliga myndigheter och departement. Näringslivets behov av forskning
            skall tillgodoses genom ökad forskarutbildning, och de små och
            medelstora företagens behov av forskarkompetens för produktutveckling
            skall stärkas genom utbyggnad av bl.a. industriforskningsinstituten.
            Miljöpartiet står i stort sett helt bakom de huvudförslag som
            har lagts fram i utredningen Forskning 2000.
          </note>
          <note>
            Fru talman! Utgiftsområde 16, utbildning och forskning, täcker
            alltså en mycket komplicerad struktur av verksamheter som är stadda
            i en stark utveckling. Kanske är det mest framträdande draget
            i den pågående utvecklingen att utbildningen är på god väg att
            bli tillgänglig för alla medborgare; tolv år i grundskola och
            gymnasium och därefter möjligheter till en rad olika vidareutbildningar.
          </note>
          <note>
            Det livslånga lärandet kan bli en möjlighet för alla. Thomas
            Östros har redan deklarerat att högskoleutbildning inom en snar
            framtid skall vara en möjlighet att överväga för alla svenska
            hem. Och Ingegerd
          </note>
          <note>
            Wärnersson har redan markerat sin vilja att se till att elever
            med behov av särskilt stöd skall få det redan i skolan, så att
            de möjligheter som Thomas Östros talar om också skall stå öppna
            för dem. Det livslånga lärandet kan vara på väg att bli en möjlighet
            för alla.
          </note>
          <note>
            En sådan utveckling kräver emellertid stora förändringar i utbildningens
            innehåll och organisation.
          </note>
          <note>
            Det finns skäl att särskilt framhålla tre sådana förändringar.
          </note>
          <note>
            Jag vill särskilt poängtera behovet av individualisering. Människor
            har olika förutsättningar och intressen. Barn lär sig olika saker
            vid olika tider och olika lätt. Redan kravet på en gemensam skolgång
            om tolv år innebär att den gamla tanken om årsklassfixerade kunskapskrav
            måste släppas. Ett fasthållande vid detta gamla mönster vore att
            placera ut en rejäl bromskloss i utbildningssystemet och skulle
            leda till kvalitetssänkning och utslagning av elever.
          </note>
          <note>
            Den nya demokratiska skolan måste vara en skola för varje enskild
            elev där studierna planeras med hänsyn till elevens förutsättningar
            och intressen. Det krävs en studieplan för varje elev som växer
            fram i samverkan mellan elev, lärare och föräldrar.
          </note>
          <note>
            Det behövs en individualisering långt utöver vad skolan i dag
            förmår. Individualisering skall vara ett centralt begrepp, en
            ledstjärna, vid planeringen av den framtida utbildningen, och
            det innebär stora förändringar, inte minst vad gäller lärarutbildningen
            och lärarnas ökade kompetensområde.
          </note>
          <note>
            Den andra punkten gäller kvalitetskraven. Att göra utbildning
            tillgänglig för fler får inte innebära att kvaliteten försämras.
            Kvalitetsfrågan måste hela tiden hållas levande, och större omsorg
            måste ägnas åt kontrollen av att utbildningen verkligen håller
            den kvalitet som en elev eller student har rätt att kräva.
          </note>
          <note>
            Den tredje och sista punkten handlar om förändringar av innehållet.
            Förändringarna i samhället går snabbt. De problem som möter den
            nya generationen är i flera avseenden nya, och perspektivet har
            vidgats från det regionala till det globala. Den gamla, oreflekterade
            synen på kunskap och specialistens ställning är inte längre gångbar.
          </note>
          <note>
            Varje utbildning måste ge såväl fördjupade insikter i ett visst
            specialområde som en bredare kunskap inom andra viktiga områden,
            ge specialistkompetens med inslag av generalist.
          </note>
          <note>
            Förändringstakten inom många områden motiverar också att undervisningens
            innehåll formas med tanke på dess transformerbarhet - tankar och
            kunskaper som i princip kan omformas så att de är till gagn i
            nya situationer och nya sammanhang.
          </note>
          <note>
            En snabb utveckling kräver denna tredje typ av kompetens. Människan
            behöver också vara
          </note>
          <note>
            "transformist". Hon måste alltså vara generalist, specialist
            och transformist. Betydligt större medvetenhet om vad en utbildning
            syftar till i dessa tre avseenden behövs i den fortsatta planeringen.
          </note>
          <note>
            Miljöpartiet har i sin partimotion preciserat två kunskapsmoment
            som bör finnas i alla högre utbildningar, gemensam för generalisterna.
          </note>
          <note>
            Det första är kunskap om grundvillkoren för allt liv på jorden.
            Det bör alltså finnas ett moment av ekologi i alla utbildningar.
          </note>
          <note>
            Det andra är förståelsen av villkor och begränsningar i människans
            kunskap. Vi måste förstå gränserna för de mänskliga kunskaperna
            och ramarna för våra kunskaper. Vi måste förstå att det som vi
            betraktar som kunskap i dag inte är morgondagens sanning. Vi måste
            veta villkoren för begränsningar i våra åtgärder.
          </note>
          <note>
            Dessa inslag skall naturligtvis i förenklad form finnas med även
            i grundskolan och gymnasiet, där det humanistiska och naturvetenskapliga
            perspektivet skall sammansmälta till en helhet och där kunskap,
            estetiska kvaliteter, förståelse och respekt för medmänniskor
            är andra viktiga delar. Jämställdhet och demokrati skall gå som
            en åder genom hela utbildningen.
          </note>
          <note>
            När nu livslångt lärande ligger inom räckhåll för alla måste
            synen på utbildningens innehåll också fördjupas och breddas så
            att den står livet nära och inte bara leder till ökad kunskap
            utan också till ökad livskvalitet. Och det långsiktiga målet,
            en utveckling mot ett socialt och ekologiskt långsiktigt hållbart
            samhälle, ställer alldeles speciella krav på den gemensamma kunskapsmassa
            som det livslånga lärandet erbjuder.
          </note>
          <note>
            Fru talman! Miljöpartiet har presenterat en samlad syn på utbildnings-
            och forskningspolitiken med anledning av budgetpropositionen i
            en partimotion där vi har en rad förslag till förändringar. Jag
            står självfallet bakom dessa förslag, men låter förslaget i sin
            helhet ligga som en sammanhållen enhet och finner ingen anledning
            att i detta läge yrka på några enskilda hemställanspunkter.
          </note>
          <note type="speaker">
            Anf. 23 PER BILL (m) replik:
          </note>
          <note>
            Fru talman! När man lyssnar på Gunnar Goude, den kritik som han
            framför och hur viktigt han tycker att det är med en bättre kvalitet
            i undervisningen blir man lite förvånad över att Miljöpartiets
            budget är plus minus noll jämfört med regeringens budget och över
            att Miljöpartiet inte har några reservationer. Man försöker att
            vara både ett oppositionsparti och ett regeringsunderlag. Då blir
            min fråga:
          </note>
          <note>
            Finns det några gröna avtryck i budgeten på utbildningsområdet?
            Finns det några Miljöpartiavtryck, eller har ni väckt er egen
            motion och inte kunnat påverka någonting på utbildningsområdet?
          </note>
          <note>
            Sedan undrar jag: Tror Gunnar Goude att vi till våren skulle
            kunna jobba för att de nya universiteten får de resurser som krävs
            för att de skall kunna leva upp till kvalitetskraven när det gäller
            universitet?
          </note>
          <note type="speaker">
            Anf. 24 GUNNAR GOUDE (mp) replik:
          </note>
          <note>
            Fru talman! Per Bill undrade om vi har kunnat påverka den nya
            budgeten. Det finns två typer av svar.
          </note>
          <note>
            Arbetet i utbildningsutskottet är ett kontinuerligt arbete. Jag
            tror att vi från Miljöpartiet har påverkat utbildningspolitiken
            under en rätt lång tid.
          </note>
          <note>
            Denna budget är vad man skulle kunna kalla för en skarvbudget,
            dvs. ramarna och huvudinnehållet fastställdes i våras av den förra
            riksdagen. Vid behandlingen av den nya budgeten är det inte tillåtet
            att man att går igenom varje område separat och i detalj.
          </note>
          <note>
            Den här skarven gör naturligtvis att vi får en förlängning i
            andra änden av mandatperioden. Vi kommer fortfarande att ha fyra
            fulla år att påverka utbildningspolitiken, kanske mer kraftfullt
            än vad som syns i den nuvarande budgeten.
          </note>
          <note>
            När det gäller budgeten i stort kan man konstatera att vi under
            hela den förra mandatperioden har tyckt att den ram för budgeten
            som regeringen har föreslagit har varit lämplig. Vi har alltså
            inte skilt oss där.
          </note>
          <note>
            När det gäller medel till de nya universiteten har
          </note>
          <note>
            Miljöpartiet, precis som Moderaterna, föreslagit en kraftig förstärkning
            av forskarutbildningen inom grundforskningen. Vi har finansierat
            den på ett annat sätt än vad Moderaterna gör, nämligen genom en
            omfördelning av befintliga resurser. Det har alltså inte krävt
            något påslag i budgeten, men det finns med bland våra förslag.
          </note>
          <note type="speaker">
            Anf. 25 PER BILL (m) replik:
          </note>
          <note>
            Fru talman! Det här lovar ju gott, åtminstone inför vårpropositionen
            och vårbudgeten. Jag har ytterligare en kommentar inför just denna
            vårbudget till Gunnar
          </note>
          <note>
            Goude. Vi är ju båda uppsalabor, och våra hjärtan klappar varmt
            för SLU. Vi skulle kanske kunna se till att det blir lite mer
            resurser dit och att besparingarna på den viktiga miljöforskningen
            där minskas.
          </note>
          <note type="speaker">
            Anf. 26 GUNNAR GOUDE (mp) replik:
          </note>
          <note>
            Fru talman! Det är ett område som vi i Miljöpartiet inte känner
            oss främmande inför. Vi har krävt ökade resurser år efter år både
            för SLU och för det forskningsråd som fördelar pengar till jordbruksforskning,
          </note>
          <note>
            Statens naturvårdsverk osv. Jag tror att vi leder ligan med åtskilliga
            hästlängder före Moderaterna när det gäller det området.
          </note>
          <note>
            Vi beklagar att SLU inte hör till utbildningsutskottets område.
            Det ligger alltså under miljö- och jordbruksutskottets domäner
            och kan knappast påverkas i vår budget.
          </note>
          <note type="speaker">
            Anf. 27 YVONNE ANDERSSON (kd) replik:
          </note>
          <note>
            Fru talman! Gunnar Goude nämner lärarbristen på gymnasieskolan.
            Enligt budgetpropositionen beror den på att många gymnasielärare
            har sökt sig till vuxenutbildningen. Innebär Gunnar Goudes uttalande
            om en breddad lärarutbildning att ni stöder införandet av en vuxenlärarutbildning?
          </note>
          <note type="speaker">
            Anf. 28 GUNNAR GOUDE (mp) replik:
          </note>
          <note>
            Fru talman! Det var väl en underskattning av
          </note>
          <note>
            Miljöpartiets insatser på det här området. År ut och år in har
            vi som enda parti krävt högskolelärarutbildning från början. Nu
            har några partier uppmärksammat detta och också lagt fram motioner
            om att det behövs en högskolelärarutbildning.
          </note>
          <note>
            Det är alltså en utbildning som skulle kunna täcka en del av
            bristerna när det gäller lärarutbildning för vuxenstuderande.
            Självfallet behöver lärarutbildningen också förstärkas kraftigt.
            Det gäller framför allt kvaliteten i lärarutbildningen för lärare
            på grundskola och gymnasium.
          </note>
          <note type="speaker">
            Anf. 29 YVONNE ANDERSSON (kd) replik:
          </note>
          <note>
            Fru talman! Jag är ledsen att behöva påpeka att det är en rätt
            väsentlig skillnad mellan att vara vuxenlärare inom utbildningen
            på gymnasial- och grundskolenivå och att vara lärare på högskola
            och universitet. Jag hoppas att Miljöpartiet möjligen sätter ned
            foten i den frågan.
          </note>
          <note>
            Jag har ytterligare en fråga som gäller utredningen av forskning
            inför 2000-talet som Miljöpartiet ställer sig bakom, enligt Gunnar
            Goudes anförande. Där är det snarare en återgång till disciplinär
            forskning.
          </note>
          <note>
            Gunnar Goude påtalar vikten av att varva praktik och teori när
            det gäller den tematiska forskningen framöver. Hur hänger detta
            ihop?
          </note>
          <note type="speaker">
            Anf. 30 GUNNAR GOUDE (mp) replik:
          </note>
          <note>
            Fru talman! Jag förstod inte riktigt den sista frågan, men jag
            kan svara på den första. Det finns inget skäl alls att vara ledsen
            över skillnaderna när det gäller behov av olika typer av lärarutbildningar.
            Det är självfallet så att det är skillnad på att undervisa gymnasieelever
            i den ordinarie gymnasieskolan och att undervisa vuxna med lång
            livserfarenhet som går i kunskapslyftet på en gymnasieutbildning
            eller att undervisa högskoleelever vid ett universitet eller en
            högskola. Det behövs lärarutbildningar för alla dessa kategorier.
          </note>
          <note>
            Jag tror att detta med att varva teori och praktik i forskningen
            löser sig fullständigt automatiskt. Jag tror att forskarna klarar
            det alldeles utmärkt. Det vi i
          </note>
          <note>
            Miljöpartiet talar om är att vi behöver större praktiska inslag,
            dvs. praktik redan från början, i lärarutbildningarna. En lärarkandidat
            som börjar på lärarhögskolan skall redan från i stort sett första
            veckan också ha en fot inne i skolan och få omsätta de teoretiska
            bitarna i undervisningen i den praktiska vardagen i skolan. Där
            brister den nuvarande lärarutbildningen på många håll. Vi har
            alltså föreslagit att man skall öka blandningen av praktik och
            teori i utbildningen.
          </note>
          <note type="speaker">
            Anf. 31 BARBRO WESTERHOLM (fp) replik:
          </note>
          <note>
            Fru talman! Detta gäller också lärarutbildningen.
          </note>
          <note>
            Jag tror att det är viktigt att vi vet vilken lärarutbildning
            vi talar om. I föregående replikskifte var man lite inne på det.
            Frågan är om det är lärare för gymnasiet, kunskapslyftslärare
            eller lärare inom medicinsk kliniktjänstgöring. Det är väl ändå
            så att lärarutbildningen måste se olika ut för de här olika behoven.
            Det finns inte en mall. Nu talade Gunnar Goude bara om en särskild
            fakultet. Detta måste ju anpassas till de olika områden det handlar
            om.
          </note>
          <note>
            Jag tror att det är viktigt att pedagogisk skicklighet premieras.
            På Karolinska Institutet har man gjort två saker. Den ena är att
            man måste ha pedagogisk skicklighet, en särskild portfölj, när
            man söker tjänster. Den andra är att man där nu tar bort fakulteterna.
          </note>
          <note>
            Man kommer att ha en styrelse för forskning, en för forskarutbildning
            och en för utbildning för att markera just utbildningens vikt
            i systemet.
          </note>
          <note type="speaker">
            Anf. 32 GUNNAR GOUDE (mp) replik:
          </note>
          <note>
            Fru talman! Jag tror att vi är överens om de problem som finns.
            Det som man med förvåning kan konstatera är ju just detta att
            man har ett berättigat krav när det gäller tillsättning av tjänster
            och anställning av personal på universitet och högskolor på att
            de skall ha pedagogisk skicklighet, men det saknas en lärarutbildning
            för den här kategorin. Vi har ingen högskolelärarutbildning i
            landet.
          </note>
          <note>
            Det finns över huvud taget väldigt dåligt med utbildningar för
            vuxenpedagoger. Det finns en för folkhögskolelärare i Linköping.
            Annars är det inte mycket. Det är olika kategorier av utbildningar
            som behövs, men låt oss starta med en högskolelärarutbildning
            och se vad som kan komma fram där. Låt oss samtidigt förstärka
            de lärarhögskolor som finns och förändra verksamheten där så att
            vi får upp kompetensen och omfattningen i den lärarutbildningen.
            Då har vi kommit en bra bit på väg.
          </note>
          <note>
            Det finns många detaljer att diskutera när det gäller lärarutbildningen
            för olika kategorier i samhället.
          </note>
          <note>
            Det får vi återkomma till.
          </note>
          <note type="speaker">
            Anf. 33 BARBRO WESTERHOLM (fp) replik:
          </note>
          <note>
            Fru talman! Där är vi överens. Jag tror att det är viktigt att
            våra visioner inte lägger hinder i vägen för att göra det som
            konkret behöver göras nu. Man får nog lappa och laga ganska omgående
            inom de befintliga universiteten och högskolorna. Då finns detta
            med en pedagogisk portfölj.
          </note>
          <note>
            Inom många fakulteter har man ett pedagogiskt pris som studenterna
            delar ut varje år till den bästa läraren inom deras område. Jag
            tror att vi behöver göra en rad saker för att stimulera det här
            området.
          </note>
          <note type="speaker">
            Anf. 34 GUNNAR GOUDE (mp) replik:
          </note>
          <note>
            Fru talman! Jag tror också att det är en rad saker vi behöver
            göra. Men jag tror faktiskt att en högskolelärarutbildning hör
            till de saker som behöver inrättas relativt snabbt. Jag känner
            mig inte ensam här.
          </note>
          <note>
            Studenterna delar ut pedagogiska priser och pedagogiken uppmärksammas.
            Det är bra. Men det är också så att SFS, Sveriges Förenade Studentkårer,
            delar
          </note>
          <note>
            Miljöpartiets uppfattning på den här punkten och kräver en högskolelärarutbildning.
            Jag tror att de som befinner sig på plats, ser vad som felas och
            känner behoven också har ett bra underlag för sitt förslag.
          </note>
          <note>
            Anf. 35 MAJLÉNE WESTERLUND PAN-
          </note>
          <note>
            KE (s):
          </note>
          <note>
            Fru talman! Utbildningsutskottets arbetsområde omspänner ett
            mycket brett fält, från barnomsorg över förskoleklass, grundskola
            och gymnasieskola till forskning på både nationell och internationell
            nivå.
          </note>
          <note>
            Det finns en svårighet i att hitta en form för den debatten som
            gör att debatten blir ett sammanhållande helt. Jag känner att
            dagens debatt är ett väl uttalat exempel på den svårigheten.
          </note>
          <note>
            Med den introduktionen vill jag kasta mig in i debatten och genast
            deklarera att jag tänker koncentrera mig på högskola och forskning.
          </note>
          <note>
            Höstterminen 1996 hade vi ungefär 20 500 registrerade doktorander
            i Sverige. Detta tal stämmer väl överens med de siffror som finns
            över registrerade gymnasister i Sverige under efterkrigstidens
            första år.
          </note>
          <note>
            Det är siffror, tycker jag, som visar mycket klart det som kanske
            utgör den största förändringen av vår samhällsstruktur, nämligen
            tillväxten av utbildningssektorn.
          </note>
          <note>
            Vi har under efterkrigstiden haft en makalös expansion av utbildning
            och forskning. Och nu ökar takten i denna utveckling ytterligare.
          </note>
          <note>
            I dag finns det mer än 300 000 registrerade studenter vid landets
            universitet och högskolor. Det är
          </note>
          <note>
            100 000 fler än vad som registrerades för läsåret
          </note>
          <note>
            1989/90. Trots en utbyggnad av högskolan med
          </note>
          <note>
            68 000 permanenta platser fram t.o.m. år 2000 kan inte alla som
            vill studera vidare på högskolan och är behöriga för högskolestudier
            beredas plats. Bland gymnasieungdomar är intresset för högre utbildning
            större än någonsin. Hälften av alla ungdomar under
          </note>
          <note>
            20 år har sökt till högskolan.
          </note>
          <note>
            Att i det läget sprida myten att kunskapsnivån i landet drastiskt
            har försämrats tycker jag är mycket märkligt, speciellt om man
            som kristdemokraterna skär åtskilliga hundra miljoner på just
            sektorn utbildning. Det är visserligen mindre denna gång än det
            var under tidigare mandatperiod, då man ville göra ytterligare
            hack i satsningen på högre utbildning och forskning.
          </note>
          <note>
            Det sug efter kunskaper som vi nu upplever i landet ställer oss
            politiker inför nya och spännande utmaningar. Klarar vi att anta
            dessa och att leva upp till de förväntningar som utmanarna har
            på oss kommer
          </note>
          <note>
            Sverige att snabbt utvecklas mot det kunskapssamhälle som vi
            alla säger att vi vill forma.
          </note>
          <note>
            Målet måste vara en högskola öppen för alla behöriga sökanden.
            De utmaningar vi måste anta för att nå detta mål är många. Jag
            skall nämna några av de viktigaste.
          </note>
          <note>
            Precis som så många talare har sagt före mig måste vi kunna erbjuda
            ett studiesystem som är bättre anpassat till de behov som vuxit
            fram i takt med att studentgruppens sammansättning har förändrats.
            En mycket stor del av dagens studenter har påbörjat sina högskolestudier
            efter några år på arbetsmarknaden.
          </note>
          <note>
            Flera studenter väljer i dag längre utbildningar än vad man tidigare
            har gjort.
          </note>
          <note>
            Att kraven på en förändring av studiestödssystemet är stora avspeglas
            i det antal motioner som har inkommit i frågan.
          </note>
          <note>
            Men, fru talman, trots att jag anser att många av de synpunkter
            som förs fram i motionerna är väl värda att beakta yrkar jag avslag
            på samtliga reservationer i utbildningsutskottets betänkande UbU2,
            Utgiftsområde 15, och bifall till hemställan med motiveringen
            att jag utgår från att dessa synpunkter även finns med i regeringens
            beredning av den kommande studiestödspropositionen.
          </note>
          <note>
            Jag anser att vi bör avvakta denna proposition innan vi tar ställning
            till enskildheter i studiestödssystemet. Ett nytt studiestödssystem
            bör diskuteras ur ett helhetsperspektiv, och jag utgår från att
            vi kommer att kunna föra den diskussionen inom den närmaste tiden
            här i kammaren.
          </note>
          <note>
            Nästa stora utmaning är att under denna snabba utbyggnad av både
            grundutbildning och forskning som vi nu upplever kunna erbjuda
            studenterna en utbildning av hög kvalitet. Kvantitet står inte
            i motsatsställning till kvalitet. Men en ökad kvantitet ställer
            dock andra och högre krav på ett väl fungerande kvalitetsarbete.
          </note>
          <note>
            En mycket stor del av ansvaret för kvalitetsarbetet ligger på
            varje universitet och högskola. Det är viktigt att väl utarbetade
            rutiner för ett kvalitetssäkringsarbete finns på varje utbildningsenhet.
            Den viktigaste resursen för att garantera hög kvalitet i utbildningen
            är dock, som så många har påpekat, kunnig lärarpersonal med hög
            pedagogisk kompetens.
          </note>
          <note>
            Det är också i allt kvalitetsarbete på högskola och universitet
            viktigt att man ökar studentinflytandet i universitetets och högskolans
            verksamhet.
          </note>
          <note>
            Det är också av stor vikt för kvaliteten att alla studenter -
            alla studenter! - under sin grundutbildning får god kontakt med
            och insikt i forskningens villkor och framsteg. Därför är det
            väsentligt att den pedagogiska metoden under grundutbildningen
            ges stort utrymme för probleminriktad undervisning för att öka
            denna insikt.
          </note>
          <note>
            I dag studerar nära var tredje student på någon av de mindre
            och medelstora högskolorna. Det är därför väsentligt att dessa
            högskolor får del av forskningsmedel i form av fasta resurser.
          </note>
          <note>
            De mindre och medelstora högskolorna spelar en mycket stor roll
            i arbetet att ge alla behöriga förutsättningar för en högskoleutbildning.
            Närhet till utbildningsort har betydelse för rekryteringsarbetet,
            det vet vi. Den sociala snedrekryteringen visar sig vara mycket
            mindre markerad vid de mindre och medelstora högskolorna än vid
            universiteten. Fler ungdomar och äldre utan studietraditioner
            vågar ta steget in i den nya värld som högskolan erbjuder. Förhoppningsvis
            kommer denna värld inte enbart att påverka dem, utan även att
            påverkas av dem. Jag tror att det är nödvändigt för att vi skall
            hitta de nya former för undervisning och samvaro inom universiteten
            och högskolorna som behövs för att möta de nya studerandegrupperna,
            som skall bidra till att öka antalet högskoleutbildade i landet.
          </note>
          <note>
            Jag vill i det här sammanhanget hälsa moderaterna välkomna in
            i den grupp som anser att en utbyggnad av de mindre och medelstora
            högskolorna är positiv.
          </note>
          <note>
            Denna positiva inställning hos moderaterna omfattar nu till min
            glädje även viss forskning som bedrivs vid dessa högskolor.
          </note>
          <note>
            I sin partimotion kräver moderaterna ökade forskningsanslag till
            de blivande universiteten i Karlstad,
          </note>
          <note>
            Växjö och Örebro. Man säger sig vilja påbörja resursförstärkningen
            av dessa högskolor under denna mandatperiod. Jag hälsar er välkomna
            i det arbetet. Vi påbörjade faktiskt den resursförstärkningen
            under förra mandatperioden. Jämfört med budgetåret 1997
          </note>
          <note>
            har anslaget för forskning och forskarutbildning till de nämnda
            högskolorna ökat med nästan 75 %.
          </note>
          <note>
            Var fanns moderaterna då dessa satsningar gjordes, kan man fråga
            sig. Om jag inte minns helt fel var man fortfarande kvar bland
            motståndarna inte bara mot fasta forskningsresurser till de här
            högskolorna utan även mot de mindre och medelstora högskolorna
            över huvud taget. Det är inte alltför länge sedan som de fortfarande
            betraktades som bygdehögskolor, på något sätt sämre i kvalitet
            än universiteten.
          </note>
          <note>
            Den 1 juli 1998 inrättades Malmö högskola. Såvitt jag har förstått
            vill moderaterna låta denna nya högskola bekosta en ganska stor
            del av de föreslagna satsningarna på de nya universiteten. Den
            slutsats som man kan dra är att en positiv inställning till nya
            högskolor inträder hos moderaterna först då dessa har konsoliderat
            sin ställning och skapat positiv respons hos omgivande samhälle
            och näringsliv.
          </note>
          <note>
            För att kunna nå upp till det som moderaterna i sin partimotion
            i ganska svepande ordalag kallar
          </note>
          <note>
            "excellens" och "spetsforskning" krävs ett ganska stort utrymme
            i form av flera högskolor på flera platser i landet. Excellens
            och spetsforskning knäpper man ju inte fram med fingrarna. Det
            krävs faktiskt en ganska bred bas för att långsamt få fram detta.
          </note>
          <note>
            Fru talman! För att möta nya gruppers krav på kvalitet och förnyelse
            i högre utbildning och forskning måste, precis som flera talare
            har sagt, arbetet på att öka jämställdheten inom dessa områden
            fortsätta.
          </note>
          <note>
            Jämställdhet är faktiskt en förutsättning för att kunskap, kompetens
            och livserfarenhet skall kunna tas till vara.
          </note>
          <note>
            Kvinnors intresse och kunskaper förbises - det vet vi kvinnor
            - om vi inte är närvarande vid de tillfällen då beslut fattas.
            Det är därför viktigt att följa upp och utvärdera de olika lärosätenas
            arbete med jämställdhetsfrågorna.
          </note>
          <note>
            En högskola för alla innebär också en högskola öppen för studenter
            med funktionshinder. Antalet studenter med funktionshinder har
            mer än fördubblats under de senaste fem åren, från närmare 500
            under läsåret 1993/94 till drygt 1 100 i dag. Vi hoppas och förväntar
            oss att antalet skall stiga ytterligare under de närmaste åren,
            och det innebär ytterligare en utmaning för oss politiker. Vi
            måste skapa de bästa förutsättningarna för denna grupp av studenter
            att klara sina studier utan att de skall behöva ställas inför
            oöverstigliga praktiska hinder, vilket i dag ofta sker.
          </note>
          <note>
            Vi hälsar därför med glädje det uppdrag som regeringen givit
            till Högskoleverket att inventera de behov av stöd som finns i
            dag och kanske framför allt att analysera de behov som i framtiden
            kommer att finnas hos denna grupp av studenter. Verket skall även
            granska hur universitet och högskolor lever upp till FN:s standardregler
            om delaktighet och jämlikhet för funktionshindrade.
          </note>
          <note>
            Fru talman! I en uttalad tro på att vi kommer att kunna möta
            och klara de utmaningar som jag har nämnt i mitt anförande yrkar
            jag bifall till utskottets hemställan under rubriken universitet
            och högskolor och avslag på samtliga reservationer.
          </note>
          <note type="speaker">
            Anf. 36 PER BILL (m) replik:
          </note>
          <note>
            Fru talman! Majléne Westerlund Panke säger att
          </note>
          <note>
            50 % av dem som i dag går i gymnasiet kommer att söka vidare
            till högskolan. Det är naturligtvis mycket positivt. Det skulle
            kanske ha varit ännu fler.
          </note>
          <note>
            Högskoleverket har dock gjort en studie som visar att i årskullen
            födda 1976 var den relativa chansen att påbörja högskoleutbildning
            vid 21 års ålder sju gånger högre för ungdomar från högre tjänstemäns
            hem än för ungdomar från arbetarhem. Är detta verkligen rimligt?
            Det verkar som om arbetet för att få flera med arbetarbakgrund
            att välja högre studier går alldeles för långsamt.
          </note>
          <note>
            Min första fråga är: Vad tänker ni göra för att snabbt få flera
            från arbetarhem att studera vidare?
          </note>
          <note>
            Jag vill vidare ta upp den kommande studiemedelspropositionen.
            Jag kommer att göra det även med utbildningsministern, men det
            skall bli spännande att höra om Majléne Westerlund Panke har mer
            kunskap än vi andra. Vad betyder här ordet "kommande"?
          </note>
          <note>
            Jag går så över till det svikna vallöftet. Ni hade lovat de nya
            universiteten mera pengar. Majléne
          </note>
          <note>
            Westerlund Panke pratar vackert om betydelsen av mera forskningsresurser,
            men det hjälper faktiskt inte.
          </note>
          <note>
            Det är mera pengar i budgeten som behövs. Vi hoppas verkligen
            att de kommer i vårpropositionen. Det är redan för sent, men det
            skulle åtminstone hjälpa lite grann.
          </note>
          <note>
            Vad till slut gäller Malmö vill jag säga att med vårt sätt att
            fördela medel, nämligen efter studenternas val, utbildningens
            kvalitet och tidigare uppnådda resultat, skulle även Malmö kunna
            få mer pengar.
          </note>
          <note>
            Anf. 37 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Fru talman! Det var många frågor i en replik. För att börja med
            den sociala snedrekryteringen kan jag väl instämma i att arbetet
            med denna går långsamt.
          </note>
          <note>
            Det handlar om attityder, och attitydpåverkan är alltid långsam.
            Snabbhet kan vara bra i många sammanhang och är det säkert även
            här, men att tro att man snabbt skall kunna ändra attityder menar
            jag är verklighetsfrämmande.
          </note>
          <note>
            Jag tror att vi i stället måste bygga vidare på de positiva signaler
            som vi nu får när det gäller förbättrad rekrytering av olika samhällsgrupper
            till högskolan. Som jag nämnde i mitt anförande kommer det positiva
            signaler från de mindre och medelstora högskolorna om antalet
            förstagenerationsstudenter på högskolorna. Vi vet att geografisk
            närhet till utbildningen spelar en roll för möjligheterna att
            komma åt social snedrekrytering. Jag tycker att det skall bli
            spännande att följa upp kunskapslyftet för att se hur många av
            de studerande där som kommer att återfinnas som studenter på högskolor
            och universitet när de har skaffat sig sin gymnasiekompetens.
          </note>
          <note>
            Vi är alla överens om att det finns behov av ett nytt studiestöd,
            men under den förra mandatperioden valde riksdagens majoritet
            faktiskt i stället att satsa på en utbyggnad av antalet platser
            på högskolan, dvs. vi gav möjligheter till fler att söka till
            högskolan. När man ser på sökandetrycket måste man säga sig att
            problemet inte är bristen på studenter utan bristen på platser
            trots det studiestödssystem som vi har.
          </note>
          <note type="speaker">
            Anf. 38 PER BILL (m) replik:
          </note>
          <note>
            Fru talman! Jag tror att det faktiskt går att ändra på attityder.
            Jag tror att ett av de tydligaste sätten är att ge möjlighet till
            högre lön. Det är nämligen mycket enkelt att räkna på detta. En
            annan åtgärd är lägre skatt på arbete, vilket vi kan hoppas på
            nu när vi har fått en ny skatteminister. Sammantaget skulle detta
            betyda att det skulle bli betydligt bättre lönande att utbilda
            sig, och det tror jag faktiskt är en mycket bra signal för att
            minska snedrekryteringen.
          </note>
          <note>
            Anf. 39 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Fru talman! Jag vill då återkomma till det jag sade i förra repliken,
            nämligen att problemet - det positiva problemet - i dag inte är
            för få sökande till universitet och högskolor. Trots det studiestödssystem
            vi har, trots den lönenivå vi har och trots det skattesystem vi
            har är det oändligt många fler ungdomar som söker sig till universitet
            och högskola för att skaffa sig en utbildning. Jag tror alltså
            inte att det är enbart ekonomiska fördelar som gör att suget efter
            kunskap i dag är så pass stort som det faktiskt är.
          </note>
          <note type="speaker">
            Anf. 40 YVONNE ANDERSSON (kd) replik:
          </note>
          <note>
            Fru talman! Majléne Westerlund Panke sade att
          </note>
          <note>
            Kristdemokraterna förde fram myten om att vi i det här landet
            hade försämrats i internationellt perspektiv när det gällde utbildning.
            Det talar väl snarast om talarens okunnighet om OECD:s statistik
            och ingenting annat. Det kan inte kommenteras bättre än så.
          </note>
          <note>
            När det gäller ekonomin handlar det om att Kristdemokraterna
            har talat om en utbyggnad fram t.o.m.
          </note>
          <note>
            år 2001. Regeringen och majoriteten har inget som helst besked
            i den frågan, att man på något sätt skulle ifrågasätta kvaliteten
            och ifrågasätta nedskärningar inom högre utbildning därför att
            man förlänger det hela. Den logiken förstår inte vi.
          </note>
          <note>
            Efter många års erfarenhet och mätningar vet vi också att kausaliteten
            att tillförda medel skulle vara lika med utbildningskvalitet inte
            håller. Vi har utbildningar med oerhört hög kvalitet, också detta
            i internationell belysning, som inte nödvändigtvis kostar mer.
            Inte ens den logiska linjen kan över huvud taget ses som trovärdig.
          </note>
          <note>
            Anf. 41 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Fru talman! I Yvonne Anderssons inlägg fick jag nu förklaringen
            till att man gör en ganska kraftig nedskärning på utbildningssektorn,
            eller åtminstone satsar betydligt färre hundra miljoner kronor
            än regeringen gör. Om man har den grundinställningen att utbildningskvalitet
            i samhället inte står i paritet med vilka ekonomiska satsningar
            som görs är det fullt förståeligt att man kan ligga så pass mycket
            lägre när det gäller just budgetsummorna på det här utgiftsområdet.
          </note>
          <note>
            OECD-rapporter läser man tydligen efter den grundinställning
            man har när det gäller svensk utbildning. Jag, som har en positiv
            inställning till svensk utbildning, har hittat väldigt mycket
            positiva resultat för Sveriges vidkommande i de rapporter som
            vi har fått från OECD. Det är inte alls ett ras i kvalitetshänseende
            i svensk utbildning. Där får väl ord stå mot ord.
          </note>
          <note type="speaker">
            Anf. 42 YVONNE ANDERSSON (kd) replik:
          </note>
          <note>
            Fru talman! Bekymret kvarstår dock. Vi kan läsa
          </note>
          <note>
            OECD-rapporterna, men om vi använder den typ av mätinstrument
            som man har i internationella jämförelser ser vi att nivån i landet
            har sänkts. Vi har ett stort bekymmer när det gäller spetsutbildningar.
            I dag har inte svenska företag tillgång till t.ex. de civilingenjörer,
            utbildade vid svenska universitet, som de behöver på grund av
            att vi inte släpper ut så många som behövs.
          </note>
          <note>
            Vad vi vill satsa på just nu är en ökad kvalitet på forskning
            och också på spetsutbildningar, framför grundutbildningen. Sedan
            kommer naturligtvis grundutbildningen efter. Jag tycker inte att
            det är en så viktig fråga att vi behöver välja att misstolka varandra.
          </note>
          <note type="speaker">
            Anf. 43 SOFIA JONSSON (c) replik:
          </note>
          <note>
            Fru talman! Majléne Westerlund Panke pratade i sitt anförande
            om behovet av ett nytt studiemedelssystem och alla studenters
            lika möjligheter i den högre utbildningen. Samtidigt pratade hon
            om hur socialdemokraterna väntar på regeringens proposition angående
            studiemedelssystemet. Vi kan se att socialdemokraterna vid det
            här laget har utlovat ganska många reformer om ett studiemedelssystem
            men att man varje gång, efter att förväntningarna har skruvats
            upp, har sagt att de inte kommer nu utan någon gång senare. Likadant
            kunde vi se att det var inför årets val. Regeringen utlovade en
            reform, för att sedan ta tillbaka det löftet.
          </note>
          <note>
            Fru talman! Jag tycker att det vore passande att i dag få höra
            socialdemokraternas och Majléne Westerlund Pankes diskussioner
            och funderingar kring det nya studiemedelssystemet. Hur har socialdemokraterna
            tänkt sig det, om man ser det som så viktigt?
          </note>
          <note>
            Det andra som jag vill fråga Majléne Westerlund
          </note>
          <note>
            Panke handlar om de nya universiteten. Majléne
          </note>
          <note>
            Westerlund Panke pratade om att det nu finns möjlighet för fler
            att söka till den högre utbildningen och att det efter expansionen
            är viktigt att se till att kvaliteten på den högre utbildningen
            och de nya universitetens säkras. Men själva står Socialdemokraterna
            bakom det förslag som innebär att de medel som var utlovade till
            de tre nya universiteten inte kommer fram. Hur vill socialdemokraterna
            och Majléne Westerlund
          </note>
          <note>
            Panke se till att de pengarna kommer fram? Kan vi räkna med att
            socialdemokraterna vill lägga fram ett förslag till våren?
          </note>
          <note>
            Anf. 44 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Fru talman! När det gäller frågan om studiestödssystemet sade
            jag i mitt anförande att det skall diskuteras med utgångspunkt
            från ett helhetsperspektiv.
          </note>
          <note>
            Därför tycker inte jag att det är nödvändigt eller särskilt bra
            att diskutera ett sådant system innan det har kommit ett konkret
            förslag som man kan bygga diskussionen på. En utredning om studiestödssystemet
            ligger klar. Den var parlamentariskt sammansatt, och jag tror
            att den avspeglar ganska väl de grundläggande synpunkter som samtliga
            partier har på studiestödssystemets utformning i framtiden.
          </note>
          <note>
            När det gäller de nya universiteten satsade vi under förra mandatperioden
            mycket kraftigt på just de här högskolorna för att de med ökade
            medel, bl.a. till forskning och forskarutbildning, skulle kunna
            möta sin nya, positiva situation att inneha universitetsstatus.
            Det är det som jag tycker är väsentligt att påpeka i sammanhanget.
            Under två år fick de här högskolorna en ökning av resurserna med
            75 %. Det var ganska kraftiga satsningar som då skedde som förberedelse
            för universitetsstatus.
          </note>
          <note type="speaker">
            Anf. 45 SOFIA JONSSON (c) replik:
          </note>
          <note>
            Fru talman! Precis som Majléne Westerlund Panke anser jag att
            det är viktigt med ett ekonomiskt perspektiv vad gäller ett nytt
            studiemedelssystem. Jag ser det också som viktigt att ha ett hållbart
            system, som fungerar på sikt. Jag väntar fortfarande på några
            konkreta förslag. Det skulle vara intressant om socialdemokraterna
            kunde ta det första steget där.
          </note>
          <note>
            Vad gäller medlen till de nya universiteten är jag fortfarande
            förvånad över den diskussion och argumentation som Majléne Westerlund
            Panke använder sig av. Socialdemokraterna försöker här dribbla
            bort det faktum att man i budgetförslaget försämrar för de nya
            universiteten, som förslaget var tänkt. Man drar alltså tillbaka
            de utlovade medel som man en gång gav. Hur vill socialdemokraterna
            arbeta för att kvaliteten skall stärkas och kan fortsätta att
            stärkas på de nya universiteten?
          </note>
          <note>
            Anf. 46 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Fru talman! Om man diskuterar ett kort perspektiv
          </note>
          <note>
            - enbart 1999 - kommer man fram till att det finns medel i budgeten
            för 1998 som inte finns kvar 1999.
          </note>
          <note>
            Det kan jag hålla med om. Men man får faktiskt se arbetet med
            att skapa kvalitet i nya universitet i ett längre perspektiv.
          </note>
          <note>
            Man kan säga att grunden lades 1997 och 1998 för ett arbete ute
            på dessa högskolor, så att de skall kunna gå in i sin nya roll
            som universitet. Men det förutsätter också att kvalitetsarbetet
            i detta sammanhang fortsätter. Om man diskuterar det långa perspektivet
            utgår jag ifrån att det kommer att göra det.
          </note>
          <note type="speaker">
            Anf. 47 BARBRO WESTERHOLM (fp) replik:
          </note>
          <note>
            Fru talman! Jag tänkte ta upp två saker. Det ena gäller kvalitetssäkringen.
            Om jag förstod saken rätt var Majléne Westerlund Panke nöjd med
            att högskolan eller universitetet självt kollade bl.a. att lärarna
            höll god kvalitet. Ser inte socialdemokraterna behovet också av
            extern expertis som går in och tittar på kvaliteten och blir ett
            stöd för utvecklingen av universitet och högskolor? Det är väldigt
            lätt att bli hemmablind.
          </note>
          <note>
            Det andra gäller jämställdheten. Det är kanske egentligen utbildningsministern
            som skall ha den frågan. Kan man tänka sig att ge FRN ett forskningsuppdrag
            som gäller att titta på de osynliga hinder som inte är illa menade?
          </note>
          <note>
            Jag noterade i morse vid voteringen - det kan tyckas vara en
            struntsak - att talmannen bad tre män att komma fram vid lottdragningen.
            Om man har jämställdheten i ryggmärgen ser man alltid både kvinnor
            och män i varje situation.
          </note>
          <note>
            Anf. 48 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Fru talman! Jag skulle till Barbro Westerholm vilja säga att
            jag tycker att de enskilda universitetens och högskolornas medvetenhet
            om kvalitetssäkringsarbetet har ökat betydligt. Jag ser också
            Högskoleverkets uppgift i detta sammanhang som mycket betydelsefull.
          </note>
          <note>
            Jag ser inte behovet av ett s.k. fristående institut som skall
            sköta kvalitetskontrollen som så stort som
          </note>
          <note>
            Barbro Westerholm gör. Jag förlitar mig på att vi har mycket
            fristående myndigheter i detta land som mycket väl kan klara den
            kontroll som det åligger
          </note>
          <note>
            Högskoleverket att göra.
          </note>
          <note>
            Jag antar Barbro Westerholms förslag när det gäller jämställdheten
            och bollar över frågan till utbildningsministern, eftersom det
            är ett så konkret krav som Barbro Westerholm framställer.
          </note>
          <note type="speaker">
            Anf. 49 BARBRO WESTERHOLM (fp) replik:
          </note>
          <note>
            Fru talman! Anledningen till att jag upprepar resonemanget om
            kvalitetssäkring är att jag har erfarenhet från ett annat fält
            - hälso- och sjukvården - där det visar sig att egenkontrollen
            inte räcker. Man behöver expertis som är fristående från alla
            myndigheter och som arbetar med ett internationellt perspektiv,
            som kan gå in och hjälpa till att utveckla och stödja verksamheten.
          </note>
          <note>
            Vi kommer säkert tillbaka till denna diskussion i olika former.
          </note>
          <note type="speaker">
            Anf. 50 Utbildningsminister THOMAS ÖSTROS (s):
          </note>
          <note>
            Fru talman! Låt mig börja med att tacka utskottet för höstens
            arbete. Flera av er är liksom jag nya, men de flesta av er tror
            jag har jobbat med utbildningsfrågorna under förra mandatperioden.
            Jag riktar ett särskilt tack till den socialdemokratiska gruppen.
            Jag ser verkligen fram emot att arbeta med er under mandatperioden.
          </note>
          <note>
            Det har varit mycket utbildning och utbildningspolitik under
            förmiddagen. Det kanske är det politikområde som är allra viktigast
            när det gäller våra framtida möjligheter som nation. I Sverige
            talar vi ofta om vikten av utbildning. Jag tror att de flesta
            av oss - kanske alla - ser hur oerhört viktig utbildningen är
            för individen men också för hela samhällets utveckling. I ett
            internationellt perspektiv är utbildningen ännu mer fundamental.
          </note>
          <note>
            Jag hoppas att ni har läst årsrapporten från Unicef.
          </note>
          <note>
            Där skriver man att årets rapport tydligt visar att utbildning
            för miljoner och åter miljoner barn bokstavligen är en fråga om
            liv eller död. Rapporten visar att det i utvecklingsländerna finns
            ett direkt samband mellan antalet år i utbildning och barnadödlighetens
            omfattning.
          </note>
          <note>
            Ett land som satsar på sina barns utbildning är ett land som
            tror på framtiden, ett land som tror på alla människors möjligheter
            att växa. I Sverige är utbildning kanske inte direkt en fråga
            om liv eller död, men den är avgörande för var och en av våra
            medborgares personliga möjligheter i livet.
          </note>
          <note>
            Vi vet alla att den internationella konkurrensen och det ömsesidiga
            beroendet mellan länder ökar.
          </note>
          <note>
            Min grundsyn är att globaliseringen och nedbrytningen av gränser
            ger oss oerhörda möjligheter som land.
          </note>
          <note>
            Här ser vi tillväxtmöjligheter och möjligheter till en fredlig
            utveckling. Men det är klart att det också ställer väldigt stora
            krav på oss att bli ett land som kan förändras i takt med tiden
            och i takt med att konkurrensen ökar. Kravet på omställning och
            förnyelse ökar, men tillväxtmöjligheterna ökar också.
          </note>
          <note>
            I den typen av värld är det klart att man inte kan vila på gamla
            lagrar. Det är det land som har en välutbildad, kunnig och kompetent
            befolkning som får de stora möjligheterna. Det är också så, tror
            jag, att internationaliseringen gör att välfärdspolitikens klassiska
            uppgift att uppmuntra förändring och modernisering av samhället
            är mer angelägen nu än någonsin.
          </note>
          <note>
            Det globaliserade samhället är i ständig förändring.
          </note>
          <note>
            Det är inte så, tror jag, att de nya krav som omvärlden ställer
            på oss innebär att vi skall överge tankarna om att alla skall
            få lika möjligheter och att vi gemensamt skall ställa upp med
            skattemedel för att förverkliga de möjligheterna, utan precis
            tvärtom.
          </note>
          <note>
            Jag tror att man i framtiden inte som förr kan lägga sin egen
            trygghet hos sin arbetsgivare. Väldigt mycket måste handla om
            att samhället skall skapa en förmåga för var och en av oss att
            skapa en trygghet i oss själva - en trygghet vad beträffar att
            lära vidare under livets gång, men också insikten om att det finns
            ett samhälle som ställer upp och stödjer det lärandet under livets
            gång.
          </note>
          <note>
            Jag tror att den politiska utmaningen handlar om att bygga ett
            lärande samhälle där individer är flexibla därför att de är starka
            och trygga och där alla medborgare får njuta frukterna av den
            förändring som vi är inne i, som ger utmärkta möjligheter för
            våra unga
          </note>
          <note>
            - det är naturligtvis grunden - men som också öppnar upp för
            en andra chans för människor som behöver det under livets gång.
          </note>
          <note>
            I ett lärande samhälle är också utbildning den kanske viktigaste
            fördelningspolitiska kraften som finns. Det är via kunskap och
            kompetens som man har en chans att få ett starkt fotfäste på arbetsmarknaden
            och en lön som går att leva på. Då blir också frågan om social
            snedrekrytering till högskolan en väldigt viktig fråga i det lärande
            samhället.
          </note>
          <note>
            Jag vill att högskolestudier skall vara en levande möjlighet
            i alla svenska hem. Det är ett oerhört slöseri med mänskliga resurser
            att så många studiebegåvade ungdomar i dag inte kommer vidare
            till högre utbildning på grund av att de är födda i en social
            miljö där utbildning inte är det självklara. Det är också orättvist
            att utbildningsmöjligheterna inte fördelas efter fallenhet i första
            hand utan också efter vilken social miljö man kommer ifrån.
          </note>
          <note>
            Under 90-talet ser vi en svag tendens till minskad snedrekrytering,
            men i princip kan man säga att det ligger ganska hårt fastmurat.
            Det handlar om många olika saker - naturligtvis om kulturella
            och sociala faktorer - men inte minst handlar det om tillgång
            till utbildningsplatser. Vi ökar kraftigt antalet utbildningsplatser,
            och det tror jag ger oss en möjlighet att för första gången på
            mycket länge få en förändring när det gäller social snedrekrytering.
          </note>
          <note>
            Kanske har vi en likadan chans som på 60-talet, när den stora
            utbildningsexplosionen kom. Väldigt många klassresor gjordes i
            takt med att det gavs möjligheter att utbilda sig.
          </note>
          <note>
            I ett lärande samhälle måste män och kvinnor delta på samma villkor.
            Det har varit en viktig uppgift i utbildningspolitiken under ett
            antal år, och det kommer att finnas med i utbildningspolitiken
            under den här mandatperioden. Det är en rättvisefråga och en demokratifråga,
            men det är också en fråga om kvalitet i utbildningen att allas
            erfarenheter tas till vara och att jämställdhet är en ledstjärna.
          </note>
          <note>
            Naturligtvis är det också så, när vi ser på hur ett lärande samhälle
            fungerar, att chansen att åter nå full sysselsättning är intimt
            förknippad med möjligheterna för var och en att få utbildning.
          </note>
          <note>
            Regeringen vill bedriva en sammanhållen utbildningspolitik -
            från förskolan via skolan, kunskapslyftet och kvalificerad yrkesutbildning
            vidare till högskoleutbildning och forskning. Sverige utvecklas
            till ett kunskapssamhälle, och för att alla skall få plats i det
            samhället krävs det satsningar både på vuxenutbildning och på
            högskoleutbildning - både bra kvalitet i grundskolan och en forskning
            som ligger i den internationella forskningsfronten.
          </note>
          <note>
            Det är därför det är så allvarligt när Moderaterna gör sina nedskärningar
            i kunskapslyftet. Det är därför det smärtar mig oerhört att Folkpartiet,
            med sin tradition, är ivrigare att skära ned på kunskapslyftet
            än
          </note>
          <note>
            Moderaterna.
          </note>
          <note>
            Kunskapslyftet finns ju därför att alla människor skall ha en
            plats i kunskapssamhället, få en chans till den utbildning man
            missade i unga år för att sedan också komma tillbaka till arbetsmarknaden.
            Hos många av dem som går kunskapslyftet växer nu idéerna och förhoppningarna
            om att kanske t.o.m. ta sig vidare till högskolan. Det är en viktig
            del i kampen mot den sociala snedrekryteringen att ge en andra
            chans och att göra det möjligt i praktiken för människor att ta
            den chansen.
          </note>
          <note>
            Moderaterna vill hindra mer än 20 000 människor att gå kunskapslyftet.
            Man minskar anslagen med mer än 2 miljarder. Moderaterna har från
            första dagen sett kunskapslyftet som någonting lite vid sidan
            av, som fiffel med statistiken och ingenting värt att ta på allvar.
          </note>
          <note>
            Per Bill har som ny utbildningspolitiskt ansvarig signalerat
            en reträtt när det gäller synen på de små och medelstora högskolorna.
            Där har Per Unckel fått vika. Det är oerhört tydligt när man läser
            och lyssnar på Per Bill. Det är en välkommen reträtt. Det är bra.
          </note>
          <note>
            Som så ofta blir det med lite rosiga kinder, och sedan vill man
            på något område försöka gå om regeringen.
          </note>
          <note>
            Men det är en viktig reträtt, och det är bra. Då har vi nämligen
            en ganska bred uppslutning i kammaren kring synen på små och medelstora
            högskolor.
          </note>
          <note>
            Men när det gäller synen på kunskapslyftet - vuxna människor
            med bristande utbildningsbakgrund från ungdomen och deras chanser
            och möjligheter -
          </note>
          <note>
            finns det ingen antydan till förändring. Moderaterna står fast:
            De skall inte få chansen.
          </note>
          <note>
            Vi har under några år genomfört ett mycket stort saneringsprogram.
            Ändå har utbildningspolitiken varit i första rummet. Det har skett
            en mycket snabb utbyggnad av högskolan över hela landet som har
            gjort att människor har fått möjligheter som inte annars hade
            funnits där. Det har gått att prioritera mitt i saneringsarbetet.
            Det visar att regeringen och socialdemokratin sätter utbildning
            och utbildningspolitik väldigt högt.
          </note>
          <note>
            I den budget för 1999 som vi nu diskuterar ökar antalet högskoleplatser
            med 16 000. Fram till år 2000
          </note>
          <note>
            har högskolan tillförts 68 000 platser. Nu finns det möjlighet
            för större andelar av ungdomskullarna att komma in på högskolan.
            I dag är det omkring en tredjedel. Att nå 50 % tror jag är en
            fullt realistisk målsättning. Det vore ett oerhört viktigt steg
            för oss i kampen för att bygga ett lärande samhälle.
          </note>
          <note>
            Utbyggnaden är väldigt inriktad mot områden där vi vet att vi
            har stora behov. Mer än hälften av platserna gäller naturvetenskap
            och teknik. I dag uppgår de som sitter och lär sig IT på olika
            sätt i högskolan till 40 000-50 000 studenter.
          </note>
          <note>
            Vi bygger ut högskolan över hela landet. Det gör att kampen mot
            social snedrekrytering får nya redskap. Vi ser också att det börjar
            fungera. Det är lättare att ta sig till högskolan om den finns
            nära ens egen miljö. Man kanske känner någon som går där. Det
            är inte så ovanligt och konstigt. Detta kan vara svårt att förstå
            för vissa partier, men jag tror att det är väsentligt. Vi gör
            det också därför att det finns en växtkraft kring högskolorna
            som gör att delar av Sverige som tidigare har haft mycket stora
            problem får ett hopp om att kunna växa och utvecklas vidare.
          </note>
          <note>
            Som ett led i förstärkningen av svensk forskning beslutade regeringen
            i somras att tre nya universitet skulle bildas den 1 januari:
            Karlstad, Växjö och Örebro. Samtidigt med det beslutet sades mycket
            tydligt att våren 1999 kommer förslagen om tillväxt när det gäller
            resurser till dessa nya universitet. Det är alldeles självklart
            att det inte är slutpunkten på en utveckling att få universitetsstämpel.
            Det är en stämpel som garanterar att de har kommit en bra bit
            på vägen, men de behöver ökade resurser för att bli högkvalitativa
            och internationellt högtstående universitet. Den politiken fullföljer
            vi. Jag tror att det är bra för debatten de kommande fyra åren
            att inte försöka inbilla sig att regeringen på något sätt har
            backat eller förändrat sin position. Resurserna och förslagen
            om resurser kommer våren 1999.
          </note>
          <note>
            Det här är ett beting som kommer att vara flera år framöver.
            Det innebär att vi tar på oss att de här tre skall bli högkvalitativa
            universitet. Det innebär också att många andra universitetsaspiranter
            får vänta lite grann. Nu tar vi på oss detta, och det är ett stort
            och viktigt beting.
          </note>
          <note>
            Moderaterna har här börjat förändra sig. Bygdehögskolorna hör
            man inte talas om längre, utan nu lyfter man fram det här som
            viktiga exempel. Det tycker jag att vi skall välkomna. Det är
            bra.
          </note>
          <note>
            Internationaliseringen är ohyggligt viktig för kvaliteten när
            det gäller högskola och forskning. Här finns förstås en lång tradition
            av internationellt arbete. När forskningen är bra bedrivs den
            internationellt.
          </note>
          <note>
            Jag vill att vi skall vara väldigt aktiva och pådrivande i det
            internationella forskningssamarbetet. Sverige kommer inte att
            lämna CERN. CERN är en viktig del av vårt internationella åtagande.
            Men det är klart att öppenheten måste gälla mycket mer än detta.
            Internationaliseringen är ett bra sätt att bygga kvalitet.
          </note>
          <note>
            Kvalitet i högskolan är centralt, och Högskoleverket har en viktig
            roll i att stimulera kvalitetsarbetet.
          </note>
          <note>
            Det gör man inte framför allt genom att inrätta ett oberoende
            institut som sätter en stämpel efter någon utvärdering, utan det
            gör man genom att se till att vi har ett väl genomgånget kvalitetsarbete
            som publiceras, diskuteras och driver på högskolornas eget arbete.
          </note>
          <note>
            Många har tagit upp studiemedelsfrågan och frågar sig vad som
            kommer att ske på studiemedelsområdet. Vi har i dag ett studiemedelssystem
            som jag inte tycker är särskilt bra anpassat till de krav vi har
            framöver. Det är mycket generöst, men det är generöst i fel ände.
            Stora studieskulder skrivs av 2020,
          </note>
          <note>
            2030 och åren framöver.
          </note>
          <note>
            Men låt mig också säga - samtidigt som jag säger att en reform
            av studiemedelssystemet är angelägen och att regeringen arbetar
            med en sådan - att de förslag som jag har hört här i dag undrar
            jag om ni har förankrat i era riksdagsgrupper. En höjning av bidraget
            i studiemedlet till 50 % kostar 4,7 miljarder kronor. Hur planerar
            Folkpartiet, kd och Centerpartiet att finansiera en sådan reform?
            Dessutom skall ju fribeloppet slopas, och med den högre bidragsandelen
            kostar det 900 miljoner kronor till. Hur skall det finansieras?
            Dessutom vill Folkpartiet och kd att ett barntillägg skall införas.
            Det kostar 810 miljoner kronor till. Vad håller ni på med?
          </note>
          <note>
            Det finns stora och starka skäl att göra en studiemedelsreform,
            men vi måste på något sätt ta in det i den samlade politiken och
            få ihop en prioritering av vilka reformer som är viktigast. Då
            kan man inte bara lägga på önskvärda förändringar. Det kan vi
            alla göra.
          </note>
          <note>
            Men när vi sitter med budgeten - det vet ju Centerpartiet, som
            har många års erfarenhet av det - måste vi få ihop en realism
            i förslagen. Jag hoppas att det blir lite rörelse mot mer realism
            från dem som nu har preciserat hur de vill att ett studiemedelssystem
            skall se ut. Ta gärna också kontakt med övriga i era partigrupper
            och resonera om vilket utrymme ni har!
          </note>
          <note>
            Till sist vill jag säga några ord om forskningspolitiken. Det
            är en fråga som kommer att färga mandatperioden på många olika
            sätt. Forskning 2000 kom nyss med sitt betänkande, ett betänkande
            som jag tycker i sina grunddrag har väldigt mycket klokhet och
            politiska möjligheter i sig.
          </note>
          <note>
            Jag delar uppfattningen hos Forskning 2000 om att lyfta fram
            grundforskningen som någonting väldigt viktigt för forskningspolitiken.
            Det är ofta frestande att söka sig till det mest nyttiga för stunden,
            lägga pengarna där och tro att det ger oss tillväxt och förändring.
            Men det är ofta i det fria sökandet som det nyttiga kommer. Det
            kan komma oväntat, men det är det som vi sedan har användning
            av. Naturligtvis skall all verksamhet i högskolan och vid universiteten
            vara nyttig. Den är ju finansierad av skattebetalare, och det
            har vi rätt att kräva allihop. Men nyttighet skall inte begränsas
            till att en produkt kommer ut i andra änden om något år eller
            så. Nyttigheten ligger också i det fria sökandet efter kunskap.
            Den kan också ligga i att bidra till att vi förstår oss själva
            bättre, vår kultur och vår historia. Nyttigt skall det vara, men
            inte i form av att allt skall vara tillämpat. Där menar jag att
            utredningen gör viktiga distinktioner.
          </note>
          <note>
            Vi lägger stora resurser på forskningspolitiken.
          </note>
          <note>
            Det finns anledning att diskutera hur vi lägger dem, och vi kommer
            att återkomma till riksdagen med förslag i den delen.
          </note>
          <note>
            Låt mig också passa på att säga att jag ser forskningsstiftelserna
            som en viktig del av den samlade svenska forskningspolitiken.
            Där skall vi ha en bra och öppen dialog. Det är klart att ett
            litet land, som ändå satsar stora men begränsade resurser på forskningen,
            måste ha en koncentration och en diskussion kring vad som är väsentligast
            för att inte splittra resurserna alltför mycket. Den dialogen
            pågår. Det tror jag kommer att kunna leda till att vi ytterligare
            kan förstärka forskningen i Sverige.
          </note>
          <note>
            Utbildningspolitiken är central för att bygga ett land som växer
            ekonomiskt och där medborgarna växer mänskligt. Jag ser fram emot
            att jobba med de frågorna tillsammans med er och hoppas på en
            bra debatt framöver.
          </note>
          <note type="speaker">
            Anf. 51 YVONNE ANDERSSON (kd) replik:
          </note>
          <note>
            Fru talman! Jag tyckte att det var väl magstarkt av utbildningsministern
            att tro att våra förslag inte är genomtänkta och förankrade i
            våra partigrupper.
          </note>
          <note>
            Själv är jag ny här i riksdagen men vet att ett av de viktigaste
            sätten man arbetar på är att se till att förslag blir förankrade
            i partigruppen.
          </note>
          <note>
            I mitt inledningsanförande, fru talman, hade jag sex frågor till
            utbildningsministern. Jag har inte fått svar på någon av dem.
            Det är en annan del som jag naturligtvis är besviken över. Jag
            hoppas att jag vid något tillfälle skall få svar.
          </note>
          <note>
            Utbildningsministern talar om snedrekrytering, vilket också socialdemokraternas
            övriga representanter har gjort. Likväl har ni aldrig tagit upp
            snedrekryteringen när det gäller särvux, inte i en enda diskussion,
            vare sig tidigare eller nu. Vi har alltså en hel grupp vuxna som
            inte kommer i åtnjutande av någon som helst utbildning, vare sig
            högskola eller vuxenutbildning. Det tycker jag att man skall ta
            upp.
          </note>
          <note>
            Funktionshindrade kan inte leva och bo på högskoleorter i stort
            sett någonstans mer än på högskolan i Ronneby, beroende på att
            det faktiskt är där man har bostäder anpassade till funktionshindrade.
            Den diskussionen är också intressant att föra.
          </note>
          <note>
            Utbildningsministern inbjöd till en livfull och konstruktiv debatt
            framöver. Jag vill därför på den sista punkten som jag tänker
            beröra i min replik hävda att regeringen i dagsläget har valt
            att utveckla bredden av högskoleutbildningen i stället för djupet,
            med spetsutbildningar och kvalitativ utveckling som följd. Vi
            har valt en annan balans från vårt håll. Den diskussionen tror
            jag skall få fortgå för att vi skall kunna sätta ned foten om
            hur vi vill att samhället skall utvecklas.
          </note>
          <note type="speaker">
            Anf. 52 Utbildningsminister THOMAS ÖSTROS (s):
          </note>
          <note>
            Fru talman! Jag för gärna en diskusson med
          </note>
          <note>
            Yvonne Andersson kring särvux och handikappades möjligheter att
            delta i högre utbildning. Jag känner inte att det skulle vara
            ett område som på något sätt skulle ligga under andra viktiga
            utbildningspolitiska mål. Vi visar i budgetpropositionen att vi
            är beredda att tillsätta extra resurser, men också att vi vill
            se till att få en översyn av hur det i praktiken ser ut i dag
            och vilka behov som finns.
          </note>
          <note>
            Yvonne Andersson säger att vi satsar på bredden i stället för
            djupet. Men det är inte riktigt det som sker på våra högskolor.
            De ungdomar som finns där studerar längre i dag än man gjorde
            tidigare. Magisterexamen har blommat ut som någonting som väldigt
            många känner är en grundexamen. Det innebär att vi har fördjupat
            högskoleutbildningen ganska rejält. En av förklaringarna till
            att vi ännu inte har sett den kraftiga ökning som vi har i porten
            när det gäller andelen ungdomar som kan komma in på högskolan
            är att vi också har fått en fördjupning bland dem som redan finns
            där. Jag tycker att det är mycket väsentligt.
          </note>
          <note>
            Sverige skall ligga internationellt väl framme när det gäller
            att erbjuda högskolestudier som verkligen går på djupet. En bra
            högskoleutbildning innebär att man har fått möjlighet att gå djupt
            in i ett ämne och fått en grundläggande duvning i vetenskaplig
            teori och kompetens i det ämnet. Det ger också självförtroende
            och möjligheter att söka sig kunskap på andra områden.
          </note>
          <note type="speaker">
            Anf. 53 YVONNE ANDERSSON (kd) replik:
          </note>
          <note>
            Fru talman! Jag uppskatter den sista delen av inlägget. Jag talar
            inte om längden på högskoleutbildningen, utan jag talar om att
            det i samhället i dag faktiskt finns en brist på spetsutbildad
            arbetskraft. Jag tycker att det är där som vi måste se efter hur
            vi kan tillgodose de behov som finns. I det avseendet tror jag
            att man kan göra mer också när det gäller forskningen på olika
            områden.
          </note>
          <note>
            Anledningen till att jag så ivrigt arbetar med detta är ju att
            jag från ministern skulle vilja få ett löfte om att det blir samma
            rättigheter för dem som inte har de möjligheter som de flesta
            av oss medborgare har till utbildning. Även de kan ju höja sin
            utbildnings- och kunnandenivå. Det är deras rättighet som jag
            kämpar för och vill ha ett löfte om.
          </note>
          <note type="speaker">
            Anf. 54 Utbildningsminister THOMAS ÖSTROS (s):
          </note>
          <note>
            Fru talman! Jag delar Yvonne Anderssons uppfattning om att just
            spetsutbildad arbetskraft är mycket viktig för Sverige när det
            gäller våra möjligheter att växa ekonomiskt. Vi har framför oss
            en mycket kraftig ökning av t.ex. antalet civilingenjörer. Ett
            land som Sverige, med våra stora företag på området och en växande
            sektor med små och medelstora företag, är i mycket stort behov
            av välutbildade civilingenjörer.
          </note>
          <note>
            Tittar vi närmare på forskarutbildningen ser vi att den också
            framför sig kommer att ha en expansion.
          </note>
          <note>
            Det innebär att vi dels kommer att kunna fylla många av de behov
            som finns i högskolan och på universiteten när det gäller lärarkompetens,
            dels få alltfler med doktorskompetens ute i näringslivet. Jag
            tror att det är mycket viktigt.
          </note>
          <note>
            Det handlar väldigt ofta för företag om att också förstå vad
            som händer på forskningsfronten för att själva kunna utveckla
            produkter som ligger väl framme i tiden. Då behöver man mycket
            kompetent personal. Det visar flera av de framgångsrika svenska
            företagen. Genom att ha väldigt många disputerade inom sin verksamhet
            ligger de mycket väl framme internationellt när det gäller utveckling
            av produkter.
          </note>
          <note>
            Forskarutbildningsreformen är viktig också av det skälet. Vi
            behöver en forskarutbildning som ser till att människor har en
            chans att på rimlig tid göra klart sina forskarstudier, ta sin
            examen och sedan gå vidare i yrkesverksamhet i högskolan, ute
            i näringslivet eller i samhället i övrigt. En bra reform. Den
            kommer att bidra till att vi får en ökad andel forskarutbildade
            framöver.
          </note>
          <note type="speaker">
            Anf. 55 BARBRO WESTERHOLM (fp) replik:
          </note>
          <note>
            Fru talman! Kunskapslyftet kommer Ulf Nilsson att ta upp i sitt
            inlägg.
          </note>
          <note>
            I fråga om studiestödet besannades tyvärr att utbildningsministern
            kanske inte hörde på hela mitt inlägg. Där bemötte jag just Sofia
            Jonssons kritik av
          </note>
          <note>
            Folkpartiet för att vi inte gick längre i att beskriva förändringen
            av studiestödet, utan stannade vid en vision. Vi har inte finansiering
            i vår alternativbudget för detta. Vi har prioriterat funktionshindrade,
            äldreomsorg och lite annat.
          </note>
          <note>
            Till frågan om kvalitetssäkringen. Utbildningsministern tar upp
            peer review som en garanti för kvalitetssäkring. Vi har i den
            utredning som jag just nu leder om forskningsetik uppdraget att
            titta närmare på peer review. Det finns en del problem i ett litet
            land som vårt. Antalet experter som värderar andra experter är
            inte så stort. Jag hoppas att vi kommer att få fram en del lösningar
            för den delen av kvalitetssäkringen i framtiden. Men kvalitetssäkringen
            innehåller mycket mer än så.
          </note>
          <note>
            Jag ställde också en fråga om FRN och möjligheten att FRN får
            i uppdrag att se närmare på hindrande strukturer i forskarsystemet.
            Jag tror att det är forskarkompetens som behövs för att gå närmare
            in på den problematiken.
          </note>
          <note>
            Till sist tolkar jag utbildningsministerns beskrivning av vikten
            av utbildning över landet som att han ser positivt på att lösa
            resursproblemet för medicinarutbildningen uppe i Umeå. Den är
            vital för att vi skall ha en bra utbildning och forskning där
            och för rekryteringen av läkare i den delen av landet.
          </note>
          <note type="speaker">
            Anf. 56 Utbildningsminister THOMAS ÖSTROS (s):
          </note>
          <note>
            Fru talman! FRN-projektet som Barbro Westerholm föreslår måste
            jag spontant säga låter intressant.
          </note>
          <note>
            Men med tanke på att vi har Forskning 2000 och en genomarbetad
            diskussion om forskningspolitikens struktur, finansiering och
            hur vi väcker olika intressanta forskningsprojekt, tror jag att
            det är bäst att jag avstår från att direkt säga om vi skall genomföra
            något sådant eller inte. Låt mig ta med det som en intressant
            idé.
          </note>
          <note>
            Barbro Westerholm säger att Folkpartiet har en vision om studiemedelssystemet.
            Vi har inte finansiering, säger Barbro Westerholm. Det hedrar
            Barbro
          </note>
          <note>
            Westerholm. Så är det ju med nästan alla som sitter här och starkt
            förespråkar en snabb reform. Det finns brister i finansieringen.
          </note>
          <note>
            Vi måste ta en ordentlig diskussion om vilka ambitioner man kan
            ha i en reform av studiemedelssystemet. Jag har antytt att det
            ni har föreslagit kostar ohyggliga summor. Det ligger i den övre
            delen av vad vi kan bära. Det är en angelägen reform. Det finns
            många andra angelägna reformer som skall diskuteras inför vårpropositionen.
            Låt oss ta den diskussionen, och ta den ni också i era partigrupper.
            Så får vi ta ytterligare en debatt om studiemedelssystemet framöver.
          </note>
          <note>
            I fråga om kvalitetssäkringen är en modell inte den rätta. Peer
            review har sina starka sidor, men också sina nackdelar. Jag tror
            mycket på den väg Högskoleverket har sökt sig till, nämligen att
            uppmuntra förändringsarbetet inom högskolorna. Det är en intressant
            och viktig väg. Sedan finns också mycket annat som sker, t.ex.
            internationellt deltagande i utvärdering av utbildningar, forskning.
            Forskningens själva väsende är att den skall utvärderas internationellt.
            SACO har sina egna projekt när det gäller kvalitetssäkring.
          </note>
          <note>
            Det är bra att det finns flera aktörer som är beredda att titta
            på, studera och analysera kvaliteten på våra högskolor. Högskoleverkets
            inställning är klokt och långsiktigt, dvs. att jobba på ett sådant
            sätt att högskolorna förändrar sig själva och återkommer med beskrivningar
            av vad man gör för att stärka kvalitetsarbetet.
          </note>
          <note type="speaker">
            Anf. 57 BARBRO WESTERHOLM (fp) replik:
          </note>
          <note>
            Fru talman! Den självkritiska granskningen är basen. Den behöver
            stöd av ytterligare insatser.
          </note>
          <note>
            I Forskning 2000 föreslås att det vi i dag kallar genusforskning
            skall ligga kvar i det som skall bli forskningsrådens samarbetsnämnd.
            Det är viktigt.
          </note>
          <note>
            Dagens resurser räcker på intet vis till för att stimulera all
            den forskning som det nu kommer in ansökningar om. Det är knappt
            10 % av de projekt som söker anslag som kan få anslag. Vi räknar
            med att ungefär hälften av dem som söker pengar gör det till projekt
            av så hög kvalitet att om det fanns resurser skulle vi satsa på
            dem. Någon gång skulle det vara viktigt att göra en konsekvensanalys
            av vad vi förlorar när vi säger nej till en rad bra projekt. Samhällsekonomiskt
            är det sämre än att försöka få fram slantarna till idéerna. Många
            av projekten tar upp studier kring hindren för att det skall bli
            full jämställdhet mellan kvinnor och män inom olika sektorer i
            vårt samhälle.
          </note>
          <note type="speaker">
            Anf. 58 Utbildningsminister THOMAS ÖSTROS (s):
          </note>
          <note>
            Fru talman! Jag delar uppfattningen i mycket av det Barbro Westerholm
            har sagt. Föregående regeringen har arbetat mycket och den nuvarande
            regeringen kommer att arbeta mycket med jämställdhetsfrågorna
            över hela linjen.
          </note>
          <note>
            Utbildningspolitiken är väl känd, dvs. satsningar på genusforskning,
            satsningar på att rekrytera professorer, rekryteringsmål för universitet
            och högskolor.
          </note>
          <note>
            Allt detta är väl kända åtgärder och som jag kommer att hänvisa
            till när jag arbetar med frågorna. Det finns naturligtvis anledning
            att diskutera andra åtgärder.
          </note>
          <note>
            Barbro Westerholm och jag har stora möjligheter att komma överens
            på den punkten.
          </note>
          <note type="speaker">
            Anf. 59 PER BILL (m) replik:
          </note>
          <note>
            Fru talman! Lars Hjertén kommer senare att prata om kunskapslyftet.
            Jag kan konstatera att gårdagens och dagens problem tycks vara
            att vi har ganska stora avhopp på grund av uteblivna studiemedel.
            Någonting tycks vara fel där.
          </note>
          <note>
            Annars måste jag denna första gång tolka saker positivt. Vi ser
            en minister som kommer hit med en mager budget men med tre glada
            besked i sitt tal - tre goda steg åt höger.
          </note>
          <note>
            Det första glada beskedet är att det ser ut att bli mer pengar
            till grundforskning och att det skall vara mindre krav på att
            politikerna kan märka upp vad som är samhällsnytta och inte samhällsnytta.
            Det är bra. Vi moderater har avsatt en och en halv miljard kronor
            för detta under tre år, men fortfarande finns det besparingar
            hos regeringen.
          </note>
          <note>
            Det andra glada beskedet är att det blir mer pengar till de nya
            universiteten. Vore det inte fiffigt om detta kunde gå hand i
            hand? Nu måste de låna pengar eller ta av andra pengar för att
            köpa nya skyltar och byta brevpapper. Är det inte rimligt att
            man samtidigt som man utnämner ett nytt universitet också ger
            nya friska resurser?
          </note>
          <note>
            Det tredje glada beskedet jag tyckte mig höra skulle vara mer
            pengar till internationell forskning.
          </note>
          <note>
            Men i budgeten ser vi besparingar.
          </note>
          <note>
            Jag hoppas att det är så. Samtidigt finns det två stora minustecken.
            Det första är att det låter fortfarande som att socialisering
            av forskningsstiftelserna är någonting positivt. Det är det verkligen
            inte. Det andra är att det är knäpptyst om vilken dag, månad eller
            halvår som den nya studiemedelspropositionen kommer. Vi vet bara
            att den kommer. Vilken vecka eller månad handlar det om?
          </note>
          <note type="speaker">
            Anf. 60 Utbildningsminister THOMAS ÖSTROS (s):
          </note>
          <note>
            Fru talman! Jag känner Per Bill sedan tidigare. Jag vet att han
            ibland kan bli lite skamlös i debatten.
          </note>
          <note>
            Han distanserar sig kraftigt från den politik som de har bedrivit
            under flera år under 90-talet. Han lyckas skaka av sig historien
            så att det märks inte ett dugg att ni har stått för en politik
            som har varit mycket inriktad på de stora universiteten och talat
            nedlåtande om satsningarna ute i landet. Nu skall ni ställa er
            på barrikaden och hävda att ni är det parti som driver satsningar
            ute i landet. Det är inte särskilt trovärdigt, Per Bill.
          </note>
          <note>
            Vi har under mandatperioden förstärkt resurserna för de högskolor
            som nu blir universitet den 1 januari.
          </note>
          <note>
            Vi var mycket tydliga i samband med beslutet. Resursförstärkningar
            kommer också att aviseras i samband med vårpropositionen 1999.
            Det fullföljer vi.
          </note>
          <note>
            Försök inte dölja er reträtt från den Unckelska utbildningspolitiken
            genom att göra en attack mot oss.
          </note>
          <note>
            Per Bill säger att någon annan får ta hand om vuxenutbildningen.
            Det går inte att se högskoleutbildningen på det sättet, dvs. att
            någon annan får ta hand om andra frågor. Satsningen på vuxenutbildningen
            är ett sätt att se till att människor får möjlighet att gå vidare
            till högskolan. Det har ni varit emot under hela mandatperioden.
            Ni vill att 20 000 människor inte skall få den möjligheten. Det
            är ett avbräck i kampen för att alla som har en begåvning att
            gå vidare till högre studier skall ha chansen att komma vidare.
          </note>
          <note type="speaker">
            Anf. 61 PER BILL (m) replik:
          </note>
          <note>
            Fru talman! Utbildningsministern och jag har debatterat många
            gånger. Jag känner också igen en del av debattknepen.
          </note>
          <note>
            Låt oss börja med kunskapslyftet. Vi tror att många av de som
            i dag går i kunskapslyftet skulle ha bättre nytta av en kvalificerad
            yrkesutbildning. Det är en yrkesutbildning som vi har slagits
            för länge.
          </note>
          <note>
            Vårt system, Thomas Östros, hade mer pengar även på Per Unckels
            tid till de dåvarande högskolorna. I vårt system gick fördelningen
            av platserna ut på att studenten väljer själv och att kvaliteten
            väger in för var resurserna skall ligga. Det hade definitivt gynnat
            flera av de nya universiteten.
          </note>
          <note type="speaker">
            Anf. 62 Utbildningsminister THOMAS ÖSTROS (s):
          </note>
          <note>
            Fru talman! Det finns ett konkret problem med
          </note>
          <note>
            Per Bills omsvängning när det gäller synen på högskolorna utanför
            de traditionella orterna som Uppsala och Lund. Han förespråkar
            samtidigt ett resursfördelningssystem som kan innebära dramatiska
            minskningar för flera av de små och medelstora högskolorna.
          </note>
          <note>
            Nu när Per Bill blir ställd inför frågan om en viss högskola,
            säger han att just den högskolan kommer att få mer. Vid en summering
            kommer alla att få mer.
          </note>
          <note>
            Hur hade det varit för en så framgångsrik högskola som Karlskrona/Ronneby,
            Per Bill, som nu lyfts fram av Moderaterna, om det inte hade funnits
            ett politiskt engagemang att starta en högskoleutbildning, att
            värna den högskoleutbildningen och att låta den högskolan skaffa
            sig den kvalitet och renommé som krävs för att bli en magnet?
            Med det resursfördelningssystem som ni föreslår blir det omöjligt
            för nya högskolor att utvecklas.
          </note>
          <note>
            Per Bill nämnde också skattepolitiken i sin replik.
          </note>
          <note>
            Låt mig säga, Per, att jag är väldigt glad om det öppnas möjligheter
            för en skattereform under denna mandatperiod. Jag kan försäkra
            att om Per Bills och hans kamraters politik hade gällt under de
            senaste fyra åren, hade vi inte varit i närheten av något sådant
          </note>
          <note>
            - ni hade kört landet i botten. Nu har vi den möjligheten, och
            det känner jag mig väldigt glad för.
          </note>
          <note type="speaker">
            Anf. 63 BRITT-MARIE DANESTIG (v) replik:
          </note>
          <note>
            Fru talman! Jag är glad över att utbildningsministern så starkt
            betonade allas lika möjligheter till en utbildning av hög kvalitet.
          </note>
          <note>
            Mina frågor rörde faktiskt också detta med studiestödet. Det
            är nämligen flera år sedan Studiestödsutredningen lade fram sitt
            förslag. Regeringen har sedan i ett antal propositioner aviserat
            sin avsikt att utforma ett nytt studiestödssystem. Jag tror att
            för många presumtiva studerande innebär bristen på förutsägbarhet
            en otrygghet. Detta blir särskilt tydligt för de ungdomar som
            kommer från studieovana hem.
          </note>
          <note>
            För deras skull vore det väldigt tacknämligt med ett besked i
            denna fråga.
          </note>
          <note>
            Jag tog i mitt anförande upp ett problem, och det gäller de nya
            antagningsreglerna till forskarutbildningen. Är utbildningsministern
            beredd att skyndsamt gå in och kartlägga de konsekvenser som de
            nya antagningsreglerna har fått för de doktorander som befinner
            sig i systemet, speciellt inom området humaniora? Jag tycker att
            det är viktigt att vi utifrån aspekten social snedrekrytering
            får klart för oss hur de ekonomiska spärrarna har fungerat.
          </note>
          <note>
            I samband med detta med det livslånga lärandet och möjligheten
            till flera olika chanser i livet skulle jag också vilja ta upp
            det som jag tidigare berörde, nämligen möjligheten att få studera
            efter det att man fyllt 45 år, då man har klarat av sin gymnasiekompetens,
            kanske inom det nationella kunskapslyftet. Detta skulle jag också
            gärna vilja ha en kommentar till.
          </note>
          <note type="speaker">
            Anf. 64 Utbildningsminister THOMAS ÖSTROS (s):
          </note>
          <note>
            Fru talman! Som jag sade menar jag att studiestödsreformen är
            en angelägen reform. Det system vi har i dag har brister som gör
            att det finns skäl att reformera. Britt-Marie Danestig är involverad
            i ett samarbete som också rör budgetpolitiken i sin helhet, och
            där kommer det att finnas anledning att diskutera den här typen
            av frågor. Naturligtvis begränsas vi av vilka resurser som finns.
            En studiestödsreform kostar pengar. Den är angelägen. Det skall
            vägas mot hur läget är i ekonomin i stort. I samband med det arbete
            med en reform som nu pågår på departementet ser vi naturligtvis
            också över sådant som åldersgränser.
          </note>
          <note>
            Låt mig ägna några ord åt forskarutbildningsreformen. Jag tycker
            att grunderna i den reformen är mycket bra. Det är inte bra att
            institutioner har antagit forskarstudenter i en sådan omfattning
            att de, även om de har varit väldigt duktiga och väl passerat
            kraven för att klara av en forskarutbildning, inte har haft någon
            möjlighet att få finansiering. Jag tycker inte att detta är ansvarsfullt.
            Väldigt många ambitiösa, begåvade unga människor lockas in i forskarutbildningen
            men ges inte förutsättningar att klara av den därför att ekonomin
            inte är ordnad. Egentligen har kraven funnits redan sedan 1969,
            men det är först nu som problemet har visat sig tydligt, vilket
            gör att man faktiskt är tvungen att ta ett ekonomiskt ansvar också
            för sina doktorander.
          </note>
          <note>
            Sedan tror jag att det går att göra väldigt mycket, och jag ser
            det hända i t.ex. Lund och Uppsala. Vid universitetet kan man
            gemensamt dels se till att skrapa ihop resurser, dels formulera
            en gemensam policy för forskarutbildningen på hela universitetet
            för att underlätta övergången. I botten finns generösa övergångsregler
            beslutade av riksdagen, men det finns också stora möjligheter
            för universiteten själva att agera. Det gör man i Uppsala, och
            det gör man i
          </note>
          <note>
            Lund. Detta kommer jag att följa väldigt noga för att se hur
            pass väl det faller ut. Jag tror att det finns skäl att vara förhoppningsfull.
          </note>
          <note>
            Reformen som sådan går ut på att forskarutbildningen inte är
            till för att man skall göra sitt livsverk och att kraven inte
            skall vara så höga att det tar 10-15
          </note>
          <note>
            år innan man är klar, utan den är ett steg på vägen och ett viktig
            körkort för att sedan bli forskare eller gå ut i yrkeslivet.
          </note>
          <note type="speaker">
            Anf. 65 BRITT-MARIE DANESTIG (v) replik:
          </note>
          <note>
            Fru talman! Jag tror inte heller att det finns någon anledning
            att riva upp det fattade beslutet. Att det finns och har funnits
            stora brister vet jag också om.
          </note>
          <note>
            Bl.a. har det varit brist på handledning för doktoranderna. Men
            vad jag talar om är den grupp som gick in i forskarutbildningen
            när reglerna såg helt annorlunda ut. Övergångsbestämmelserna och
            universitetens möjligheter att möta deras behov har visat sig
            vara bristfälliga. Jag menar att det är slöseri att lämna doktorander
            - i Uppsala lär det vara 150 stycken -
          </note>
          <note>
            utan möjlighet att avsluta sina studier. Jag tycker att vi har
            en skyldighet mot dem att låta dem göra det.
          </note>
          <note>
            Det är en helt annan sak med den grupp som har gått in i doktorandutbildningen
            med de nya reglerna och under de nya förutsättningarna.
          </note>
          <note>
            Jag tror att utbildningsministern ändå måste hålla med mig om
            att reformen genomfördes väldigt snabbt, att universiteten och
            högskolorna inte var riktigt förberedda för den och att det har
            fått konsekvenser.
          </note>
          <note type="speaker">
            Anf. 66 Utbildningsminister THOMAS ÖSTROS (s):
          </note>
          <note>
            Fru talman! Jag menar att det i grund och botten är en väldigt
            bra och viktig reform. Vi ser nu en utveckling på universiteten
            där man tar ett gemensamt ansvar för att se till att väldigt många
            av dem som finns i systemet får chansen att slutföra sina avhandlingar.
            Men det är klart att det också visar att man har haft en intagning
            till forskarutbildning som inte alls har stämt överens med möjligheterna
            till finansiering.
          </note>
          <note>
            Det är inte ansvarsfullt. Det ger heller inte fler disputerade,
            vilket är vår målsättning. Vi behöver öka antalet forskarutbildade
            i Sverige för att kunna fortsätta att öka andelen lärare med forskarutbildning
            eftersom behovet stadigt ökar år från år vid högskolor och universitet,
            men också för att näringsliv och offentlig sektor skall kunna
            få del av den kompetens som de har.
          </note>
          <note>
            Forskarutbildningsreformen är bra. Jag följer noga utvecklingen.
            Jag tror att universiteten nu har tagit mått och steg som gör
            att implementeringen av den blir ännu bättre.
          </note>
          <note type="speaker">
            Anf. 67 GUNNAR GOUDE (mp) replik:
          </note>
          <note>
            Fru talman! Jag har lyssnat till utbildningsministerns beskrivning
            av utvecklingen inom den högre utbildningen och forskningen och
            delar i stort både visionen och de delmål som är uppnåbara inom
            en snar framtid.
          </note>
          <note>
            Jag skulle vilja lyfta fram och få utbildningsministerns syn
            på två frågor som inte har berörts i debatten. Den ena handlar
            om studentinflytandet och den andra om studenternas sociala situation.
          </note>
          <note>
            Tyvärr finns det en tröghet inbyggd i systemet. De gamla universiteten
            var, om vi ser bakåt i tiden, hierarkiska och ganska låsta institutioner.
            Det var inte precis idealutgångsläget för den typ av reformer
            som vi talar om.
          </note>
          <note>
            Studenterna har haft väldigt lite att säga till om.
          </note>
          <note>
            Är utbildningsministern beredd att ge studenterna rätt att finnas
            med i alla beslutande och beredande organ?
          </note>
          <note>
            Det gäller t.ex. de råd, fonder och stiftelser som delar ut forskningsanslag.
            Det vore naturligt att doktorandföreningarnas representanter fanns
            med där. Det skulle säkert gagna utvecklingen. Jag tror också
            att studenternas möjligheter att delta skulle ge en viss trygghet,
            men det handlar naturligtvis om ett större problem än så. Det
            skulle vara bättre om de studiesociala problem som finns äntligen
            åtgärdades. Studenterna hör alltså till den grupp i samhället
            som inte har tillgång till det sociala välfärdssystemet, bl.a.
            därför att de inte betraktas som löneanställda. De ligger utanför
            systemet. De behöver alltså ett försäkringssystem. Det gäller
            olycksfallsförsäkringar, sjukförsäkringar, a-kassa osv. Denna
            fråga bör utredas i sin helhet. Är utbildningsministern beredd
            att tillsätta en utredning för att ge övergripande förslag på
            hur den studiesociala situationen skall kunna förbättras?
          </note>
          <note type="speaker">
            Anf. 68 Utbildningsminister THOMAS ÖSTROS (s):
          </note>
          <note>
            Fru talman! Jag ser, liksom Gunnar Goude, studentinflytandet
            som en väldigt viktig del i högskolans arbete. När det gäller
            kvalitetsfrågor och kvalitetsutveckling är kanske ett aktivt studentinflytande
            en av de allra viktigaste komponenterna. Det är de som har den
            starka kraften att driva på för att se till att de får en utbildning
            som är av hög internationell klass och gångbar på arbetsmarknaden.
          </note>
          <note>
            I dag ligger den formella representationen bland studenterna
            väldigt högt. Våra ambitioner när det gäller studenternas plats
            i styrelser och så är höga.
          </note>
          <note>
            Men precis som Gunnar Goude påpekar finns det också beredande
            organ inför detta styrelsearbete där i många fall studenterna
            inte är involverade.
          </note>
          <note>
            Jag vet att många studenter kan känna att de ibland hamnar i
            lite grann av en gisslansituation. Man är formellt väl representerad
            men man finns inte med i diskussionen i bakgrunden. Det är inget
            enkelt problem. Det kan naturligtvis vara högst olika var de formella
            besluten fattas i praktiken. Det kan naturligtvis vara en jakt
            på inflytande som studenterna ställs inför.
          </note>
          <note>
            Jag arbetar nu med den utredning som kommer.
          </note>
          <note>
            Den är ute på remiss. Den gäller studentinflytandet och har en
            rad konkreta förslag när det gäller detta.
          </note>
          <note>
            Jag räknar med att kunna genomföra en del förändringar på basis
            av den utredningen, inte minst när det gäller synen på att studentinflytande
            är en del av kvalitetsarbetet på högskolan.
          </note>
          <note>
            När det gäller studenternas sociala situation handlar det naturligtvis
            om en väldigt bred syn på den samhällsservice som finns. Det gäller
            de dagis som finns och de taxor som gäller där. Det gäller de
            möjligheter till kommunikationer, boende och allt sådant som finns.
            De frågorna hanteras naturligtvis inte av
          </note>
          <note>
            Utbildningsdepartementet. När det gäller de konkreta frågorna
            får vi ta en debatt på de olika områdena.
          </note>
          <note>
            Jag tror att det är viktigt med en distinktion. Som student är
            man inte löntagare, och då har man inte automatiskt tillträde
            till de sociala försäkringar vi har.
          </note>
          <note>
            Det tycker jag är en rimlig utgångspunkt. Dessa försäkringar
            gäller arbetslivet. De gäller när man har ett jobb med skatt och
            annat som man betalar in.
          </note>
          <note type="speaker">
            Anf. 69 GUNNAR GOUDE (mp) replik:
          </note>
          <note>
            Fru talman! Jag tackar för svaret. Jag tror ändå att ett initiativ
            från utbildningsministern i fråga om den studiesociala utredningen
            skulle vara välkommet och kanske behövligt. Den uppmärksammas
            nog inte automatiskt inom andra departement.
          </note>
          <note>
            Får jag till sist bara säga ytterligare en sak. Jag vill haka
            på den diskussion som Per Bill tog upp om kunskapslyftet. Där
            är det en politisk motsättning.
          </note>
          <note>
            Men det finns problem där som kanske inte bottnar i den politiska
            motsättningen och som inte får slarvas bort i den där kubbningen.
            Det gäller hur kunskapslyftet skall få sin naturliga fortsättning.
          </note>
          <note>
            Kunskapslyftet var en reform som kom i rätt tid, en tid med hög
            arbetslöshet. Vi har ju många medborgare som inte har kunnat tillgodogöra
            sig den nya gymnasie- och grundskoleutbildningen. Det var bra
            att den kom. Men tanken på hur framtiden skall se ut har vi inte
            sett mycket av. Hur är den långsiktiga planeringen för kunskapslyftet?
            En kvarts miljon människor har gått i kunskapslyftet, 100 000
            har gått i gymnasieutbildning. Hur skall deras fortsättning se
            ut?
          </note>
          <note>
            Jag ser faktiskt stora svårigheter med att släppa in denna stora
            grupp i högskolorna samtidigt som man vill öka intaget direkt
            från gymnasiet. Där finns faktiskt ett problem som är närmast
            oöverstigligt i dagens situation. Hur har utbildningsministern
            tänkt att man skall kunna hantera det här inom låt oss säga de
            närmaste 5-6 åren?
          </note>
          <note type="speaker">
            Anf. 70 Utbildningsminister THOMAS ÖSTROS (s):
          </note>
          <note>
            Fru talman! Gunnar Goude tar upp en väldigt viktig fråga. Vi
            har nu kunskapslyftet som kompletterar och kraftigt förstärker
            den traditionella vuxenutbildningen. Det löper fram till år 2002.
            Det är klart att en långsiktig vuxenutbildningspolitik måste rikta
            sig bortom 2002. Vi arbetar på departementet med nästa steg. Hur
            ser vuxenutbildningen ut i det längre perspektivet? En sak är
            jag säker på: Det är inte så att det är mindre utbildning för
            vuxna vi ser framför oss.
          </note>
          <note>
            Det är klart att kunskapslyftet har varit en reform och en åtgärd
            som också har använts för att pröva nya modeller. Det har handlat
            om att förnya vuxenutbildningen och använda nya metoder. Det kommer
            vi att kunna använda oss av i arbetet med en långsiktig reformering
            av vuxenutbildningen. Vi återkommer till det.
          </note>
          <note type="speaker">
            Anf. 71 SOFIA JONSSON (c) replik:
          </note>
          <note>
            Fru talman! I utbildningsministerns fina och känslomässiga inledning
            av sitt anförande kunde vi höra honom prata om vikten av att många
            människor får möjlighet att studera på högskolor och universitet.
          </note>
          <note>
            Strax därefter pratade han också om att det är genom kunskap
            och kompetens som möjligheterna till arbete finns i framtiden.
          </note>
          <note>
            Men han beskrev också sin oro över att det är elever från studieovana
            arbetarmiljöer som inte väljer att studera vidare. Då gör det
            mig ganska fundersam att utbildningsministern så upprört kan stå
            och tala om de partier som har förslag kring ett nytt studiemedelssystem,
            de partier som har en vilja att vara med att förändra och utveckla
            högskolan och den kvalitet som finns där.
          </note>
          <note>
            Thomas Östros förmedlade i sitt anförande en oro när det gäller
            hur studenter från miljöer med liten studievana väljer att inte
            studera vidare. Men den situationen kan vi ju förbättra om vi
            får ett nytt studiemedelssystem. Mycket förvånande, utbildningsministern!
            Det är väl också första gången vi har hört att en minister ger
            heder åt partier som inte har finansierade förslag.
          </note>
          <note type="speaker">
            Anf. 72 Utbildningsminister THOMAS ÖSTROS (s):
          </note>
          <note>
            Fru talman! Nej, det har Sofia Jonsson nog aldrig hört mig säga
            förut. Men hedern gällde de partier som vågar erkänna att det
            de har i studiemedelsfrågan är visioner men inte en krona till
            finansiering. Den hedern var jag tvungen att ge till Folkpartiet,
            för det är bra. Då vet vi vilken spelplan vi arbetar på.
          </note>
          <note>
            Jag är inte säker på att heller Centerpartiet har den finansiering
            i femmiljardersklassen som det här kan komma att handla om när
            vi staplar upp de angelägna reformer som vi ser framför oss. Jag
            för gärna en diskussion om den angelägna reform som studiemedelsreformen
            är. Men vi måste hålla den på en nivå som gör att det faktiskt
            också är möjligt att genomföra det här i praktiken.
          </note>
          <note type="speaker">
            Anf. 73 SOFIA JONSSON (c) replik:
          </note>
          <note>
            Fru talman! Jovisst, Thomas Östros, är det viktigt att ha förslag
            som fungerar och håller inför framtiden och som innebär att fler
            studenter får möjligheter att utbilda sig inom den högre utbildningen.
          </note>
          <note>
            Det jag dock tycker är förvånande, fru talman, är ju att utbildningsministern
            pratar om vikten av ett nytt system men samtidigt inte säger sig
            ha funderat ut ett nytt system. Dessutom meddelade han härom veckan
            att en proposition om ett nytt system kanske - endast förhoppningsvis
            - kan komma under mandatperioden.
          </note>
          <note>
            Utbildningsministern kan tycka att Centerpartiets förslag inte
            håller ekonomiskt. Men det är i alla fall ett förslag som det
            finns vissa pengar i.
          </note>
          <note type="speaker">
            Anf. 74 Utbildningsminister THOMAS ÖSTROS (s):
          </note>
          <note>
            Fru talman! Sofia Jonsson tar upp den sociala snedrekryteringen,
            som är den kanske grundläggande frågan när vi diskuterar åtgärder
            framöver i utbildningspolitiken. Då är det klart att man också
            måste göra prioriteringar.
          </note>
          <note>
            Den prioritering som vi gjorde under den förra mandatperioden
            var att först och främst satsa på en kraftig utbyggnad av den
            högre utbildningen. Det tror jag var helt riktigt - också sett
            ur det här perspektivet.
          </note>
          <note>
            Det har gjort att det har blivit möjligt för grupper som tidigare
            inte haft en chans att komma till högskolan att nu få en högre
            utbildning. Den typen av prioriteringar är viktiga att göra, särskilt
            när vi ser till det samlade resursutrymmet.
          </note>
          <note>
            Budskapet från mig är klart: Det är angeläget med en studiemedelsreform.
            Det system vi har i dag fungerar inte bra inför 2000-talet. Men
            det skall också sägas i samma anda att när man staplar upp reformer
            som börjar närma sig fem-sexmiljardersklassen är man ute och reformerar
            någonstans där det inte är realistiskt att genomföra det.
          </note>
          <note>
            En studiemedelsreform kommer att genomföras under mandatperioden.
            Den skall bidra till att minska social snedrekrytering. Men det
            finns också andra väsentliga åtgärder som vi inte får glömma bort,
            som att bygga ut högskolan och se till att vi får en annan värdering
            av högre utbildning också i samhällsgrupper som i dag inte värderar
            den tillräckligt högt. Det kan göra att ungdomarna får en stimulans
            att gå vidare.
          </note>
          <note>
            (forts. 8 §)
          </note>
          <note>
            Beslut om uppskjuten votering
          </note>
          <note>
            På förslag av talmannen medgav kammaren att utbildningsutskottets
            betänkanden UbU1 och UbU2
          </note>
          <note>
            samt konstitutionsutskottets betänkande KU13 fick avgöras i ett
            sammanhang vid arbetsplenum onsdagen den 16 december.
          </note>
          <note>
            7 § Information från regeringen om EU-
          </note>
          <note>
            toppmötet i Wien
          </note>
          <note>
            Anf. 75 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag vill informera riksdagen om resultaten av den
            gångna helgens toppmöte i Wien.
          </note>
          <note>
            Toppmötet, som i praktiken utgjorde avslutningen av det österrikiska
            ordförandeskapet, hade en mycket bred dagordning. Jag kommer därför
            att koncentrera min information kring ett antal av de mer centrala
            ämnen som diskuterades inklusive de frågor som den svenska regeringen
            särskilt driver i EU-samarbetet.
          </note>
          <note>
            Jag kan konstatera att toppmötesdiskussionerna om sysselsättningen
            nu fördes i en atmosfär som är fri från konfrontation. Wientoppmötet
            bekräftade att kampen mot arbetslösheten fortsatt står högst på
            EU:s dagordning. Det system som införs med nationella handlingsplaner
            för sysselsättning och som utvärderas på europeisk nivå fungerar
            väl. Vi börjar också se resultat. Stabil ekonomisk tillväxt, låg
            inflation, fallande räntor och en aktiv arbetsmarknadspolitik
            har lett till att 1,7 miljoner nya arbeten skapats i Europa under
            1998. Arbetslösheten i Europa är nu för första gången sedan 1992
            under 10 %. Men detta innebär inte att vi kan vara nöjda.
          </note>
          <note>
            De nya inslagen vid toppmötesdiskussionen denna gång var förslaget
            om europeisk sysselsättningspakt.
          </note>
          <note>
            Den minnesgode erinrar sig kanske att detta var ett svenskt förslag
            redan för några år sedan. Med socialdemokratisk regeringsmedverkan
            i 13 av 15 EU-
          </note>
          <note>
            länder är tiden nu mogen att ta detta steg. Under det tyska ordförandeskapet
            nästa år skall innehållet i pakten konkretiseras. Vi var i Wien
            överens om att det bl.a. bör innehålla ytterligare kvantifierbara
            mål för arbetet med ökad sysselsättning. Mål bör sättas upp för
            hur stor andel av den vuxna befolkningen som skall vara sysselsatta
            på samma sätt som vi i
          </note>
          <note>
            Sverige har gjort på nationell nivå.
          </note>
          <note>
            Diskussionen om den ekonomiska politiska dagordningen rymde inte
            någon större dramatik. Förberedelserna för införandet av den gemensamma
            valutan löper väl. Vikten av ett samlat uppträdande från
          </note>
          <note>
            EU:s sida i diskussionen om den globala finansiella situationen
            underströks.
          </note>
          <note>
            Den skattepolitiska diskussionen blev ganska intensiv. Som bekant
            har det i bl.a. Storbritannien under senare tid blivit en ganska
            häftig reaktion på olika förslag om ökad skatteharmonisering.
            Min bedömning är att det bör vara möjligt att på ett konstruktivt
            sätt fortsätta diskussionerna om det skattepolitiska paket som
            sedan en tid tillbaka diskuteras i Ekofin.
          </note>
          <note>
            Här handlar det inte om att ge upp den nationella bestämmanderätten
            över skatterna. Däremot tror jag att det kan bli möjligt att föra
            kampen mot illojal skattekonkurrens ett steg framåt. Vår strävan
            att nå en överenskommelse om miniminivåer för kapitalbeskattning
            har nu ett brett stöd inom unionen.
          </note>
          <note>
            En annan skattefråga som åtminstone medierna tyckte var huvudfrågan
            under hela toppmötet rörde en eventuell fortsättning av den skattefria
            försäljningen.
          </note>
          <note>
            Toppmötet enade sig om att be kommissionen och
          </note>
          <note>
            Ekofinrådet att till i mars nästa år undersöka vilka effekter
            på sysselsättningen som ett avskaffande av den skattefria försäljningen
            skulle få. Rådet bör även pröva en begränsad förlängning av den
            nuvarande ordningen för skattefri försäljning.
          </note>
          <note>
            Två viktiga frågor som diskuterades på toppmötet var utvidgningen
            och Agenda 2000, dvs. EU:s interna hushållning för de kommande
            åren. Jag tror att det är viktigt att se dessa båda frågor i ett
            sammanhang.
          </note>
          <note>
            Diskussionerna om Agenda 2000 ledde inte till något framsteg
            i sak. De olika länderna redovisade sina positioner, och det framgick
            då tydligt att vi står inför en besvärlig uppgift att under det
            tyska ordförandeskapet nästa halvår jämka samman det hela till
            en uppgörelse. I ljuset av denna diskussion var det inte så konstigt
            att de som har mycket starka ytterlighetsuppfattningar i frågan
            om fördelningen av EU:s egna resurser också vill göra en koppling
            till utvidgningen.
          </note>
          <note>
            I sak innebar utvidgningsdiskussionerna att toppmötet ställer
            sig bakom vad utrikesministrarna förhandlat fram om den fortsatta
            processen. Det innebär att det som vi enades om i Luxemburg för
            ett år sedan i allt väsentligt håller och att de särskilda framstegen
            i
          </note>
          <note>
            Lettland och Litauen erkänts. Man har också tagit fasta på att
            kommissionen förklarat att den under
          </note>
          <note>
            1999 kommer att föreslå att förhandlingar inleds med
          </note>
          <note>
            Lettland om reformtakten där består.
          </note>
          <note>
            Det är ingen hemlighet att vi och de övriga nordiska länderna
            gärna hade sett att toppmötet något tydligare hade gett ett positivt
            erkännande av de stora ansträngningar som görs i kandidatländerna.
            Stämningsläget är dock just nu sådant att många EU-länder vill
            att den interna resursfördelningen görs upp innan de är beredda
            att på allvar gå vidare i utvidgningsprocessen.
          </note>
          <note>
            Min slutsats är dock ändå att vi inte skall behöva förlora tid
            i det fortsatta arbetet. Det omställningsarbete som pågår i kandidatländerna
            är mycket djupgående. Det måste finnas utrymme för genuint demokratisk
            förankring av de åtgärder som nu vidtas. Regeringen kommer givetvis
            att fortsätta att tillsammans med andra nordiska länder vara pådrivande
            i utvidgningsarbetet.
          </note>
          <note>
            Fru talman! I partiledardebatten i slutet av oktober angav jag
            fyra områden utöver utvidgningen och sysselsättningen som jag
            ville ägna särskild uppmärksamhet åt i EU-arbetet. Låt mig kortfattat
            redovisa hur diskussionerna förlöpte i dessa för regeringen centrala
            ämnen.
          </note>
          <note>
            Först skall jag ta upp jämställdheten. Här gav våra ansträngningar
            konkreta resultat. Som första punkt i slutsatserna om det fortsatta
            arbetet med riktlinjerna för sysselsättningen i EU kan man nu
            läsa följande:
          </note>
          <note>
            Medlemsstaterna skall ägna särskild uppmärksamhet åt att åstadkomma
            tydliga framsteg på jämställdhetsområdet genom att utnyttja principerna
            om bench marks och mainstreaming.
          </note>
          <note>
            Det mål för jämställdheten som vi satte upp inför toppmötet,
            att på detta sätt ta första steget mot en ordning med nationella
            handlingsplaner för jämställdhet, uppnåddes således.
          </note>
          <note>
            På miljöområdet slog toppmötet på nytt fast att principen om
            hållbar utveckling skall genomsyra alla
          </note>
          <note>
            EU:s politikområden. Redan till toppmötet i Wien hade tre ministerråd
            lämnat rapporter. Ett ytterligare antal ministerråd får nu i uppdrag
            att konkret redovisa hur detta skall gå till. Här möter vi inte
            längre något motstånd. Alla inser att detta är framsynt och nödvändigt.
          </note>
          <note>
            På svenskt förslag kommer frågan om starkare konsumentskydd att
            ingå som ett prioriterat område i diskussionerna om det fortsatta
            genomförandet av den inre marknaden.
          </note>
          <note>
            Frågan om EU:s samarbete med Ryssland blev föremål för en lång
            diskussion i regeringschefskretsen.
          </note>
          <note>
            Vi var alla överens om vikten av ett nära samarbete med Ryssland
            när landet nu genomgår en svår ekonomisk kris. Jag presenterade
            ett antal konkreta förslag om hur ett sådant samarbete skulle
            kunna se ut:
          </note>
          <note>
            · Öppna upp möjligheter för ett samarbete på det rättsliga området
            för att hjälpa Ryssland hantera den organiserade brottsligheten.
          </note>
          <note>
            · Systematiskt utbyta information om samarbetet med Rysslands
            olika regioner.
          </note>
          <note>
            · På lämpligt sätt stödja fri opinionsbildning och fria medier.
          </note>
          <note>
            · Öka personutbytet med ryska politiker, företagare och administratörer.
          </note>
          <note>
            Allt detta skall vi nu närmast samarbeta om med det tyska ordförandeskapet,
            så att dessa idéer kan ingå i den gemensamma EU-strategin för
            Ryssland som skall utarbetas under nästa år.
          </note>
          <note>
            Jag skall sammanfatta Wientoppmötet för vår del:
          </note>
          <note>
            Först kampen mot arbetslösheten, sedan utvidgningsfrågorna och
            Agenda 2000, sedan jämställdhet, miljöfrågor och konsumentskydd.
          </note>
          <note>
            Det är ingen dålig dagordning: kampen mot arbetslöshet, utvidgning,
            jämställdhet, konsumentskydd och miljöfrågor. Det är en progressiv
            dagordning som väl avspeglar, skall vi säga, den rödgröna majoritet,
            den rödgröna reda, som numera präglar europeisk politik. Det blev
            också toppmötet i Wien ett uttryck för.
          </note>
          <note>
            Fru talman! Till sist några ord om två andra områden som på olika
            sätt rönt viss uppmärksamhet.
          </note>
          <note>
            Först gäller det frågan om löner och andra förmåner för EU:s
            parlamentariker som ju har diskuterats i parlamentet under den
            senaste tiden. Parlamentets talman José Maria Gil-Robles redovisade
            för toppmötet det förslag till förmånspaket som det nu finns en
            majoritet kring. Både den danske statsministern och jag själv
            markerade att vi ansåg att principen om att parlamentarikerna
            betalar skatt i sitt eget land var viktig att upprätthålla. De
            nya bestämmelserna, vilka enhälligt måste godkännas av rådet,
            är avsedda att tillämpas på de ledamöter som väljs vid EU-
          </note>
          <note>
            parlamentsvalet i juni nästa år. Det finns således ytterligare
            tid att diskutera frågan.
          </note>
          <note>
            Slutligen: Omedelbart före toppmötet högtidlighölls 50-årsdagen
            av FN:s allmänna förklaring om de mänskliga rättigheterna. Med
            anledning av detta föreslog jag att EU under det kommande året
            ägnar särskild uppmärksamhet åt kampen mot rasism, främlingsfientlighet
            och antisemitism både inom EU
          </note>
          <note>
            och i kandidatländerna. Detta fick starkt stöd, och toppmötet
            välkomnade särskilt den konferens som planeras i Stockholm om
            ungefär ett år för att sprida information om Förintelsen.
          </note>
          <note>
            Detta, fru talman, är i koncentrat en redovisning från det toppmöte
            i Wien som hölls i helgen.
          </note>
          <note type="speaker">
            Anf. 76 LENNART DALÉUS (c):
          </note>
          <note>
            Fru talman! Det verkar som att toppmötet i Wien blev lite av
            en bekräftelse på att entusiasmen för östutvidgningen svalnar
            på sina håll i flera av EU:s medlemsländer. Man säger ju i slutsatserna
            att den här utvidgningsprocessen nu är på god väg. Man säger också
            att det skall bli en dynamisk fortsättning.
          </note>
          <note>
            Men det tas inga steg framåt, efter vad man kan begripa, förrän
            i Helsingfors 1999. Det verkar alltså vara lite av på stället
            marsch.
          </note>
          <note>
            Jag tycker att man skall försöka förklara det som ändå måste
            tolkas som ett misslyckande och fundera lite över hur Sverige
            skall agera i fortsättningen. Det har ju varit så att Sverige
            i Agenda 2000-
          </note>
          <note>
            förhandlingarna drivit krav och, får man väl säga, betett sig
            på ett sätt som har stökat till det lite. Man har ju talat om
            lägre EU-avgift och en fryst EU-
          </note>
          <note>
            budget. Det är större nedskärningar från svensk sida i förslagen
            än vad t.o.m. kommissionen har föreslagit på jordbruks- och regionalpolitiksområdena.
          </note>
          <note>
            Det är uppenbart att även inriktningen i det svenska agerandet
            påverkar andra länders bedömning av om man vill vara med om en
            östutvidgning eller inte.
          </note>
          <note>
            Därför vill jag fråga hur statsministern och regeringen tänker
            bete sig för att, kan man säga, försöka återvinna ett brett beslutsamt
            stöd för östutvidgningen, om regeringen kan ompröva delar av den
            svenska förhandlingsinriktningen för att medverka till de mål
            som ändå måste anses vara övergripande i dag för att åstadkomma
            den nödvändiga östutvidgningen.
          </note>
          <note>
            Anf. 77 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror att Lennart Daléus skall vara lite försiktig
            med att säga att entusiasmen svalnar.
          </note>
          <note>
            Det finns ingen tvekan om att alla länderna i Europa, inom EU,
            ser en möjlighet att sätta punkt för det kalla kriget genom utvidgningen
            av EU till nya medlemsstater. Man ser en möjlighet att komma bort
            från östoch väst-tänkandet inom Europa. Den historiska uppgiften
            ser alla, och den är jag övertygad om att vi kommer att fullfölja.
          </note>
          <note>
            Den processen är just nu, precis som jag sade i min redogörelse,
            koordinerad - ligger samtidigt -
          </note>
          <note>
            med att vi diskuterar budgeten för EU framöver. Både
          </note>
          <note>
            Lennart Daléus och jag vet att EU:s budget i huvudsak är jordbrukspengar
            - dessutom lite regionalpolitik men i huvudsak jordbrukspengar.
            Lennart Daléus och jag vet också att för att vi skall få till
            stånd en utvidgning av EU som vi kan hantera ekonomiskt bör vi
            reformera den jordbrukspolitik som nu ligger.
          </note>
          <note>
            Min bedömning är att vi, även om vi inte hade diskuterat utvidgningen
            och inte hade haft de nya kandidatländerna, skulle ha diskuterat
            den jordbrukspolitik som ligger därför att den i grunden inte
            är sund. Det är en svensk uppfattning som är känd sedan länge.
          </note>
          <note>
            Vi hjälper inte kandidatländerna genom att i diskussioner om
            Agenda 2000 på något sätt börja anpassa våra krav eller våra synpunkter
            till länder exempelvis i södra Europa som har andra intressen
            än vi kring jordbrukspolitiken. Det skapar bara en kortsiktig
            arbetsro som troligen långsiktigt förlamar unionen.
          </note>
          <note>
            Vi kommer att ha en tuff diskussion nästa år i
          </note>
          <note>
            Tyskland om den framtida EU-budgeten och om de framtida riktlinjerna
            för jordbruks- och regionalpolitiken. Men jag tror inte att någon
            av oss någonsin kommer att tvivla om att när väl den diskussionen
            är genomgången fortsätter utvidgningsprocessen precis som förut.
            Att sända andra signaler är att sända in tvekan, och det vill
            jag inte medverka till.
          </note>
          <note type="speaker">
            Anf. 78 LENNART DALÉUS (c):
          </note>
          <note>
            Fru talman! Jag får ta det frågevägen snarare än att uttrycka
            åsikter, även om det blir indirekt. Jag frågar alltså om inte
            statsministern delar min och andras uppfattning, om inte regeringens
            långtgående besparingsförslag - besparingsförslag är bra men nu
            gäller det de långtgående besparingsförslagen - har medverkat
            till att skapa en oro och ett sviktande intresse hos en del länder
            när det gäller östutvidgningen. Jag skall, fru talman, skynda
            mig att säga att jag inte är ensam om att av det som hände i Wien
            göra bedömningen att det snarare är en neddragning av takten än
            en förändring.
          </note>
          <note>
            Min andra fråga är om det inte är så att regeringens linje när
            det gäller budgetdiskussionen minskar återflödet av resurser till
            Sverige. Frågan blir därmed tvåfaldig så att säga: Bromsas inte
            östutvidgningen?
          </note>
          <note>
            Och i det andra fallet: Gynnar ett sådant här agerande verkligen
            svenska intressen?
          </note>
          <note>
            Anf. 79 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror att det gynnar oss om vi får en renare budget
            inom EU, en budget där vi lika gärna kan behålla pengarna själva
            i Sverige i stället för att först betala in dem till EU och sedan
            kräva tillbaka dem för att på så sätt så att säga få någon balans
            i flödena. Det finns anledning att gå igenom det här.
          </note>
          <note>
            Vi kan konstatera att många ekonomiskt mycket väl utvecklade
            länder i EU trots allt är nettobidragstagare vad gäller EU. Det
            är inte en rimlig ordning.
          </note>
          <note>
            Detta måste vi våga kritisera utan att vi för den skull hamnar
            direkt i en diskussion om jordbrukspolitiska intressen.
          </note>
          <note>
            Vår linje är genomtänkt, förankrad i riksdagen.
          </note>
          <note>
            Jag tror att oavsett utvidgningen krävs det en reformering av
            EU:s budget och EU:s jordbruks- och regionalpolitik.
          </note>
          <note type="speaker">
            Anf. 80 GÖRAN LENNMARKER (m):
          </note>
          <note>
            Fru talman! Toppmötet var en besvikelse när det gäller utvidgningsfrågan,
            den i särklass viktigaste frågan på EU:s dagordning. Jag tror
            att det är första gången som ett toppmöte har en mera snäv inställning
            än kommissionen. Normalt har vi vant oss vid att det är toppmötet
            som skall ha perspektiven, se de stora linjerna och driva på i
            en så här viktig process. Därför finns det anledning att vara
            bekymrad om det här skall vara ett uttryck för, som statsministern
            uttryckte sig, en rödgrön syn på hur Europas framtid skall formas.
          </note>
          <note>
            Vi får intrycket att toppmötet snarare bromsar än driver på.
            Detta är kanske ett uttryck för att man inte har visionen av vad
            som är det centrala i Europasamarbetet, utan att man mera kommer
            att syssla med de visserligen viktiga och tekniska frågorna men
            att man inte förmår att placera utvidgningen där den hör hemma
            - som den alldeles centrala utmaningen för vår generations européer:
            att ena hela Europa.
          </note>
          <note>
            Mot den bakgrunden är toppmötet en besvikelse.
          </note>
          <note>
            Skulle det fortsätta med den här stilen finns det anledning att
            vara bekymrad.
          </note>
          <note>
            Anf. 81 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det var också vad jag gav uttryck för.
          </note>
          <note>
            I den delen gick det inte tillräckligt långt enligt den uppfattning
            som vi har. Vi hade gärna gått längre.
          </note>
          <note>
            Lennmarker vet vad jag redovisade inför EU-
          </note>
          <note>
            nämnden omkring vår uppfattning om kommissionens förslag. Det
            är sant. Men vi skall vara försiktiga så att vi inte hamnar i
            läget att beskriva det nya som vi nu upplever som ett avståndstagande
            från utvidgningsprocessen. Det är inte där det ligger. Jag är
            övertygad om att det handlar om att vi nu går in i en fas där
            vi diskuterar Agenda 2000. Den fasen blir intensiv nästa halvår.
            Sedan är vi förhoppningsvis tillbaka i en process som kraftfullt
            drivs framåt. Utvidgningen kommer inte att gå att stoppa. Den
            är en historisk nödvändighet och har en stark folklig förankring
            i både öst och väst.
          </note>
          <note type="speaker">
            Anf. 82 GÖRAN LENNMARKER (m):
          </note>
          <note>
            Fru talman! Det är något bekymmersamt om man får en skiftning
            i tonläge och attityd. Jag tror att toppmötets centrala uppgift
            är att se till att hålla de rätta perspektiven, att driva på och
            lägga tyngdpunkten bakom de absolut viktigaste sakerna. Framför
            allt är jag orolig om detta är början på något nytt, att vi får
            en mera snäv, mera detaljinriktad debatt - visserligen viktiga
            detaljer var och en för sig - och att vi får en mera inåtvänd
            tid. Vi hade en period på 70-talet då vi hade många socialdemokratiska
            regeringar. Det slutade i euroskleros, ett stopp för EG:s, som
            det hette på den tiden, utveckling. Jag ser ett bekymmer om vi
            nu får detta inåtvända, en rad rödgröna regeringar som ser inåt
            och inte förmår ta ett helhetsansvar. Kan man inte bryta det här,
            då tror jag att det blir en bekymmersam period för EU framöver.
          </note>
          <note>
            Anf. 83 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror inte att Göran Lennmarker skall vara så
            bekymrad. Vi skall trots allt komma ihåg att det i stort sett
            var den uppsättning regeringar som nu sitter, med ett undantag,
            som fattade utvidgningsbeslutet i Luxemburg. Det blev ju inte
            snävt utan brett trots att det fanns de - det vet Göran Lennmarker
            mer än någon annan - som hade haft en mindre generös inställning
            i denna fråga.
          </note>
          <note>
            Vi skall fortsätta att driva processen. Jag är inte nöjd med
            slutsatserna från Wien. Jag kopplar dem till
          </note>
          <note>
            Agenda 2000. Därefter, när vi har den processen igenom, är jag
            helt säker på att detta rullar på precis som tänkt.
          </note>
          <note type="speaker">
            Anf. 84 LARS TOBISSON (m):
          </note>
          <note>
            Fru talman! Jag måste konstatera att det tyvärr inte togs många
            långa steg framåt i de viktiga frågorna. Utvidgningen har diskuterats
            här, Agenda 2000
          </note>
          <note>
            likaså. Skall man jämföra tidsförhållanden och tidsbrist är det
            väl snarast så att Agenda 2000 trycker på ännu mera, eftersom
            det rör frågor som måste läggas till rätta innan utvidgningen
            kan bli aktuell och genomföras.
          </note>
          <note>
            Rent pinsam var den roll som kom att tilldras frågan om försäljning
            av skattefri sprit. Där har jag egentligen en fråga till statsministern.
            Hur kommer det sig att statsministern kunde företräda en position
            som han inte hade redovisat inför EU-nämnden några dagar tidigare
            och som går 180 grader mot den ståndpunkt som finansministern
            tidigare har angivit?
          </note>
          <note>
            Jag noterar detta som en egendomlighet men skall gå vidare till
            det ämne som jag skulle vilja fråga statsministern om. Det gäller
            det som berördes i presentationen här, nämligen skatteharmonisering.
          </note>
          <note>
            Inför beslutet om införandet av euron sade statsministern att
            en orsak till att Sverige skulle ställa sig utanför var att han
            var rädd för den ekonomiskpolitiska samordning och den gemensamma
            budgetpolitik som skulle kunna bli följden av en gemensam valuta.
            Nu hör man honom livligt applådera när tyska och franska finansministrar
            tar steg mot majoritetsbeslut i ekonomisk-politiska frågor. Visserligen
            säger han att det nationella vetot skall kvarstå i skattepolitiken,
            men när det gäller att beivra illojal skattekonkurrens kan han
            tänka sig beslut med kvalificerad majoritet. Man får en känsla
            av att när det gäller att införa minimiskattesatser som kommer
            att verka uppdrivande på skattetrycket kan statsministern vara
            med, utom kanske möjligen när det gäller skattefri sprit, tobak
            och parfym. Då vill han ha låga skatter.
          </note>
          <note>
            Jag undrar hur det går till. Står regeringen fast vid att beslut
            i skattepolitiska frågor i EU skall fattas med enhällighet, alltså
            att det nationella veto som vi från
          </note>
          <note>
            Sveriges sida enhälligt slagit vakt om skall bevaras?
          </note>
          <note>
            Anf. 85 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Därom råder ingen tvekan. Däremot hälsar jag med
            tillfredsställelse att exempelvis de kryphål, som representeras
            av att man i vissa länder kan spara skattefritt, täpps till. Det
            har vi drivit från svensk sida ganska länge. I de slutsatser som
            nu finns från Wientoppmötet har vi fått gehör för detta. Det tycker
            jag är bra. Den typen av harmonisering har jag ingenting emot.
            Men vi är rädda om vår möjlighet att i denna kammare ta ut skatter
            därför att det ytterst är svenska folkets egen angelägenhet. Det
            i sin tur är grundförutsättningen för att behålla ett välfärdssamhälle
            av det snitt som vi vant oss vid i Sverige och som en stor majoritet
            av våra invånare uppskattar.
          </note>
          <note>
            Frågan om taxfreeförsäljning, eller duty free som det också heter,
            är egentligen inte så stor som utrymmet i rapportering från toppmötet
            antyder. Min uppfattning är den att vi har ett beslut om att avskaffa
            den. Grundinställningen ligger fast. Däremot när de tre stora
            ländernas premiärministrar vädjar om förståelse för att kunna
            hantera den arbetslöshetssituation som kan komma att uppstå, är
            det inte orimligt att man skickar tillbaka frågan till Ekofinrådet
            för att det skall titta på saken igen. Allt annat hade varit att
            vara en utomordentligt okänslig politisk person. Om man skall
            tolka mandatet så snävt, att ingenting kan göras vid bordet av
            det här slaget, kan vi lika gärna skicka in skriftliga röstfullmakter.
            Det är trots allt politik det handlar om. Då måste man av och
            till kunna hitta en rimlig kompromiss så att organisationen fortsätter
            att gå framåt.
          </note>
          <note type="speaker">
            Anf. 86 LARS TOBISSON (m):
          </note>
          <note>
            Fru talman! Nu var det inte direkt vid bordet förändringen skedde.
            Jag såg själv statsministern i TV-
          </note>
          <note>
            rutan skinande glad säga att det är trevligt att kunna köpa lite
            taxfree när man är ute och reser. Det var flera dagar innan, så
            nog fanns det möjlighet att förankra den totalt förändrade ståndpunkten
            i riksdagen om statsministern bara hade bekvämat sig att göra
            det. Men jag håller med om att det är en liten fråga.
          </note>
          <note>
            Jag utgår från att statsministern delar min uppfattning, att
            man i en gemensam gränslös marknad inte kan ha särskilda bestämmelser
            för transport av spritdrycker.
          </note>
          <note>
            Men tillbaka till skatteharmonisering. Statsministern bestrider
            inte mitt påstående att tendensen för honom är att man kan man
            tänka sig en skatteharmonisering uppåt och utan att det nationella
            vetot skulle spela in.
          </note>
          <note>
            Låt oss ta ett exempel. Man har kritiserat Irland för att man
            där har beviljat företag från andra länder förmåner vid etablering
            i landet. Nu håller man på att införa en enhetlig skattesats på
            12,5 %. Anser statsministern att tillämpningen av en generell
            skattesats på 12,5 %, långt under vad som finns i andra länder,
            är ett utslag av skadlig skattekonkurrens? Eller är det, som jag
            anser det, en sund skattekonkurrens därför att det medverkar till
            att få ned skatteuttaget och därmed till att Europa blir mer konkurrensdugligt
            i jämförelse med Nordamerika och Sydostasien i fortsättningen?
          </note>
          <note>
            Anf. 87 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi skiljer oss åt, Lars Tobisson och jag. Lars Tobisson
            hämtar sina modeller för samhällsbygge i en annan del än Europa.
            Sydostasien är ingen förebild för mig och kommer aldrig heller
            att bli det. Vi har faktiskt i Europa bestämt oss att fördela
            på ett rättvist sätt och bygga anständiga samhällen där människor
            som åldras och blir sjuka eller arbetslösa kan leva ett värdigt
            liv och där barn och ungdomar får en bra uppfostran. Det kostar
            pengar, det kräver skatter. Det är faktiskt en politisk uppgift
            att se till att vi skyddar möjligheten att ta ut skatt när man
            nu öppnar gränserna. Allt annat än detta är, Lars
          </note>
          <note>
            Tobisson, att fly från kärnfrågan.
          </note>
          <note>
            Frågan som ställdes i första inlägget var ju om jag var för majoritetsbeslut
            eller inte. Den frågan har jag klart svarat på. Sedan har jag
            ingen kunskap om vad
          </note>
          <note>
            EU-länderna sysslar med just nu. Det får jag återkomma till när
            jag har satt mig in i den frågan.
          </note>
          <note>
            När det gäller taxfreeförsäljningen verkar Tobisson upprörd.
            Ta det med ett litet smil, Lars Tobisson, för en gångs skull!
            Det är faktiskt ingenting som gör att unionen går under, att vi
            lyssnar på en opinion som de facto finns. Sedan kan vi fundera
            över hur det har kunnat bli på det viset, att man driver frågan
            så att säga ända fram till kanten och först därefter kliver det
            fram premiärministrar från de tre största medlemsländerna och
            vädjar: Låt oss vänta.
          </note>
          <note>
            Det är klart att den politiska reaktionen från min sida, även
            om jag förstår principen, är att man väntar lite och försöker
            att hitta en lösning som enar alla.
          </note>
          <note>
            Sedan kan väl både Lars Tobisson och jag vara överens om att
            det är ett trevligt inslag i resandet.
          </note>
          <note type="speaker">
            Anf. 88 BO KÖNBERG (fp):
          </note>
          <note>
            Fru talman! Jag tänkte ställa en fråga om östutvidgningen och
            synen på vad som hände i Wien. Men låt mig med anledning av det
            allra senaste som sades uttrycka en viss förvåning över statsministerns
            minst sagt lättsinniga inställning till förankringen av relativt
            viktiga frågor i den svenska riksdagen och den svenska EU-nämnden.
            Den frågan har nyligen diskuterats i det svenska konstitutionsutskottet
            då ett enigt utskott hade synpunkter när det gäller en av statsministerns
            kolleger.
          </note>
          <note>
            Så till den stora frågan. För Folkpartiet liberalerna och för
            alla europeiska liberala partier är östutvidgningen den riktigt
            stora frågan. Jag vet att statsministern har ungefär samma uppfattning.
            Efter att statsministern höll sitt s.k. linjetal häromåret har
            jag noterat att det är en gemensam uppfattning, att östutvidgningen
            är den viktigaste frågan. Jag har inte funnit någon anledning
            att rikta kritik utan bara noterat att statsministern och den
            svenska regeringen driver denna fråga på europeisk nivå, och det
            tycker vi är bra.
          </note>
          <note>
            Men jag blev bekymrad i dag över den rätt lättsinniga beskrivning
            som statsministern gav av det som hade hänt i Wien. Den strider
            mot allt vad som står i alla massmedier och mot det som man kunde
            se i TV
          </note>
          <note>
            - jag hade förmånen att vara i Tyskland dagen innan där den nye
            tyske förbundskanslern, Göran Perssons partivän, framträdde i
            den tyska förbundsdagen och berättade vad han skulle göra på Wienmötet.
            Det var en av de mera beklämmande politiska föreställningar som
            jag har tagit del av.
          </note>
          <note>
            Läget är ju det att vi numera har - som statsministern ofta brukar
            påpeka - socialdemokratiska ledningar i det stora flertalet av
            EU:s medlemsländer, 13
          </note>
          <note>
            av regeringarna har ett socialdemokratiskt inslag. Om alla andra
            utom statsministern gör bedömningen att stämningsläget i denna
            viktiga fråga kraftigt har försämrats under det senaste halvåret
            är jag bekymrad över om det verkligen är statsministerns uppfattning,
            eller om det är en förhandlingsteknisk uppläggning på vilket sätt
            han skall kunna påverka sina socialdemokratiska partivänner.
          </note>
          <note>
            Så min fråga är: Ser statsministern några goda möjligheter att
            påverka de socialdemokratiska regeringarna, som snabbt har svalnat
            i denna viktiga fråga, och då inte minst den tyska regeringen?
          </note>
          <note>
            Anf. 89 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror att jag har gjort ståndpunkten klar. Jag
            är inte nöjd med Wienslutsatserna. Men jag varnar för att tro
            att detta är ett uttryck för att utvidgningen inte är en viktig
            angelägenhet. Min bedömning är att detta är ett inslag i den ganska
            infekterade diskussion som nu kommer att föras i Europa under
            det kommande halvåret om det som vi kallar för
          </note>
          <note>
            Agenda 2000, eller enklare uttryckt: om hur de pengar används
            som vi betalar in till unionen, vem som får tillbaka dessa pengar
            och hur de fördelas i Europa.
          </note>
          <note>
            Det är den dragkampen som vi nu bevittnar.
          </note>
          <note>
            I det sammanhanget är också utvidgningsfrågan uppe, inte för
            att ifrågasättas utan därför att den jordbrukspolitik som man
            bestämmer sig för påverkar också våra förutsättningar för att
            driva utvidgningen på det ena eller andra sättet.
          </note>
          <note>
            Bo Könberg begår ett misstag om han tror att diskussionerna om
            budgeten är någonting som skall förväxlas med den grundläggande
            inställningen till utvidgningen. Den uppslutningen finns kvar,
            det är min bestämda uppfattning. Vi tänker fortsätta att driva
            den som vår högst prioriterade fråga.
          </note>
          <note type="speaker">
            Anf. 90 BO KÖNBERG (fp):
          </note>
          <note>
            Fru talman! Det allra sista gläder mig mycket. Det är förstås
            viktigt att alla som tycker som statsministern och jag verkligen
            ägnar den energi som vi har till att driva denna fråga.
          </note>
          <note>
            Men det som bekymrar mig och många andra -
          </note>
          <note>
            också tidningarna har skrivit om det - är en annan bild än den
            som statsministern ger. Det är inte bara bilden av att det råder
            något slags förhandlingsläge som man försöker att positionera
            sig i för att kunna betala in något mindre pengar, utan många
            uppfattar det som att det har skett en attitydförändring.
          </note>
          <note>
            Ungefär samtidigt som man träffades i Wien träffades de liberala
            partiledarna i Bonn under torsdagen och fredagen. På många håll
            var man mycket oroad över det som de uppfattade som en omsvängning
            i negativ riktning, att det inte bara handlade om att man ville
            positionera sig utan att man faktiskt hade en mycket svalare inställning
            till denna viktiga fråga och såg en mängd hinder på vägen.
          </note>
          <note>
            Jag vill avsluta med att fråga statsministern: Delar inte statsministern
            bedömningen att den nya tyska socialdemokratiska och gröna regeringen
            är avsevärt svalare till östutvidgningsfrågan än vad den regering
            som avgick var?
          </note>
          <note>
            Anf. 91 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Nej, den uppfattningen delar jag inte.
          </note>
          <note>
            Jag upplever att det i grunden är samma tyska politik.
          </note>
          <note>
            Sedan kan det också bero på vilket intryck man får. Det kan bero
            på vem man talar med. Det är klart att jag har ju möjlighet att
            umgås med ansökarländerna, träffa deras stats- och regeringschefer
            och höra efter hur de bedömer läget. Där finns en obruten tro
            och optimism.
          </note>
          <note>
            Jag kan också se en annan sak som gläder mig oerhört, nämligen
            den enormt snabba förändring som dessa länder genomgår just därför
            att de strävar efter ett medlemskap i den europeiska unionen.
            Den kraften som ligger däri kommer naturligtvis att resultera
            i att utvidgningsprocessen drivs vidare. Det är min bedömning.
          </note>
          <note>
            Skulle jag bedöma situationen i Europa fel, då är det ett allvarligt
            bakslag, men jag har ingen anledning att tro att så är fallet.
          </note>
          <note>
            Anf. 92 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Samtidigt som man kan uppleva att möjligheterna för
            ansökarländerna försvagades skärpte man ju upp sina egna synpunkter
            när det gäller den gemensamma ekonomiska politiken. Man intog
            bl.a. ståndpunkten att det är nödvändigt att EU
          </note>
          <note>
            talar med en röst i det internationella samarbetet om monetär
            och ekonomisk politik. Denna röst skall då vara ordförande i Euro
            11-gruppen.
          </note>
          <note>
            Vidare slog man fast att den europeiska centralbanken skall ha
            en observatörsstatus i IMF:s styrelse.
          </note>
          <note>
            Jag vill då veta: Hur agerade Sverige när det gällde uppskärpningen
            av den gemensamma ekonomiska politiken på den internationella
            arenan? Kommer
          </note>
          <note>
            Sverige att föra en parallell talan i internationella forum?
            Eller var i världen hamnar Sveriges röst när det gäller viktig
            ekonomisk politik?
          </note>
          <note>
            En annan del som jag upplevde att man skärpte upp gäller GUSP-samarbetet,
            som tidigare har varit en gemensam utrikes- och säkerhetspolitik
            mer i ord, men nu sade man att man måste stödjas av en trovärdig
            operativ kapacitet för att EU skall kunna spela en roll fullt
            ut. Då är frågan: Har statsministern ställt sig bakom att det
            skall finnas en operativ kapacitet? Eller har statsministern reserverat
            sig med hänsyn till att
          </note>
          <note>
            Sverige även fortsättningsvis skall vara ett alliansfritt land?
          </note>
          <note>
            Anf. 93 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det sista först. Vår villighet att delta i krishantering
            är stor. Vi har nu gjort en insats i Bosnien som faktiskt är långt
            utöver vad många andra länder inom EU har gjort. Vi samarbetar
            gott med
          </note>
          <note>
            Nato inom ramen för PFP, Partnership for peace, och i andra konstellationer.
          </note>
          <note>
            Tony Blair har lyft frågan om hur vi i framtiden skall hantera
            dessa frågor, hur vi skall samordna oss så att vi inte hela tiden
            ständigt blir beroende av en amerikansk insats när det inträffar
            kriser i Europa. Vi är öppna för ett resonemang om den typen av
            krishantering. Men vi är naturligtvis inte öppna för ett resonemang
            där krishanteringen övergår i att ställa ut nationella säkerhetsgarantier.
            Då hamnar man i ett läge när man byter säkerhetspolitisk doktrin,
            och det är inte vår inställning som Marianne Samuelsson väl känner
            till. Dessa skrivningar har vi inga bekymmer med utifrån vår grundläggande
            hållning.
          </note>
          <note>
            Den externa representationen är också en fråga som nu diskuteras.
            Hur skall vi uppträda när det är en valuta inom en stor del av
            unionen? De som i fortsättningen går runt med euro i plånboken
            kommer väl att företrädas av någon från Euro-11-gruppen i exempelvis
            dialogen med IMF. Vi kommer att ha vår dialog. Det är självklart.
            Vi har lyckligtvis, höll jag på att säga, kronor i plånboken.
            Andra har andra valutor och företräds av sina regeringar. Jag
            tycker att det är ganska naturligt att den externa representationen
            av euron och Euro-11 klarades ut på det här viset.
          </note>
          <note>
            Det innebär att de små länderna, som är inne i eurosamarbetet,
            på samma sätt som de stora kan representera den valutan, t.ex.
            i G 7, G 8 och i IMF-
          </note>
          <note>
            diskussionerna. Finland, som ju snart blir ordförandeland, kan
            mycket väl komma att föra diskussionerna för euroområdet i den
            typen av organ. Jag ser inget konstigt i det. Jag ser det som
            ett naturligt inslag för dem som har bestämt sig för att följa
            den linjen. Vi har ju tills vidare bestämt oss för en annan linje.
          </note>
          <note>
            Anf. 94 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det är bra att regeringen står fast vid att vi har
            en annan linje när det gäller den gemensamma ekonomiska och monetära
            unionen och medlemskapet där. Det är ju oerhört viktigt för det
            rödgröna samarbetet att den ståndpunkten står fast.
          </note>
          <note>
            Samtidigt känner jag en stor oro för vart det internationella
            solidaritetsarbetet tar vägen när det blir en gemensam röst som
            styr detta. Jag är bekymrad för att nivån på det kommer att dras
            ned och för att de interna problembilderna blir mycket väsentligare
            än de globala. Därmed kommer den viktiga röst som jag har upplevt
            att Sverige har haft i internationella forum att tystna i de här
            sammanhangen.
          </note>
          <note>
            Därför anser jag att det är oerhört viktigt att Sverige markerar
            att vi vill ha kvar en egen röst i världen för att kunna agera
            inom FN och andra internationella organ på ett tydligt sätt för
            den internationella solidaritetens skull.
          </note>
          <note>
            Anf. 95 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror inte att ett eventuellt svenskt framtida
            deltagande i den monetära unionen på något sätt skulle förhindra
            oss att internationellt uttrycka vår uppfattning.
          </note>
          <note>
            Det var ju också en av de åsikter som framfördes en gång i tiden
            om EU-medlemskapet. Det skulle stäcka oss i våra internationella
            strävanden. Så är det ju inte. Vi har fullt ut möjlighet också
            nu att bedriva utrikespolitik och utrikespolitisk opinionsbildning
            och solidaritetsarbete på samma sätt som förut. Men det är viktigt
            att tillägga att vi nu har tillgång till ytterligare en nivå.
            Vi kan samordna oss i Europa för att bedriva aktivt solidaritetsarbete.
          </note>
          <note>
            Jag kan försäkra Marianne Samuelsson att har man suttit med när
            Nelson Mandela har besökt EU:s stats- och regeringschefer är det
            ingen tvekan om var han upplever att han har haft stöd i världen.
            Har man alldeles nyligen suttit med vid bordet och lyssnat på
          </note>
          <note>
            Yasser Arafat i samma dialog med regeringscheferna i Europa är
            det ingen tvekan om var han har upplevt att han har haft stöd
            i sin process runtomkring i världen.
          </note>
          <note>
            Vi har ett gott sällskap i Europa. Det finns progressiva regeringar
            som också talar för internationell solidaritet. Det skall vi inte
            glömma bort.
          </note>
          <note type="speaker">
            Anf. 96 BENGT-OLA RYTTAR (s):
          </note>
          <note>
            Fru talman! Statsministern rapporterade att man hade diskuterat
            den globala finansiella situationen vid rådsmötet. Vad jag förstår
            fattade man inga skarpa beslut. Jag skulle vilja fråga statsministern
            hur han anser att man skall försöka komma till rätta med den finansiella
            kris som finns och EU:s roll i densamma.
          </note>
          <note>
            Anf. 97 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är tur att jag har gott om tid. Jag har ju faktiskt
            två minuter på mig att klara ut den här saken. Den tiden skall
            vi nog försöka att använda.
          </note>
          <note>
            Ryttar tar upp en av vår tids stora och svåra frågor. Det är
            bra. Jag kan på en gång säga att jag inte har något bra svar på
            den. Jag kan också tala om att jag inte har träffat någon annan
            heller som har något bra svar på detta. Jag kan däremot berätta
            att jag har träffat många politiker, liberaler, konservativa,
            socialister och socialdemokrater, som alla har uttryckt samma
            frustration, samma ilska och samma förtvivlan över det internationella
            kapitalets enorma genomslagskraft.
          </note>
          <note>
            Den första förutsättningen för att på något sätt återställa en
            balans mellan kapital och politik är ju att man ser likartat på
            problemet. Den förutsättningen börjar nu att vara på plats. Det
            är orimligt att kortsiktiga spekulationer i ett slag skall radera
            bort årtionden av samhällsbyggnadsarbete. Det är orimligt. Det
            kan ingen ansvarig politiker någonstans leva med.
          </note>
          <note>
            Jag kan inte svara på vilka metoder och vilken teknik som behövs.
            Det diskuteras olika metoder, som Ryttar vet. Det kan vara alltifrån
            Tobinskatter över till placeringstvång i någon dag, dvs. att kortsiktiga
            placeringar skall stå någon dag på ett konto i respektive lands
            riksbank innan de får placeras vidare i papper. Jag tror att Chile
            har infört en sådan reglering redan. Det finns olika uppslag.
          </note>
          <note>
            Jag är beredd att fördomsfritt och öppet diskutera varje sådant
            uppslag. Det finns anledning att hela det politiska samhället
            världen över samlar sig för att hålla emot detta kortsiktiga spekulationskapital.
          </note>
          <note>
            Sedan kan man också säga att det regelmässigt är så att de länder
            som råkar sämst ut är de som har en egen ekonomi som är i dåligt
            skick. Är det någonting vi kan göra för att skydda oss är det
            faktiskt att vårda vår egen nationella ekonomi.
          </note>
          <note>
            Just nu upplever vi ju en krisunge i världen. Vi i
          </note>
          <note>
            Sverige går ju hyfsat igenom detta enbart därför att vi har klarat
            av att sanera vår egen ekonomi. Tänk om vi hade haft 1994 års
            ekonomiska situation i den finansiella oro som nu har rått. Vilket
            enormt kaos som då skulle ha rått i Sverige. Det säger någonting
            om en av de möjligheter som står oss till buds.
          </note>
          <note type="speaker">
            Anf. 98 BENGT-OLA RYTTAR (s):
          </note>
          <note>
            Fru talman! Jag delar till alla delar den uppfattning som statsministern
            har fört till torgs här. Jag ser också en komplikation i att försöka
            att lösa den här krisen. De exempel som statsministern tog upp
            handlar om olika former av regleringar. I EU-fördragen är kapitalets
            absolut fria rörlighet garanterad. Ser statsministern detta som
            ett bekymmer, eller är det möjligt att gå vidare trots dessa skrivningar?
          </note>
          <note>
            Anf. 99 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag tror inte att EU:s reglering där är annorlunda
            än exempelvis den svenska. Det är också fri rörlighet för kapital
            i Sverige. Vi har en fri rörlighet över våra gränser för kapitalet.
            Jag tror inte att EU
          </note>
          <note>
            där på något sätt är annorlunda som kropp än stora eller små
            nationalstater.
          </note>
          <note>
            Jag tror inte att man skall söka varken lösningen eller problemet
            där. Det kortsiktigt enklaste vi har att göra är faktiskt att
            se till att vi sköter vår egen ekonomi. Det minskar vår utsatthet
            för spekulation. Det löser dock inte problemet, men det minskar
            utsattheten.
          </note>
          <note>
            Det andra vi har att göra är att hävda frihandel.
          </note>
          <note>
            Det finns alltid en tendens i svåra tider att stänga sina gränser.
            Om vi nu stänger gränserna för import från
          </note>
          <note>
            Asien till Europa kommer vi på allvar att fördjupa den asiatiska
            krisen till en sådan omfattning att den mycket väl kan komma att
            starta en ny orosperiod i hela det finansiella systemet. Det handlar
            alltså om frihandel, ordning och reda i den egna ekonomin och
            även någon typ av politiska beslut som gör att marknaderna fungerar
            bättre. Det sista saknar vi. Det får vi hjälpas åt med, Bengt-Ola
            Ryttar, jag och andra som känner ansvar för Europas framtid.
          </note>
          <note type="speaker">
            Anf. 100 HOLGER GUSTAFSSON (kd):
          </note>
          <note>
            Fru talman! Jag skulle vilja ställa en fråga om den kortsiktiga
            tidsplanen, dvs. våren 1999, då Agenda 2000, de ekonomiska perspektiven
            och de regionalpolitiska fonderna skall klaras ut.
          </note>
          <note>
            Om jag har förstått det rätt är ett starkt skäl för att få budgeten
            och därmed de andra sakerna på plats att det nu sittande parlamentet
            skall kunna klara ut detta innan man skiljs åt inför den 13 juni.
          </note>
          <note>
            Det ställer väldigt stora krav på Tyskland att klara ut detta.
            Min fråga till statsministern är: Finns det fler viktiga milstolpar
            än parlamentsvalet som gör det nödvändigt för Tyskland att klara
            detta?
          </note>
          <note>
            Anf. 101 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Nu skall jag tänka efter så att jag inte missleder
            Holger Gustafsson.
          </note>
          <note>
            Jag tror att i den meningen är naturligtvis parlamentsvalet en
            deadline, och den sammanfaller ju i stort sett med det tyska ordförandeskapets
            utgång -
          </note>
          <note>
            sedan är det bara några veckor kvar. Det är ju Sankt
          </note>
          <note>
            Antons helg i stora delar av Europa den 13 juni.
          </note>
          <note>
            Jag tror alltså att det är det som är styrande. Jag ser inget
            annat.
          </note>
          <note>
            Precis som Holger Gustafsson säger - det ligger outtalat i hans
            fråga - antyder det att det blir en ohyggligt komprimerad vår.
            Det blir ett förhandlingsspel, som ju ännu inte riktigt har börjat,
            som kommer att behöva gå för fullt. Där kan det komma in frågor
            som vi i dag inte riktigt tror skall komma in. Här får man vara
            öppen för det mesta, och här får man dessutom ha en mycket hög
            beredskap.
          </note>
          <note>
            Jag hade kunnat tänka mig en lättare uppgift för en ny tysk regering
            att starta med än att börja med detta och försöka få det att fungera.
            De tyska politikerna har ju samfällt deklarerat att de för sin
            del inte har ytterligare pengar att skjuta in i EU:s budgetsammanhang,
            till skillnad från vad Helmut Kohl har kunnat göra tidigare exempelvis
            i samband med Maastricht.
          </note>
          <note>
            Då var det andra tider, andra pengar. Nu är det en budgetförhandling
            som är på riktigt, på så sätt. Det finns liksom ingen ytterligare
            införsel av nya resurser.
          </note>
          <note>
            Och det kommer att bli väldigt konfliktfyllt, det är jag övertygad
            om.
          </note>
          <note>
            Samtidigt är det min fasta tro att man sedan kommer att komma
            ut från detta rum beledsagad av vit rök någon gång i slutet av
            mars 1999. Så blir det.
          </note>
          <note>
            Men dit fram blir det mycket dramatiskt.
          </note>
          <note type="speaker">
            Anf. 102 HOLGER GUSTAFSSON (kd):
          </note>
          <note>
            Fru talman! Bara en liten ytterligare kompletteringsfråga.
          </note>
          <note>
            Om vi skulle hamna i den situationen att man inte klarar av föresatserna
            i budgeten, dvs. att man inte når kommissionens ambitioner, tvingas
            vi då att anta en mer eller mindre traditionell långtidsbudget
            och att på det sättet tappa tempo i utvidgningssammanhanget? Kan
            man utläsa det ur korridorskontakterna som statsministern har
            haft?
          </note>
          <note>
            Anf. 103 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det är nog för tidigt ännu att utläsa det som Holger
            Gustafsson befarar. Det här är oerhört viktiga frågor, som Holger
            Gustafsson tar upp. Det här är det verkligt svåra, det här är
            konsten det närmaste halvåret. Jag tror inte att vi skall behöva
            befara det, även om man naturligtvis inte kan utesluta det.
          </note>
          <note>
            Dramatiken i en sådan utveckling är i sin tur beroende av den
            tillväxt som kommer att vara i den europeiska ekonomin. Det är
            lätt att se att med en god tillväxt de kommande åren skapas ett
            utrymme också i EU:s budget som faktiskt kan användas för en utvidgning,
            även om inte jordbrukspolitik och regionalpolitik reformeras i
            grunden.
          </note>
          <note>
            Det finns alltså ytterligare en parameter i den här ekvationen
            som vi ännu inte riktigt kan identifiera men som kanske blir det
            som till sist löser ut det hela.
          </note>
          <note>
            Jag har inget svar på Holger Gustafssons direkta fråga. Jag kan
            väl avslöja så pass mycket att vi pratar om det, men vi kan inte
            bedöma riktigt ännu var det hamnar.
          </note>
          <note type="speaker">
            Anf. 104 ÅSA TORSTENSSON (c):
          </note>
          <note>
            Fru talman! Jag skulle vilja ställa en fråga till statsministern.
            Jag har läst mig till att det sägs i slutsatserna från Wien, vad
            gäller de institutionella frågorna som inte har lösts i Amsterdamfördraget,
            att dessa skall lösas före utvidgningen. Vad betyder egentligen
            detta?
          </note>
          <note>
            Blir då situationen den att EU:s medlemsländer först måste komma
            överens om en förändring av både kommissionens sammansättning
            och viktningen av rösterna i ministerrådet? Innebär det också
            att varje nationellt parlament skall ha godkänt denna förändring
            innan något nytt land kan bli medlem av EU?
          </note>
          <note>
            Anf. 105 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Det där är en formulering som kan verka mer dramatisk
            än vad den är. Det är en upprepning av det beslut vi tidigare
            har tagit och som nu också står i slutsatserna på samma sätt som
            man gjorde efter Amsterdam och troligen också Luxemburgbeslutet.
          </note>
          <note>
            Det är det här det handlar om i nästa fas. Det begriper ju alla
            att redan nu är EU tungrott med 15
          </note>
          <note>
            länder kring bordet. Att ta beslut med 15 länder i enhällighet
            är jobbigt. Vi vet ju, både Åsa Torstensson och jag, hur svårt
            det är att bli enhälliga i en styrelse med 10. Det kan vara nog
            så jobbigt. Och att då sitta i en med 15, där varje beslut skall
            tas enhälligt, är ohyggligt komplicerat.
          </note>
          <note>
            Nu blir det snart 20, och sedan kanske det blir 25.
          </note>
          <note>
            Hur gör man då? Det är de sakerna som skall lösas ut.
          </note>
          <note>
            Det här orkade man inte med i samband med
          </note>
          <note>
            Amsterdamfördraget. Det var för konfliktfyllt. Man sköt på det.
            Det finns dock en öppning här som är av det slaget att man har
            antytt i vilken riktning man skall gå. Men det är kanske en av
            de frågor som rent av kan dyka upp tidigare, vad vet jag, än vad
            som har varit avsett.
          </note>
          <note>
            Om saken skall behöva gå tillbaka för ratificering av respektive
            parlament är jag osäker på. Jag tror inte att just den saken -
            jo, den skall nog kanske gå tillbaka för att ratificeras hos parlamenten.
            Där har jag samma uppfattning som Åsa Torstensson.
          </note>
          <note type="speaker">
            Anf. 106 ÅSA TORSTENSSON (c):
          </note>
          <note>
            Fru talman! En följdfråga blir hur statsministern egentligen
            kommer att hantera den här frågan och
          </note>
          <note>
            Sveriges ställning.
          </note>
          <note>
            Anf. 107 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Vi har fått den frågan förut i offentliga sammanhang.
            Det blir en svensk förhandlingsposition som skall stämplas in
            och som vi har stämplat in.
          </note>
          <note>
            Vi vill exempelvis ha en egen kommissionär. Sedan har vi lagt
            fast vilka regler vi har haft, vilka utgångspunkter vi har haft
            i förhandlingarna. De är kända sedan tidigare, och jag har ingen
            anledning att på något sätt röra på mig där.
          </note>
          <note>
            Sedan är det ju förhandling. Då vet vi om att från den position
            man har, går man någon bit. Men för vår del är det viktigt att
            varje land har en egen kommissionär. Det ligger i botten.
          </note>
          <note type="speaker">
            Anf. 108 RONNY OLANDER (s):
          </note>
          <note>
            Fru talman! Jag tycker att det är en mycket intressant redogörelse
            som statsministern ger. Den är både intressant och spännande.
          </note>
          <note>
            Jag tycker att den mycket tydligt visar på att de svenska positionerna,
            som vi har tagit till oss sedan en lägre tid tillbaka, både håller
            och bär.
          </note>
          <note>
            Jag tycker också att den pekar på ett resonemang kring löntagarnas
            och medborgarnas Europa. En fråga får man alltmer ofta när man
            är ute på möten och när man träffar folk och diskuterar just EU-frågorna.
            När företagen flyttar omkring i Europa och ute i världen -
          </note>
          <note>
            och det gör de av olika skäl - börjar frågeställningar komma
            alltmer, även om de kanske är nationella på sitt sätt. Det gäller
            arbetsrätt och löntagarnas anställningsvillkor och att trygga
            villkoren för dem i ett europeiskt perspektiv.
          </note>
          <note>
            Min fråga till statsministern är: Finns det inte anledning att
            fundera, kanske ännu starkare än de sju direktiv som finns på
            området, när det gäller den sociala dimensionen och det sociala
            protokollet?
          </note>
          <note>
            Kanske skall man ta några ytterligare steg för att få något av
            en balans eller väga upp de orostecken som ändå finns.
          </note>
          <note>
            Anf. 109 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag vill först säga att jag delar Ronny
          </note>
          <note>
            Olanders uppfattning att de svenska positionerna bär.
          </note>
          <note>
            Vi ligger nu i en politisk mittfåra i Europa, och alltflera regeringar
            runt omkring oss drar åt samma håll.
          </note>
          <note>
            Jag har för första gången träffat en premiärministerkollega som
            i spåren av Asienkrisen har upplevt att företag från hans hemland
            nu flyttar ut till Marocko.
          </note>
          <note>
            För första gången upplevde han ett problem med den sociala dumpningen.
          </note>
          <note>
            Vi har tidigare känt en plåga när svenska företag har dragit
            i väg, som t.ex. Ericsson till Skottland, vid en del etableringar
            på Irland osv. Jag är inte alls främmande för att den typ av majoritet
            som nu finns i
          </note>
          <note>
            Europa mycket väl kan komma att aktualisera frågeställningar
            av det här slaget.
          </note>
          <note>
            En annan bra framgångsväg, Ronny Olander, är att det fackliga
            arbetet europiseras, så att vi får till stånd ett fackligt samarbete
            i Europa. Fler än metallarbetarna börjar titta på hur man kan
            samordna minimikrav och sådant i avtal för att få till stånd ett
            grundläggande skydd. Med öppenhet för ett samarbete med fackföreningsrörelsen
            tror jag att man får gehör för den typen av synpunkter just nu,
            samtidigt som det naturligtvis också åskådliggör det utsatta i
            en internationellt orienterad ekonomi.
          </note>
          <note type="speaker">
            Anf. 110 RONNY OLANDER (s):
          </note>
          <note>
            Fru talman! Jag är mycket nöjd med det svaret.
          </note>
          <note>
            Det kan i samband med utvidgningsprocessen tänkas komma upp resonemang
            kring lika eller jämförbara villkor för löntagarna. Jag delar
            meningen att vi har all anledning att på olika sätt ta tag i den
            sociala dimensionen och i det sociala protokollet. Jag tycker
            att detta besked är glädjande.
          </note>
          <note type="speaker">
            Anf. 111 BJÖRN VON DER ESCH (kd):
          </note>
          <note>
            Fru talman! Det är ju väldigt viktigt för EU:s framtid, herr
            statsminister, att medborgarna har tillit till organisationen
            som sådan. Inte minst på senare tid har man även i Sverige börjat
            uppmärksamma alla de oegentligheter som förekommer inom administrationen
            och som nu också har spritt sig upp till kommissionärerna. Tre,
            möjligen fyra, är nu berörda av de utredningar som pågår. Det
            är tal om att man inte skall bevilja kommissionen ansvarsfrihet,
            och det skulle vara mycket olyckligt om det sker just i vår, när
            EU skall ta itu med så mycket annat.
          </note>
          <note>
            Var dessa oegentligheter inom EU något som politikerna kände
            oro för och som kom till uttryck i
          </note>
          <note>
            Wien?
          </note>
          <note>
            Anf. 112 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Såvitt jag kommer ihåg avspeglades detta inte i slutsatserna.
            Däremot är det någonting som vi talar om när vi informellt diskuterar
            läget. Jag tillhör dem som tror att det här är förödande för unionen,
            på samma sätt som vi själva i vårt land har drabbats av en del
            misstag och oegentligheter inom offentlig verksamhet. Vi vet vilken
            inverkan det har haft på människors uppfattning om den offentliga
            verksamheten och om politisk aktivitet.
          </note>
          <note>
            På samma sätt är det med unionen, kanske med ännu större kraft
            därför att avståndet är så stort. Det sker så långt bort, och
            det finns så mycket av missförstånd, av fördomar och av rädsla
            och ängslan för vad som faktiskt pågår någonstans där borta med
            mina pengar. Den inställningen finns här i vårt land, och den
            finns säkert i hela Europa.
          </note>
          <note>
            Om man inte kraftfullt kan göra klart att resurserna har använts
            på ett korrekt sätt, är det naturligtvis en för unionen farlig
            situation.
          </note>
          <note>
            Över huvud taget diskuterar man för litet det demokratiska underskott
            som finns i hela det fantastiska bygge som Europeiska unionen
            representerar. På tal om tillit är det faktiskt så att den linje
            som vi har valt i EMU-frågan just är ett uttryck för ängslan.
            Man skall inte bara kasta sig framåt inför nya stora uppgifter
            utan att låta människor få en rimlig chans att bedöma konsekvenserna
            av det. Det demokratiska underskott som detta representerar tillsammans
            med den här typen av missbruk är farligt för unionen.
          </note>
          <note type="speaker">
            Anf. 113 SONJA FRANSSON (s):
          </note>
          <note>
            Fru talman! Statsministern sade i en del av sin sammanfattning
            väldigt många viktiga saker, bl.a. om kampen om arbetslösheten
            och utvidgningen, men statsministern nämnde också jämställdhetsfrågan
            som oerhört väsentlig. Det gläder mig mycket att den nu är uppe
            på dagordningen och att statsministern driver den så hårt.
          </note>
          <note>
            Det är viktigt att EU berör alla människor, både män och kvinnor.
            Då är det också väsentligt att vi driver på jämställdheten och
            får fram den som en del i demokratin.
          </note>
          <note>
            Min fråga till statsministern är om man har diskuterat en form
            av kvotering för att skynda på processen, på samma sätt som vi
            inom vårt parti har jobbat med "varannan damernas". Min fråga
            är kopplad till att jag för ett tag sedan i en tidning läste om
            att Indiens kvinnor driver på för att få en form av kvotering
            för att snabbare komma fram med jämställdheten.
          </note>
          <note>
            Anf. 114 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! I slutsatserna finns uttrycket benchmarks. Jag tycker
            att det är ett acceptabelt uttryck i den engelska sammanfattningen.
            I den svenska är det väl helt enkelt ett uttryck för ambitionsnivå
            och bästa möjliga prestation. Vi vill ha jämförbara ambitionsnivåer
            och bästa möjliga prestation för hela unionen, och det har vi
            nu fått accept på.
          </note>
          <note>
            Det gäller på arbetslivets område men också inom politiken. Jag
            är helt övertygad om att om unionen skall upplevas som trovärdig
            av alla sina medborgare, är det också viktigt att de beslutande
            organen rimligt motsvarar befolkningens sammansättning. Om vi
            kommer så långt att vi får "varannan damernas" i
          </note>
          <note>
            Europa låter jag vara osagt, men jag är inte främmande för att
            vi skall driva det. Jag är definitivt övertygad om att vi redan
            har börjat processen med att sätta ut mål på detta område.
          </note>
          <note>
            Jag accepterar hellre ett ambitiöst mål som vi kan enas om att
            styra mot än jag nu tar en strid om
          </note>
          <note>
            "varannan damernas", som vi förlorar. Men det är inget tvivel
            om att EU så småningom kommer att hamna i en svensk situation.
            I ett modernt samhälle delar män och kvinnor på ansvaret inte
            bara för hem och familj, inte bara för arbete och produktion,
            utan också för samhälle och debatt.
          </note>
          <note type="speaker">
            Anf. 115 SONJA FRANSSON (s):
          </note>
          <note>
            Fru talman! Det svaret gläder mig oerhört, och jag kan understryka
            att Europas kvinnor till fullo stöder detta. Det får vi besked
            om när vi är ute och reser i
          </note>
          <note>
            Europa. Man frågar oss: Hur har ni burit er åt? Vilka vapen har
            ni? Hur kämpar ni? Vad har ni för taktik?
          </note>
          <note>
            En del av detta har varit just "varannan damernas"
          </note>
          <note>
            men även mainstreaming-modellen.
          </note>
          <note>
            Det här känns alltså förhoppningsfullt, och, som sagt, alla kvinnor
            stöder det här.
          </note>
          <note>
            Anf. 116 Statsminister GÖRAN PERS-
          </note>
          <note>
            SON (s):
          </note>
          <note>
            Fru talman! Jag har inget behov att göra något avslutande inlägg
            annat än att jag får önska alla en god jul.
          </note>
          <note type="speaker">
            Anf. 117 TALMANNEN:
          </note>
          <note>
            Tack detsamma!
          </note>
          <note>
            Överläggningen var härmed avslutad.
          </note>
          <note>
            8 § (forts. från 6 §) Utbildning och universitetsforskning samt
            studiestöd (forts. UbU1 och
          </note>
          <note>
            UbU2)
          </note>
          <note type="speaker">
            Anf. 118 HELENA HÖIJ (kd):
          </note>
          <note>
            Fru talman! Högskolans kvalitet och effektivitet kan mätas ur
            åtminstone två olika perspektiv, nämligen ur studentens, eller
            för den delen doktorandens, perspektiv och ur samhällets perspektiv.
            För den studerande är en bra högskoleutbildning en god investering,
            som inte bara erbjuder goda förutsättningar för sysselsättning
            utan även stimulerar till kritiskt tänkande och personlighetsutveckling.
            För samhället är en väl fungerande högskola en förutsättning för
            den nationella konkurrenskraften och välfärden.
          </note>
          <note>
            Grund- och spetsutbildning måste vara väl balanserad, grundforskningen
            och den tillämpade forskningen likaså.
          </note>
          <note>
            Det som vid sidan av utbildning och forskning har kommit att
            kallas högskolans "tredje uppgift", nämligen dess anknytning till
            samhället i övrigt, är också mycket viktig. Båda parter, dvs.
            både samhället och högskolan, besitter resurser och kunskaper
            som gör att ett utbyte mellan dem ger en mycket positiv effekt.
          </note>
          <note>
            Det är dock Kristdemokraternas uppfattning att samverkan mellan
            högskola och samhälle, som ju knappast är en ny tanke, kan utvecklas
            ytterligare, och vi anser att Högskoleverket bör få i uppgift
            att mer specifikt utvärdera hur högskolorna förvaltat denna
          </note>
          <note>
            "tredje uppgift".
          </note>
          <note>
            Eftersom högskolan skall förbereda studenten att ta steget ut
            på arbetsmarknaden är det fullt motiverat och rimligt att teknik
            och naturvetenskap ges ett utökat utrymme och att insatser görs
            för att säkra rekryteringen till utbildningen inom dessa områden,
            såsom på sätt och vis nu sker. Det är områden där högutbildad
            arbetskraft är en bristvara. Men vi kristdemokrater vill också
            understryka det faktum att högskoleutbildningen inte bara skall
            bidra till studenternas och samhällets materiella välstånd. Många
            av högskolans kunskapsområden saknar helt eller delvis kommersiellt
            intresse. För att skapa ett mänskligare samhälle krävs djupare
            kunskaper också om andliga, kulturella, sociala och etiska värden.
            Utbildning och forskning i allmänhet och i humaniora i synnerhet
            spelar en viktig roll i den utvecklingen.
          </note>
          <note>
            Fru talman! Jag vill nu gå över till att tala om kvaliteten i
            grundutbildningen och samspelet mellan grundutbildningen och högskolornas
            forskningsverksamhet - ämnen som har varit uppe till debatt här
            tidigare.
          </note>
          <note>
            Lärarbristen på våra universitet och högskolor är ingen ny företeelse,
            men regeringen tar inte situationen på allvar. Avsaknaden av långsiktighet
            i regeringens högskoleutbyggnad har gjort det svårt att rekrytera
            och behålla kompetenta lärare. Högskolor och företrädare för studenter
            och doktorander signalerar att det har blivit svårare att rekrytera
            studenter till doktorandstudier inom vissa områden. Detta är ett
            faktum som djupt oroar oss kristdemokrater, och vi efterlyser
            regeringens strategi för rekryteringen till forskarstudier.
          </note>
          <note>
            För att undvika den kvalitetsförsämring som riskerar att bli
            resultatet av regeringens utbyggnadspolitik vill vi kristdemokrater
            tillföra forskarutbildningen
          </note>
          <note>
            50 miljoner kronor per år utöver vad majoriteten föreslår - detta
            för att göra det möjligt för aktiva doktorander, främst inom humaniora,
            att slutföra sina studier. Detta råder delvis också bot på den
            kritik som framförts när det gäller den nyligen genomförda reformen
            med forskarutbildningen - en kritik som vi delar till stor del.
            Reformen har gett effekter som inte minst har drabbat humaniora,
            samhällsvetenskap och teologi.
          </note>
          <note>
            En framgångsrik forskarutbildning handlar inte enbart om finansieringen.
            Frågor om handledarrelationer och forskningsmiljöer är minst lika
            viktiga faktorer bakom en effektiv utbildning. Kristdemokraterna
            anser att en samlad kartläggning av dagens forskarutbildning behöver
            göras.
          </note>
          <note>
            Av vikt för utbildningens kvalitet är naturligtvis också lärarnas
            kompetens. Kristdemokraterna har länge påpekat vikten av pedagogisk
            förnyelse och pedagogiskt skickliga lärare inom den högre utbildningen.
            Vi arbetar därför t.ex. för att pedagogiska meriter i högre grad
            skall betonas vid anställning av professorer.
          </note>
          <note>
            Regeringen skriver i budgetförslaget att det pedagogiska förnyelsearbetet
            måste ges högre prioritet och att examinationsformerna måste förnyas.
            Vi har under förmiddagens debatt hört de flesta betona vikten
            av pedagogisk utbildning för lärare inom högskolan.
          </note>
          <note>
            Kristdemokraterna håller med om detta men efterlyser resurser
            och konkreta förslag. Som en del av satsningen på högskolan vill
            vi uppmärksamma utbildningen av lärare som redan är verksamma
            i högskolan. Det är inte rimligt att de som undervisar och handleder
            i högskolan förväntas besitta pedagogisk kompetens utan att ha
            fått någon utbildning. Inslag av pedagogisk utbildning i forskarutbildningen
            bör därför övervägas.
          </note>
          <note>
            Ett annat sätt att höja kvaliteten skulle kunna vara att låta
            den egna verksamheten få utgöra forskningsobjekt. Högskolans former
            och miljö för lärande är ett relativt outforskat fält. Som en
            följd av dessa resonemang vill vi kristdemokrater tillföra 50
            miljoner kronor utöver utskottets förslag till just lärarnas kompetensutveckling
            i pedagogik. Menar man allvar med en pedagogisk förnyelse bör
            just den pedagogiska utvecklingen få starta med lärarrollen.
          </note>
          <note>
            Läsåret 1989/90 fanns knappt 200 000 registrerade studenter,
            och läsåret 1997/98 var de drygt
          </note>
          <note>
            300 000. Under 90-talet har alltså antalet studenter ökat med
            över 50 %. Men antalet lärare och forskare har, som sagt, inte
            alls ökat i samma takt. Det säger sig självt att detta varit och
            är en stor utmaning för högskolan, speciellt när det gäller att
            upprätthålla kvaliteten på utbildningen.
          </note>
          <note>
            Trots den stora utbyggnad som högskolesystemet genomgått de senaste
            åren stängs många sökande ute.
          </note>
          <note>
            Konkurrensen om platserna har alltså ökat trots den kraftiga
            expansionen. Detta är ett slöseri med begåvning som vårt land
            egentligen inte har råd med.
          </note>
          <note>
            Detta är naturligtvis i sin tur en av orsakerna till att så gott
            som alla är överens om att utbyggnaden av högskolan måste fortsätta.
            Tyvärr är den bristande kontinuiteten i regeringens handlande
            i denna fråga beklämmande. Den planerade utbyggnadstakten har
            varierat, och nya besked om antal platser har givits i så gott
            som varje budget- och vårproposition. Så sent som i våras angavs
            15 000 nya platser, och nu föreslås 16 000. Man har heller inte
            lämnat entydiga besked om hur många av platserna som är nya och
            hur många som har funnits som tillfälliga men nu blir permanenta.
          </note>
          <note>
            De olika beskeden har inte medgett långsiktig planering i högskolorna
            men inte heller i de kommuner som berörs.
          </note>
          <note>
            Även tillgången till, alternativt bristen på, bra och billigt
            boende är en del av de studiesociala förutsättningar som är viktiga.
            På många håll är situationen minst sagt kaotisk. Vi motsatte oss
            regeringens förslag att avbryta det tillfälliga investeringsstödet
            till byggandet av 15 000 nya studentbostäder under perioden 1997-1999.
            Vi välkomnar därför det tillkännagivande som riksdagen på bostadsutskottets
            förslag har givit regeringen i denna fråga.
          </note>
          <note>
            En annan studiesocial faktor som påverkar studierna är naturligtvis
            studiestödssystemet. Det har vi förstått av förmiddagens debatt.
            Ändå väljer regeringen att ännu en gång skjuta en studiestödsreform
            på framtiden. Detta är i allra högsta grad otillfredsställande,
            fru talman. Jag hade hoppats på utbildningsministerns besked i
            denna fråga i dag, men det fick vi tyvärr inte. Jag beklagar också
            att utbildningsministern inte har kunnat prioritera att vara kvar
            under debatten.
          </note>
          <note>
            Förutom att det krävs en satsning på lärarresurser och en förbättring
            av de studiesociala villkoren krävs det också att medel avsätts
            för kringresurser som bibliotek, utrustning, lokaler för självstudier
            och tekniska hjälpmedel. Detta har varit svårt på många håll på
            grund av de generella besparingskrav som finns. Däremot välkomnar
            vi naturligtvis regeringens satsning på bibliotek.
          </note>
          <note>
            Studenter, som investerar i storleksordningen en kvarts miljon
            kronor på sin högskoleutbildning, har också rätt att kräva hög
            kvalitet. Som en konsekvens av mina resonemang här tidigare vill
            vi kristdemokrater därför utöka antalet platser i en något lugnare
            takt än den regeringen föreslår. Vi vill i gengäld fortsätta expansionen
            även efter de år som regeringen inte ger besked om, nämligen år
            2001. Vi anslår medel till 7 500 nya platser år 2001. Samtliga
            platser skall naturligtvis vara permanenta.
          </note>
          <note>
            Vid en så kraftig expansion som högskolan nu genomgår är det
            viktigt att också noga tänka igenom var den skall ske. Även om
            det ur ett politiskt perspektiv inte är lätt för ett universitet
            eller en högskola att uttrycka tveksamhet inför en möjlig expansion
            har det kommit signaler från några lärosäten att de skulle vilja
            ägna sig åt konsolidering. I stort sett alla universitet och högskolor
            får del av de nya årsstudieplatserna - detta gäller dock inte
            självklart de icke-statliga högskolorna. Kristdemokraterna fortsätter
            att gå emot regeringens negativa särbehandling av dessa högskolor.
            I år liksom tidigare gäller detta inte minst de fria teologiska
            högskolorna.
          </note>
          <note>
            All högskoleutbildning bör ha någon form av forskningsanknytning.
            Vi kristdemokrater stöder därför målet att tilldela fasta forskningsresurser
            till alla högskolor, men det måste ske gradvis eftersom uppbyggnaden
            av goda forskningsmiljöer tar tid och kräver långsiktighet.
          </note>
          <note>
            Under sommaren beslutade regeringen att högskolorna i Karlstad,
            Örebro och Växjö fr.o.m. 1999
          </note>
          <note>
            skall erhålla ställning som universitet, delvis mot de rekommendationer
            Högskoleverket lämnat efter sin granskning av de tre högskolorna.
            Regeringen menar att beslutet innebär en viljeinriktning om en
            fortsatt utveckling av de aktuella lärosätena. Kristdemokraterna
            finner det därför förvånande att regeringen inte följer upp sitt
            beslut helt och hållet och tilldelar extra resurser när det gäller
            forskningsanslag till samtliga nya universitet.
          </note>
          <note>
            Högskoleverket har en uppgift i att granska och bedöma kvaliteten
            vid universitet och högskolor.
          </note>
          <note>
            Verkets arbete är av stor vikt - något som jag noterade att även
            utbildningsministern tycker. Verkets arbete har bidragit till
            ett utvecklings- och förbättringsarbete inom högskolan, men vi
            anser att verkets roll kan utvecklas ytterligare. Högskoleverket
            beslutar efter kvalitetsprövning bl.a. om vilka vetenskapsområden
            som skall finnas vid en högskola. Man prövar förutsättningarna
            att utfärda examina i forskarutbildningen, och man prövar och
            beslutar om examensrätt inom grundutbildningen.
          </note>
          <note>
            I stället för att utveckla denna roll som oberoende kvalitetsgranskare
            föreslår majoriteten enligt vår mening steg i fel riktning. Den
            föreslår att regeringen skall besluta om en högskola skall tilldelas
            ett vetenskapsområde, med motiveringen att regeringen också föreslår
            vilka resurser en högskola skall tilldelas.
          </note>
          <note>
            Detta motsätter sig Kristdemokraterna, och vi har tidigare motsatt
            oss förslaget om att en högskola skall kunna tillsätta professorer
            utan tillstånd från Högskoleverket. På så vis försvinner också
            där den oberoende kvalitetskontrollen.
          </note>
          <note>
            Högskoleverkets bedömning att en högskola har förutsättningar
            för att bedriva forskning och forskarutbildning inom ett vetenskapsområde
            behöver inte automatiskt leda till att högskolan tilldelas resurser
            för detta. På samma vis kan regeringen eller riksdagen t.ex. vilja
            att en viss högskola skall få ett visst vetenskapsområde, men
            då bör man först skapa förutsättningar för detta genom att t.ex.
            bevilja medel för högskolans utveckling. Därefter bör beslut fattas.
          </note>
          <note>
            Högskoleverkets granskning är en kvalitetsgranskning, medan regeringen
            kan lägga på även andra perspektiv.
          </note>
          <note>
            Fru talman! Majoriteten har beslutat om ramar för utgiftsområdet
            som inte stämmer överens med kristdemokraternas förslag varför
            vi inte kommer att delta i beslutet om anslagsfördelning. Vår
            syn på anslagen finns i särskilda yttranden i betänkandena. Jag
            står naturligtvis bakom samtliga reservationer från Kristdemokraterna
            i dessa två betänkanden, men nöjer mig, för tids vinnande, med
            att instämma i Yvonne
          </note>
          <note>
            Anderssons yrkande om bifall till reservation 3 i betänkande
            1 mom. 1 och 5 och reservation 1 i betänkande 2 mom. 1 och 9.
          </note>
          <note type="speaker">
            Anf. 119 ANDERS SJÖLUND (m):
          </note>
          <note>
            Fru talman! Som ny ledamot i kammaren kan jag inte undgå att
            bli förvånad över den debattordning som råder i detta stora utskott.
            Jag hoppas trots allt att vi kommer fram till ett bra beslut på
            den punkten så småningom.
          </note>
          <note>
            Fru talman! Tillåt mig först att ge några kommentarer kring motionen
            om klinisk forskning och utbildning, som Barbro Westerholm också
            var inne på. Jag kan konstatera att utskottet återigen delar uppfattningen
            att det råder en obalans i Sverige mellan de olika lärosäten som
            har läkarutbildning. Särskilt Norrlands universitetssjukhus har
            en väsentligt lägre ersättning än andra lärosäten. Detta är oroande.
          </note>
          <note>
            Om vi inte får en annan ordning riskerar läkarutbildningen att
            hamna i en situation som leder till en brist på läkare i Norrland
            - för övrigt ett läge som kan gälla hela Sverige.
          </note>
          <note>
            Sedan läkarutbildningen etablerades i Umeå har umeutbildade läkare
            verkat på praktiskt taget alla vårdcentraler - även långt inne
            i Norrlands inland.
          </note>
          <note>
            Men redan i dag kan vi tyvärr finna vårdcentraler som står helt
            utan distriktsläkare. Läget håller på att bli allvarligt, och
            under tiden avvaktar regeringen även på denna punkt.
          </note>
          <note>
            Utskottet delar också motionärens uppfattning att de s.k. ALF-avtalen
            inte är tillfredsställande. Man skriver att det är angeläget att
            regeringen så snart som möjligt finner en lösning och att utskottet
            utgår ifrån att regeringen med kraft driver på en förändring av
            de nuvarande avtalsvillkoren.
          </note>
          <note>
            Jag hoppas därför, fru talman, att detta inte stannar vid fagra
            ord, utan att vi får se en aktivitet från regeringens sida som
            snabbt avhjälper de obalanser som finns i landet vad avser just
            klinisk forskning och utbildning. Här hade det varit lämpligt
            med ett svar från utbildningsministern, men det får vi avvakta
            med.
          </note>
          <note>
            Fru talman! Svenskt utbildningsväsende är kanske den viktigaste
            framgångsfaktorn för detta land med en liten befolkning och stor
            yta. Utan en välutbildad befolkning blir vår konkurrensmöjlighet
            för såväl nationen som individen kraftigt försämrad. I ljuset
            av detta finns det anledning att vara bekymrad över vår utveckling
            som kunskapsnation.
          </note>
          <note>
            Trots de vackra orden kring kunskapslyftet är detta naturligtvis
            ingen lösning på de grundläggande problemen. Tvärtom tränger det
            snarare ut väsentliga satsningar för att stärka kvaliteten inom
            den övriga utbildningssektorn.
          </note>
          <note>
            Svensk skola håller bra internationell standard, påpekar utskottet,
            men det räcker inte. Vi skall bli världsbäst. Det kräver nya grepp
            på en lång rad områden.
          </note>
          <note>
            Per Bill har, fru talman, tidigare kommenterat den högre utbildningen,
            varför jag nu koncentrerar mig på hur skolans resultat kan följas
            upp, lärarnas roll och hur det obligatoriska skolväsendet borde
            finansieras.
          </note>
          <note>
            Som alla vet är grundskolan, årskurs 1-9, den utbildningstid
            i våra ungdomars liv som kanske är den allra viktigaste. Det är
            där grunden läggs för lärandet.
          </note>
          <note>
            Precis som för huset som skall byggas högt krävs det en stabil
            grund att stå på.
          </note>
          <note>
            Här danas också många av de normer och förhållningssätt till
            utbildning som är så oerhört väsentliga.
          </note>
          <note>
            Här måste eleven lära sig vissa saker, t.ex. att skolan är en
            arbetsplats som kräver regler och krav. Jag ser tyvärr tecken
            på att vi är på väg i en helt annan riktning just vad det gäller
            detta.
          </note>
          <note>
            Den omhuldade integrationen mellan skola och fritidsverksamhet
            tror jag t.ex. är ett farligt experiment med våra ungdomar. Den
            viktiga fria tiden är en sak, och tiden i skolan som regleras
            i läroplanen är en helt annan sak. Inte minst de svagaste eleverna
            får svårigheter i ett system som blandar samman begreppen i skolan
            på det sätt som i dag sker.
          </note>
          <note>
            Vi borde orka med en pedagogisk diskussion om vilka utgångspunkter
            om bäst gynnar utbildningsresultatet. Denna debatt göms i dag
            under käcka paroller som "arbetslag", "livslångt lärande" och
            "fler vuxna i skolan". Jag menar att det finns anledning att ifrågasätta
            stora delar av den utveckling som vi ser i dag. Jag är samtidigt
            förvånad över att vi inte kan föra denna diskussion utan stora
            utropstecken.
          </note>
          <note>
            Fru talman! I dag lämnar 6-7 % av eleverna grundskolan utan fullständiga
            betyg i de basala färdigheterna läsning, skrivning och räkning.
            I vissa skolor är den siffran så hög som 30 %. Det är naturligtvis
            alldeles oacceptabelt och måste innebära att grundskolan tar ett
            större ansvar för sina elever. Alla elever måste kunna uppnå kunskapsmålen
            inom grundskolan, och därför borde inte årskurstillhörigheten
            vara det allra viktigaste. Några elever behöver kanske tio år,
            medan andra bara behöver åtta år för att klara kunskapsmålen.
          </note>
          <note>
            Kunskapsskillnaderna mellan skolorna är stora i landet, precis
            som skillnaderna i kostnader för varje utbildningsplats. I Trelleborg,
            som är den billigaste kommunen, kostar en elevplats 37 300 kr,
            medan kostnaden i Övertorneå är 73 000 kr. Genomsnittskostnaden
            i landet för grundskolan är 50 900 kr.
          </note>
          <note>
            Det kan inflikas att motsvarande kostnad för en friskola är 47
            700 kr, alltså en skillnad på 3 200 kr.
          </note>
          <note>
            Över landet innebär detta en kostnadsskillnad på
          </note>
          <note>
            3 miljarder kronor, som skulle kunna användas för att ytterligare
            stärka kvaliteten i skolan.
          </note>
          <note>
            Detta betyder emellertid inte att kunskapsskillnaden är direkt
            relaterad till kostnaderna, utan mer till hur skolan och lärarna
            lyckas med sin utmaning.
          </note>
          <note>
            Detta i sin tur är oftast beroende av vilken huvudman man har.
            Här finns anledning att tillfoga att utbildning prioriteras sämre
            i de socialdemokratiskt ledda kommunerna i landet än i de borgerliga
            kommunerna.
          </note>
          <note>
            Så var i varje fall fallet 1997.
          </note>
          <note>
            Fru talman! Det finns anledning att vara bekymrad över skolans
            resultat och kvalitet och våra elevers kunskaper. Vi moderater
            är i varje fall detta. Att följa upp och utvärdera skolverksamheten
            är av största betydelse om man vill förbättra resultatet. Vi moderater
            menar att ett fristående kvalitetsinstitut med uppgift att granska
            och bedöma hur väl eleven och skolan når de nationella målen skulle
            vara ett bra sätt att följa utvecklingen. Resultaten skall offentliggöras
            och redovisas så att de utgör en nyttig press på skolhuvudmannen.
            I dag utvärderar skolan sig själv, och det tror jag inte är ett
            bra system.
          </note>
          <note>
            Majoriteten förordar ett system med en nationell inspektionsnämnd
            under Skolverket. Vi menar att det vore en olycklig lösning. Vi
            vill därför avsätta 200
          </note>
          <note>
            miljoner kronor för det fristående kvalitetsinstitutet, som därmed
            får en realistisk möjlighet att åstadkomma ett bra resultat.
          </note>
          <note>
            Utan välutbildade och engagerade lärare, fru talman, får vi en
            dålig kvalitet i skolan. Vi ser nu tyvärr att avhoppen från läraryrket
            ökar, framför allt i gymnasiet, och att vi har att vänta oss en
            direkt brist på andra sidan sekelskiftet. Läraryrket har i dag
            inte den status det hade en gång i tiden, vilket är besvärande.
          </note>
          <note>
            Men jag är samtidigt inte förvånad. Med den utveckling som läraryrket
            fått de senaste åren, både när det gäller löner och framför allt
            när det gäller arbetsinnehåll, lockar yrket inte särskilt starkt
            unga, ambitiösa akademiker.
          </note>
          <note>
            Skolan har utvecklats till att vara inte bara en plats för undervisning
            och kunskapsbildande utan också en plats som i alltför stora stycken
            kommit att ersätta områden som normalt borde höra till familjelivet.
            I
          </note>
          <note>
            Sverige, där vi i praktiken har ett kommunalt skolmonopol, blir
            också lärarnas och elevernas vardag mer formad av skolpolitikernas
            tyckande än ett utslag för det professionella i samråd med elever
            och föräldrar.
          </note>
          <note>
            Vi moderater menar att skolan behöver förnyas och vitaliseras
            med flera skolhuvudmän, där mångfald och elevens intresse får
            styra i större utsträckning. Med den utgångspunkten blir det naturligt
            att staten övertar finansieringen av skolan så att ett neutralt
            system uppnås. Vi vill göra en växling av det ekonomiska ansvaret
            från kommunerna så att elevens egna val kan bli verklighet. Vi
            avsätter därför 50
          </note>
          <note>
            miljarder kronor år 2000 till vad vi kallar en nationell skolpeng.
          </note>
          <note>
            Det borde som jag ser det vara en självklarhet för alla utbildningsintresserade
            att en så hög kvalitet som möjligt uppnås i våra skolor runtom
            i landet. Därför borde frågan om vem som är huvudman för samma
            verksamhet vara av underordnad betydelse. Jag ser framför mig
            ett skolväsende som innehåller både kommunala och fristående skolor
            samt fria skolor med både föräldrastyre och andra former av styre.
          </note>
          <note>
            Fru talman! För våra elevers skull, för kvalitetens och mångfaldens
            skull, vill jag befria skolan från nyckfulla kommunpolitiker.
          </note>
          <note>
            Fru talman! Jag ansluter mig i övrigt till det yrkande som Per
            Bill framförde i sitt första anförande.
          </note>
          <note type="speaker">
            Anf. 120 BRITT-MARIE DANESTIG (v) replik:
          </note>
          <note>
            Fru talman! Anders Sjölund tog upp de gymnasieelever som lämnar
            skolan utan fullständiga betyg och utan fullständig kompetens.
            Skolverket har gjort en undersökning om marginalisering och utslagning
            i skolan där man ser sambandet att elever på gymnasieprogram med
            låg status får sämre betyg än sina skolkamrater. Man tar upp att
            många av de vanliga förklaringarna inte längre håller, t.ex. att
            eleverna på naturvetenskapliga programmet skulle ha genomgående
            mycket bättre betyg när de söker in till gymnasieskolan och därför
            skulle klara sig bättre. Det här stämmer inte riktigt. Fördelningen
            av betygsgrupperna i de olika programmen är faktiskt ganska jämn,
            enligt den här undersökningen.
          </note>
          <note>
            Undersökningen kommer till slutsatsen att det som händer i gymnasieskolan
            hör ihop med hur vi värderar arbete över huvud taget i samhället,
            dvs. att kroppsarbete värderas lägre än mer intellektuellt arbete.
            De yrkesorienterade programmen har också hamnat lite grann i bakvattnet
            på många sätt. Praktiken, dvs. APU:n, fungerar ganska dåligt,
            eleverna får bristande studievägledning osv.
          </note>
          <note>
            Jag skulle vilja höra om Anders Sjölund delar uppfattningen att
            det är där vi skall lösa problemen -
          </note>
          <note>
            att vi förbättrar praktiken och förändrar arbetssättet i gymnasieskolan,
            i stället för att som moderaterna tidigare har markerat förändra
            situationen genom att sänka kraven för de här eleverna när det
            gäller deras kompetens, speciellt i kärnämnena.
          </note>
          <note type="speaker">
            Anf. 121 ANDERS SJÖLUND (m) replik:
          </note>
          <note>
            Fru talman! Jag tror faktiskt att man måste göra båda delarna.
            För vissa elever som kommer till gymnasieskolan är det en svår
            uppgift att jobba på det sätt som man nu tvingas göra. Det är
            för många en tung börda som gör att man slås ut från gymnasieskolan
            helt i onödan. Den diskussionen borde man våga ta utan att det
            framstår som att man vill försämra undervisningen som sådan.
          </note>
          <note>
            Sedan hörde jag inte riktigt den andra frågan från början, så
            jag får kanske be om ursäkt för det. Jag tror att gällde arbetssättet.
            Kan det stämma? Arbetssättet måste naturligtvis också anpassas
            till eleverna. Det är alldeles självklart. Här finns det mycket
            att göra. Men den arbetsmetod som skall gälla måste formas på
            den enskilda skolenheten, så att den passar eleverna och lärarna
            på den skolan.
          </note>
          <note type="speaker">
            Anf. 122 BRITT-MARIE DANESTIG (v) replik:
          </note>
          <note>
            Fru talman! Jag föredrar att tolka Anders Sjölund som att han
            är öppen för att det mycket är en fråga om attityd hur man betraktar
            problemet. Betraktar man problemet endast som ett problem hos
            den enskilde eleven blir lösningen en. Betraktar man det däremot
            som ett problem som kan röra hur vi organiserar och arbetar i
            skolan blir lösningen helt annorlunda. Jag har i varje fall tyckt
            mig märka en viss uppmjukning i moderaternas inställning här.
          </note>
          <note>
            Jag tror att det är oerhört viktigt att vi satsar på dessa ungdomar.
            Det kommer alltid att vara några få som inte klarar av det här,
            men för den stora mängd som Anders Sjölund tog upp i sitt anförande
            är det knappast fråga om brist på begåvning. Möjligtvis kan det
            vara brist på motivation eller att man inte känner igen sig, inte
            tycker att man får ut tillräckligt mycket av skolan som det är
            i dag.
          </note>
          <note type="speaker">
            Anf. 123 ANDERS SJÖLUND (m) replik:
          </note>
          <note>
            Fru talman! De siffror jag nämnde gällde grundskolan, dvs. årskurs
            1-9. Det handlade om avhoppen där och att man inte klarar av kunskapsmålen
            där. Här finns det brister inom grundskolan. Vi skulle här vilja
            se en flexiblare lösning så att man kan arbeta kortare eller längre
            tid beroende på hur detta upplevs från elevens sida.
          </note>
          <note>
            Men det var alltså grundskolan jag pratade om.
          </note>
          <note type="speaker">
            Anf. 124 KALLE LARSSON (v):
          </note>
          <note>
            Fru talman! Synen på kunskap och vad som egentligen är skolans
            uppgift kan sägas vara en vattendelare mellan vänster och höger,
            precis som väldigt många andra frågor. Man kan i och för sig efter
            den här debatten konstatera att i en del frågor är så inte fallet.
            Vi hörde förut Per Bill säga att det skulle vara en högersväng
            att satsa på grundforskning. Vi har ju haft gemensamma reservationer
            i den riktningen förut, så där har ni åtminstone haft vett att
            lägga fram rätt typ av reservationer.
          </note>
          <note>
            Vi hörde också Anders Sjölund och flera moderater tidigare säga
            att den här debatten är något märkligt upplagd och att man borde
            ha lagt upp den på ett annat sätt. Också där är vi eniga. Jag
            citerar ogärna socialdemokrater - mina kamrater i utskottsmajoriteten
            får ursäkta - men jag tror att det var Ingvar Carlsson som en
            gång sade att även en trasig klocka går rätt två gånger om dygnet.
            I så fall har ett helt dygn redan gått i den här debatten.
          </note>
          <note>
            Faktum kvarstår ändå: Där Högern prioriterar konkurrens och elitsatsningar
            talar Vänstern om en skola för alla. Där Högern vill bygga ett
            utbildningssystem som passar näringslivets behov vill Vänstern
            ge människan möjlighet till allsidig bildning och ett kritiskt
            förhållningssätt. Där Högern skapar klyftor vill Vänstern jämna
            ut möjligheterna för unga människor oavsett klass, kön och etnisk
            bakgrund.
          </note>
          <note>
            Det är lätt att konstatera att utbildningen är ett av de områden
            där Högerns systemskifte gick snabbt i början av 90-talet. Nu
            är det Vänsterns uppgift att inte gå bakåt utan att vrida riktningen
            åt vänster för att skapa en skola där alla, också i praktiken,
            ges samma chans och möjligheter. Det är ett stort och omfattande
            arbete, och än så länge går det alldeles för långsamt.
          </note>
          <note>
            Ett av de största problemen för skolan är bristen på resurser.
            Därför är det bra att regeringen i budgetpropositionen föreslår
            ökade ekonomiska möjligheter för kommunerna att satsa på skolan.
            Det är också ett av skälen till att vi i huvudsak står bakom utskottets
            betänkande vad gäller resurstilldelningen inom Utgiftsområde 16,
            som nu diskuteras.
          </note>
          <note>
            Vänsterpartiet kommer att fortsätta - det kan jag garantera er
            - att kämpa för att skolan får ökade resurser, bl.a. för att anställa
            fler lärare och annan skolpersonal men också för att öka satsningarna
            på lärarnas fortbildning och på pedagogiskt utvecklingsarbete.
          </note>
          <note>
            Men en hel del går också att göra vad gäller skolans arbetssätt.
            Det tänkte jag framför allt ägna det här inlägget åt, liksom åt
            gymnasieskolan och vuxenutbildningen.
          </note>
          <note>
            Fortfarande styrs mycket av det som händer i skolan av det som
            kallas den dolda läroplanen. Det handlar om sådant som att eleverna
            lär sig att killar skall ta mer plats i diskussionerna än tjejer,
            att teoretiska kunskaper och utbildningar är mer värda än praktiska
            och att de egna erfarenheterna inte alls är lika viktiga som det
            som läraren och läroboken berättar. Världen framstår som splittrad
            i olika ämnen och i lektionstimmar, ofta alldeles utan sammanhang.
          </note>
          <note>
            Eleverna lär sig enligt den dolda läroplanen att det finns en
            given sanning och att gemensamma prestationer inte är lika bra
            som individuella, eftersom de senare kan betygsättas.
          </note>
          <note>
            Men skolan har också en annan roll. Många lärare och många skolledare
            gör ett viktigt och betydelsefullt arbete. Det är också där man
            hjälper eleverna.
          </note>
          <note>
            Man vägleder dem i deras inlärning och i deras utveckling. Man
            formulerar ändå som ung människa för första gången en sammanhängande
            bild av livet, samhället och världen i skolan. Vänsterpartiet
            ser det därför som sin uppgift att stärka de progressiva inslagen
            i skolan och att försöka bryta ned gamla och förlegade arbetssätt
            och traditioner.
          </note>
          <note>
            Fru talman! Med hänsyn till övergångsfrekvensen på ca 98 % är
            gymnasieskolan numera en skola för alla. Ca 10 % avbryter visserligen
            sina studier, men en del av dem går över till alternativa utbildningar,
            som t.ex. folkhögskola. I realiteten har vi alltså numera en tolvårig
            ungdomsskola som omfattar i det närmaste alla ungdomar i en årskull.
          </note>
          <note>
            Sexårsverksamheten bedrivs numera inom ramen för förskolan och
            bildar en egen skolform under benämningen förskoleklass. Vi kommer
            att återkomma till detta i kommande inlägg.
          </note>
          <note>
            Därmed har ändå tiden i det offentliga skolväsendet utökats med
            ett trettonde år. Vänsterpartiet anser att det är dags att ta
            konsekvenserna av detta. Vi vill utforma en sammanhållen ungdomsskola
            som är mer anpassad till ungdomars olika utvecklingsstadier än
            vad fallet är i dag.
          </note>
          <note>
            Begrepp som presenteras på grundskolenivå kräver många gånger
            en förmåga till abstrakt tänkande som många elever ännu inte kan
            prestera. Redan i
          </note>
          <note>
            1980 års gymnasieutredning, och framför allt i den då verkande
            alternativa gymnasieutredningen, funderade man i dessa banor och
            föreslog att gymnasieskolan skulle inriktas mot tre utbildningsområden:
            ett socialt, ett tekniskt och ett ekonomiskt. Den alternativa
            gymnasieutredningen förordade att alla ungdomar skulle välja något
            av områdena och inom respektive område först få en praktisk yrkesorienterad
            kompetens som sedan kunde byggas på antingen med en teoretisk
            eller en yrkespraktiskt fördjupad kompetens.
          </note>
          <note>
            De är några timmar sedan vi diskuterade utbildningspolitiken
            för den högre forskningen och utbildningen. Men jag kan inte låta
            bli att kommentera
          </note>
          <note>
            Thomas Östros historiesyn något. Jag hoppas att
          </note>
          <note>
            Ingegerd Wärnersson kan sända den hälsningen vidare till honom.
          </note>
          <note>
            Han sade i sitt inlägg att vi tidigare i historien lade vår trygghet
            i arbetsgivarens händer. Nog borde väl en företrädare för ett
            av arbetarrörelsens partier vara mer medveten än så om att historien
            inte är en historia där vi har lagt vår trygghet i någon annans
            händer, utan faktiskt tagit oss rätten att organisera oss själva
            och bara kunnat lita till vår egen styrka. Historien om alla hittillsvarande
            samhällen är faktiskt historien om klasskampen, om man nu tillåts
            referera till Karl
          </note>
          <note>
            Marx inom socialdemokratin 1998.
          </note>
          <note>
            Även om maktförhållandena mellan de som äger och de som arbetar
            på dagens svenska företag är nog så tydlig, ökar kraven på teoretiska
            kunskaper också för många inom traditionella arbetaryrken. Vi
            anser att all utbildning skall vara arbetslivsförberedande, de
            allmänna utbildningsvägarna såväl som de yrkesförberedande, och
            att alla utbildningsvägar skall ha allmänna ämnen och ge grundläggande
            behörighet till högre studier. Möjlighet skall finnas för eleverna
            att under utbildningen ändra inriktning, från praktisk till teoretisk
            såväl som omvänt. Det behövs allt oftare kunskaper i såväl teori
            som praktik. Också detta talar för en ny modell för hur gymnasieskolan
            skall fungera. Vi kommer att återkomma till detta under vårens
            behandling.
          </note>
          <note>
            Det är också naturligt, vill jag tillägga, att en sådan gymnasieskola
            är betygsfri. Det är enligt vår uppfattning en förutsättning även
            om det inte är en garant för en fullt ut demokratisk skola. Men
            vi vill inte ha en kravlös skola, snarare tvärtom. Vi menar att
            en skola utan betyg ställer högre krav både på lärare och elever.
            När man är klar med en utbildning får man ett intyg på att man
            har klarat den grundläggande målsättning som står inskriven i
            läroplanen. På så sätt garanteras att ingen lämnar skolan utan
            tillräckliga kunskaper. Skolan skall vara så organiserad att alla
            faktiskt kan klara dessa målsättningar.
          </note>
          <note>
            Vänsterpartiet vill avskaffa betygen därför att de, oavsett om
            de skrivs i siffror, i bokstäver eller i ord, är ett orättvist
            och samhällsbevarande system för urskiljning som är gammaldags
            och inte hör hemma i dagens skola. Det finns tydliga undersökningar
            som påvisar sambandet mellan samhällsklass och betygsresultat.
            Ett dåligt betyg leder till dåligt självförtroende och minskade
            chanser till vidare utbildning. Barn från arbetarklassen får i
            större utsträckning lägre betyg och därmed låg studiemotivation.
            Vår uppfattning är att det inte beror på att de har lägre intelligens.
          </note>
          <note>
            Betygsskolan inverkar inte bara på vilka som skall söka vidare
            och utbilda sig utan styr också i hög grad undervisningen, dess
            uppläggning och vad som skall läras ut. Det har tidigare påvisats
            också av Skolverket. Målet blir inte att lära sig så mycket som
            möjligt, utan att få högsta möjliga betyg. Det blir viktigare
            att visa det man kan än att fråga om det som man inte kan eller
            som man inte har förstått. Betygssystem, hur de än ser ut, ser
            eleverna som passiva mottagare som skall finna sig i att det är
            någon annan som bestämmer.
          </note>
          <note>
            Fru talman! Aldrig tidigare har kommunerna satsat så olika på
            skolan. Aldrig tidigare har skolorna satsat så olika mycket på
            undervisning. Duktiga elever blir duktigare, svaga elever får
            det allt svårare. Ett av skolans allvarligaste problem vid sidan
            av bristen på resurser är den ökande segregationen och ojämlikheten
            mellan olika områden och grupper i samhället.
          </note>
          <note>
            Men det finns inte en lösning på det här problemet. På område
            efter område - med arbetslöshetsbekämpningen och bostadspolitiken
            som de kanske allra viktigaste - måste politikens kraft inriktas
            på att ge alla människor lika villkor, lika förutsättningar. Det
            gäller inte minst inom skolans värld, och där ser
          </note>
          <note>
            Vänsterpartiet positivt på de ökade satsningar som nu kommer
            att genomföras i särskilt utsatta områden.
          </note>
          <note>
            Vi vill också uppmärksamma den risk som finns i det snabbt växande
            antalet privatskolor, eller friskolor som de flesta väljer att
            kalla dem. När bristen på resurser är stor innebär systemet att
            de föräldrar som har socialt kapital nog placerar sina barn i
            en bättre skola och att de därmed får en bättre utbildning. Inget
            fel i sig att ungdomar bereds en bra utbildning, men det betyder
            samtidigt att det stora flertalet elever som inte har eller orkar
            ta sig samma möjlighet hamnar i sämre skolor och att segregationen,
            uppdelningen, i samhället ökar.
          </note>
          <note>
            Vår uppfattning, som vi enligt en undersökning som presenterades
            i Aftonbladet i höstas delar med
          </note>
          <note>
            87 % av svenska folket, är att skolan skall drivas offentligt,
            skall drivas gemensamt. Det ger oss bättre möjligheter att skapa
            en skola för alla och att motverka segregationen.
          </note>
          <note>
            Fru talman! När det gäller synen på vuxenutbildningen visar sig
            skillnaden mellan höger och vänster mycket tydligt. Vänsterpartiet
            delar regeringens uppfattning om att satsa pengar så att de lågutbildade
            också kan rustas för de nya krav som samhället och arbetslivet
            ställer. För oss är det självklart att det skall vara möjligt
            och enkelt för alla människor, också de som tidigare, av sociala
            eller andra skäl, inte satsat på utbildning att klara sig i samhället
            och klara nya jobb och utmaningar. Det är i allra högsta grad
            såväl en klass- som en jämställdhetsfråga, eftersom de som i dag
            deltar i kunskapslyftet i stor utsträckning är kvinnor och nästan
            uteslutande tillhör arbetarklassen.
          </note>
          <note>
            Moderaterna vill i en motion minska anslaget med
          </note>
          <note>
            876 miljoner kronor, kristdemokraterna med 80 miljoner och Folkpartiet
            drar till med 1 125 miljoner kronor. Det är fullt naturligt. Det
            är inte dessa grupper som högerpartierna företräder, och det har
            det faktiskt aldrig varit heller.
          </note>
          <note>
            Vänsterpartiet ger fullt stöd till kunskapslyftet och konstaterar
            att också en stor majoritet av dem som deltar i satsningen själva
            är nöjda. 80 % av de vuxenstuderande är nöjda med sina studier
            enligt den utvärdering som fristående utvärderare gjort för Kunskapslyftskommittén.
            Vi ser det som naturligt att fortsätta satsningen och utöka den
            samt att ge Kunskapslyftskommittén förlängt mandat, så att man
            kan utvärdera sitt arbete ordentligt och satsa på att alla studerande
            inom kort skall vara nöjda. Detsamma gäller för den viktiga satsningen
            på kvalificerad yrkesutbildning.
          </note>
          <note>
            När det gäller sfi - svenska för invandrare - krävs det att man
            hittar en vuxenpedagogik för inlärning och ger utrymme för praktik
            så att de som studerar i vardagligt liv får träna sina kunskaper
            och förstår syftet med undervisningen. Vi ser på positivt på att
            utskottsmajoriteten i betänkandet pekar ut denna riktning. Fortfarande
            - och i ökande grad - är tillgången till det svenska språket en
            nödvändighet för integration i det svenska samhället.
          </note>
          <note>
            Fru talman! Jag inledde med att säga några ord om skillnaden
            mellan höger och vänster. Jag tänkte avsluta på ett liknande sätt.
          </note>
          <note>
            Detta är en av mina första debatter i kammaren.
          </note>
          <note>
            Min tidigare huvudsakliga arena har varit gator och torg där
            jag mer än en gång deltagit i och anordnat demonstrationer och
            protester mot nedskärningar och försämringar i utbildningsväsendet.
            Det gäller både protester mot en socialdemokratiskt ledd och en
            borgerligt ledd regering. Det har gällt allting från stängning
            av skolor, nedskärning av lärartjänster och försämrade villkor
            för studenter, till krav om ekonomiska förbättringar och utökade
            rättigheter.
          </note>
          <note>
            Självklart kommer vi inom Vänsterpartiet att fortsätta att arbeta
            på det sättet. Med mig in i kammaren bär jag insikten om att verkligheten
            inte bara påverkas genom de beslut vi fattar här utan faktiskt
            i större utsträckning av den kamp som pågår därute.
          </note>
          <note>
            Därute är skillnaden mellan höger och vänster oerhört tydlig.
            Där är det fråga om skillnaden mellan försämrade eller förbättrade
            levnadsvillkor för folkflertalet, mellan fortsatt maktlöshet eller
            gemensam kamp för utökade rättigheter. Vi inom Vänsterpartiet
            vet på vilken sida i den kampen vi står. Vi sade det i valrörelsen,
            och det är lika giltigt fortfarande. Vi vet att det är dags för
            rättvisa.
          </note>
          <note type="speaker">
            Anf. 125 YVONNE ANDERSSON (kd) replik:
          </note>
          <note>
            Fru talman! Kalle Larsson gjorde ett slags analys av skillnaden
            mellan Vänstern och Högern som närmast var naiv. Den har väl knappast
            föregåtts av hur olika partier har ställt sig i olika frågor.
            Jag får nöja mig med det utlåtandet. Jag hoppas att Kalle Larsson
            återkommer med lite mer nyanserade synpunkter.
          </note>
          <note>
            Sedan var det analysen av utbildningen. Det är skillnad när ett
            parti från vänster lägger ekonomi som mål inom utbildningspolitiken.
            Man tror att pengar är allt det som skall styra och som skall
            vara avgörande för om en utbildning är bra eller ej. Då blir det
            den typen av analys. Det är farligt att se att en god utbildning
            nödvändigtvis innebär att det blir mycket mer av pengar.
          </note>
          <note>
            Kalle Larsson drar helt ologiskt in den dolda läroplanen. Han
            menar att man skall komma åt den dolda läroplanen. Den dolda läroplanen
            rör värdegrund och vad det egentligen är som styr - och det är
            knappast penningfixerat.
          </note>
          <note>
            Vi tror att ekonomiska resurser i hög grad behövs för att få
            en god skola, men det är inte det som avgör.
          </note>
          <note>
            Det är viktigt att i debatten sära på mål och metod för kvalitet
            i utbildningen.
          </note>
          <note type="speaker">
            Anf. 126 KALLE LARSSON (v) replik:
          </note>
          <note>
            Fru talman! Yvonne Andersson inleder med att säga att jag är
            naiv. Jag tänker över huvud taget inte kommentera det påståendet.
            Det talar för sig självt.
          </note>
          <note>
            Det är en gammal debatt om huruvida pengar är allt eller inte.
            Det finns inte någon i den här kammaren som hävdar att det är
            allt. Om Yvonne Andersson hade lyssnat mera noga hade hon märkt
            att jag också pratade om andra saker än just resurstilldelningen
            i skolan. Men det är förstås inte ointressant om man har råd att
            anställa fler lärare eller inte. Det är inte ointressant med klasser
            på 40 elever eller 20. Jag förstår inte riktigt Yvonne Anderssons
            argumentation.
          </note>
          <note>
            I sin förlängning innebär den att det är ointressant att satsa
            mer pengar på skolorna. Det är det inte för
          </note>
          <note>
            Vänsterpartiet, Socialdemokraterna och Miljöpartiet i den här
            majoriteten. Jag är glad för att så är fallet.
          </note>
          <note>
            Jag pratade om den dolda läroplanen. Vi kommer att återkomma
            till diskussioner om hur skolan skall fungera under våren. Jag
            vill redan nu markera hur vi står i de viktiga frågorna.
          </note>
          <note type="speaker">
            Anf. 127 YVONNE ANDERSSON (kd) replik:
          </note>
          <note>
            Fru talman! Såvitt jag förstår har Kristdemokraterna och Vänsterpartiet
            över huvud taget inte varit oeniga i frågorna om antalet vuxna
            i skolan och lägre antal elever i klasserna. Det finns en hel
            del av frågorna där vi är överens. Det finns inte anledning att
            ens i kammaren lyfta fram oenigheter när överenskommelser finns.
            Däremot är det en fara att tro att mycket pengar och resurser
            med säkerhet skulle innebära en god skola. Kvalitet har också
            med andra dimensioner att göra, t.ex. värdegrund och det som finns
            i den dolda läroplanen.
          </note>
          <note>
            Jag har aldrig beskyllt Kalle Larsson för att vara naiv, utan
            det var hans resonemang som jag tyckte var onödigt naivt.
          </note>
          <note type="speaker">
            Anf. 128 KALLE LARSSON (v) replik:
          </note>
          <note>
            Fru talman! Yvonne Andersson menar förstås att det är en oerhörd
            skillnad på person och det personen säger. I så fall tar jag tillbaka
            min kritik av Yvonne
          </note>
          <note>
            Andersson.
          </note>
          <note>
            Det är förstås inte bara fråga om att ge mer pengar till skolan,
            vad man än använder pengarna till. Det skulle inte vara positivt
            om en stor del av skolans resurser används bara för att förbättra
            kristendomsundervisningen. Det handlar också om hur resurserna
            används. Det kan jag och Yvonne Andersson vara helt överens om.
            Det är en diskussion i dag såväl som i den kommande behandlingen
            under våren.
          </note>
          <note>
            Jag vill ändå vidhålla att det inte är ointressant att diskutera
            inte de saker vi är överens om men hur mycket resurser vi är beredda
            att skjuta till i de frågor där det faktiskt handlar om pengar.
            Det handlar om klasstorlek, lärartjänster och många sådana saker.
            Där tror jag inte att vi är fullt så överens som Yvonne
          </note>
          <note>
            Andersson vill påstå.
          </note>
          <note type="speaker">
            Anf. 129 ANDERS SJÖLUND (m) replik:
          </note>
          <note>
            Fru talman! Det skiljer mycket mellan kommunerna i landet hur
            de satsar på grundskolans område.
          </note>
          <note>
            Det är mellan 73 000 och 37 000 kr. De som satsar mest är de
            borgerliga kommunpolitikerna, och de som drar ned allra mest är
            socialdemokrater och vänsterpartister ute i landet. Det vill jag
            ha kommenterat.
          </note>
          <note>
            Det är lämpligt att Vänsterpartiet stöder vårt förslag om nationell
            skolpeng. Vi vill göra det neutralt över landet oavsett vem som
            driver skolan. Jag ser fram emot ett stöd från Vänsterpartiet
            vad gäller den nationella skolpengen, som väl täcker in resurser
            för att ge en bra högkvalitativ skola.
          </note>
          <note>
            Vi själva tror inte att skolverksamhet kan kommenderas fram från
            riksdagens plenisal. Det är bara med hjälp av engagerade lärare
            och föräldrar som det går att få en vettig verksamhet.
          </note>
          <note>
            Fru talman! Jag hoppas innerligt att Vänstern inte får något
            inflytande på den skolpolitik som skall drivas. Kommer Vänsterpartiet
            att driva linjen att friskolornas verksamhet skall beskäras eller
            att förutsättningarna för dem att verka skall försämras?
          </note>
          <note type="speaker">
            Anf. 130 KALLE LARSSON (v) replik:
          </note>
          <note>
            Fru talman! Något stöd för nationell skolpeng kommer Anders Sjölund
            inte att få från Vänsterpartiet. Vi vill ha ett resurstilldelningssystem
            som utgår från att de som har större behov också skall få mer
            resurser. Den nationella skolpengen bygger på ett sämre sätt att
            räkna.
          </note>
          <note>
            Sedan var det de borgerliga kommunerna som satsat mer pengar
            på skolan. Det beror helt enkelt på att de satsar så mycket mindre
            pengar på andra saker. I
          </note>
          <note>
            en kommun måste man väga satsningarna mellan olika sektorer.
            Det är inte minst viktigt när man tittar på hur mycket pengar
            skolan får.
          </note>
          <note>
            Det är sant att man inte härifrån kan kommendera fram allt som
            man vill förändra inom skolan. Men vi kan föra en visionär och
            framåtriktad debatt om hur vi vill att skolan skall fungera och
            hur mycket resurser vi är beredda att anslå till det. Det är det
            vi skall syssla med.
          </note>
          <note>
            När det gäller privata skolor och friskolor har vi -
          </note>
          <note>
            och det tror jag Anders Sjölund känner till - i vår motion, som
            kommer att behandlas under våren, ett yrkande om att inga ytterligare
            privatskolor skall tillåtas etableras. Jag ser fram emot en debatt
            om den frågan i kammaren. 87 % av svenska folket anser att utbildning
            skall bedrivas offentligt och inte privatiseras. Vi delar helt
            och hållet svenska folkets uppfattning i den frågan.
          </note>
          <note type="speaker">
            Anf. 131 ANDERS SJÖLUND (m) replik:
          </note>
          <note>
            Fru talman! Den uppfattningen delas däremot inte av de tusentals
            elever och föräldrar som har sina barn i friskolor. De tycker
            att de skall kunna ta del av de skattepengar de har betalat in
            en gång, precis på samma sätt som man har sina barn i skolan.
          </note>
          <note>
            Jag bjuder in Kalle Larsson till en diskussion om den nationella
            skolpengen. Det är inte alls som Kalle
          </note>
          <note>
            Larsson här beskriver det att det är en krona som går direkt
            till varje elev. Det finns ett utrymme för en diskussion och en
            medvetenhet från vår sida att eleverna faktiskt ser olika ut och
            kommer in i skolan med olika ryggsäckar. Visst kan man diskutera
            det.
          </note>
          <note>
            Välkommen in i den diskussionen, Kalle!
          </note>
          <note type="speaker">
            Anf. 132 KALLE LARSSON (v) replik:
          </note>
          <note>
            Fru talman! Jag diskuterar vad som helst med nästan vem som helst.
            Jag kan diskutera skolpengen med Anders Sjölund om det behövs.
            Vi i Vänsterpartiet kommer i ett kommande inlägg av Lennart Gustavsson
            att gå in närmare på den nationella skolpengen och vår kritik
            av denna.
          </note>
          <note>
            Jag vill också till protokollet och till er som är här nu i kammaren
            meddela att vi inte har för avsikt att stänga några skolor eller
            beskära möjligheterna för de privatskolor och friskolor som nu
            finns.
          </note>
          <note>
            Däremot anser vi att i takt med att segregationen i det svenska
            samhället ökar finns det inte något utrymme för att etablera nya
            privatskolor eller friskolor.
          </note>
          <note>
            Det är vår linje i den frågan. Den debatten kommer att bli intressant
            och spännande i vår när vi har den frågan uppe till behandling.
          </note>
          <note type="speaker">
            Anf. 133 SOFIA JONSSON (c) replik:
          </note>
          <note>
            Fru talman! Kalle Larsson öppnar sitt anförande med att tala
            om att Sveriges skolpolitik skall dras åt vänster. Samtidigt talar
            han om en skola för alla och en skolpolitik som skall gå åt vänster,
            och det är inte bara en liten vänstersväng utan en skarp vänsterinriktning.
          </note>
          <note>
            För mig betyder den inriktningen inte en skola för alla. Den
            innebär en skola där eleverna egentligen skall vara stöpta i samma
            form, en skola som har en likriktning i undervisningen och en
            skola där antalen år är viktigare än de kunskapsmål som finns.
          </note>
          <note>
            Centerpartiet och jag står för en skola för alla som är flexibel,
            där varje elev sätts i centrum och där skolan utgår från varje
            elev och kunskaperna.
          </note>
          <note type="speaker">
            Anf. 134 KALLE LARSSON (v) replik:
          </note>
          <note>
            Fru talman! Sofia Jonsson kommenterar mitt inägg där jag sade
            att skolan skall vara till för alla genom att säga att så kommer
            det inte alls att bli om
          </note>
          <note>
            Vänsterpartiet får bestämma. Då kommer alla att lära sig ungefär
            samma sak, och det är bara intressant hur många år man går i skolan
            och inte vad man lär sig.
          </note>
          <note>
            Så är det förstås inte. Det är inte sant att beskriva vår skolpolitik
            på det sättet.
          </note>
          <note>
            Jag skulle vilja säga att det är tvärtom. Det som vi säger när
            vi talar om skolan är att man i större utsträckning än vad man
            i dag kan göra skall ha möjlighet att välja hur undervisningen
            skall bedrivas. Man skall kunna påverka också innehållet i undervisningen
            och arbetsformerna man använder sig av i skolan. Det är snarare
            detta det är fråga om än att välja mellan redan färdiga lösningar,
            som brukar vara den borgerliga modellen för s.k. valfrihet.
          </note>
          <note type="speaker">
            Anf. 135 SOFIA JONSSON (c) replik:
          </note>
          <note>
            Fru talman! Det är intressant om Kalle Larsson inte snävar till
            vänsterinriktningen utan försöker plana ut den och se en väg i
            mitten där man ser på eleven och försöker, som Kalle Larsson gör,
            att använda sig av en mer flexibel skola. Där finns det möjligheter
            att välja inriktning och möjligheter för elever att uppnå kunskapsmålen
            oavsett bakgrund och kön.
          </note>
          <note type="speaker">
            Anf. 136 KALLE LARSSON (v) replik:
          </note>
          <note>
            Fru talman! Jag har inte kommenterat vilken riktning som vänstersvängen
            skall ha. Det har däremot
          </note>
          <note>
            Sofia Jonsson nu gjort två gånger. Hon sade tidigare att den
            skulle vara skarp, och nu skulle jag inte snäva in den längre
            utan låta den plana ut.
          </note>
          <note>
            Jag tror att den liknelsen faller på sin egen orimlighet. Jag
            tror att det är enklare om vi beskriver vad vi faktiskt vill göra,
            och det var vad jag gjorde i mitt anförande. Vi vill ha breda
            ingångar till en sammanhållen ungdomsskola där man efterhand väljer
            teoretisk och praktiskt inriktning på sina studier.
          </note>
          <note>
            Det är vad det handlar om. Inte att välja ett färdigt program
            och sedan vara mer eller mindre tvungen att följa det under hela
            sin skoltid. Det skall finnas en möjlighet att välja brett och
            sedan specialisera sig.
          </note>
          <note>
            Men det är inte det viktiga. Jag vill än en gång säga det.
          </note>
          <note>
            Det viktiga är att kunna påverka innehållet i undervisningen
            och hur skolan faktiskt fungerar, varje elev för sig men framför
            allt gemensamt. Det är de kollektiva sätten att påverka som är
            de effektiva. Det gäller såväl för elever, för lärare som för
            arbetarrörelsen.
          </note>
          <note type="speaker">
            Anf. 137 ERLING WÄLIVAARA (kd):
          </note>
          <note>
            Fru talman! Skolan är en del av det omgivande samhället och en
            spegel av de tendenser som finns där. Många barn kommer tyvärr
            till skolan med problem av olika slag. 40 000 barn är varje år
            med om att deras föräldrar separerar. Barnen lämnar inte sin oro
            vid skolgrinden. De bär med sig den. Andra kommer till skolan
            utan att ha fått sova därför att någon i familjen har alkoholproblem.
            Minst ett sådant barn finns i varje klass.
          </note>
          <note>
            Många oroar sig för familjeekonomin därför att den ena eller
            båda föräldrarna är arbetslösa. Barn från utåt sett väl fungerande
            hem kommer med en stor sorg i hjärtat över att deras föräldrar
            aldrig har tid med dem. Andra barn mår alldeles utmärkt och får
            den tid de behöver.
          </note>
          <note>
            Det är då kanske inte så konstigt att motivationen inte alltid
            är i topp hos alla elever samtidigt. Åtminstone en del av förklaringen
            till de problem som skolan brottas med och till att så många elever
            lämnar grundskolan med ofullständiga betyg måste också sökas utanför
            skolan, och det är viktigt att de åtgärdas där. Alla barn i skolan
            är i sin fulla rätt att få sina behov tillfredsställda, både de
            som har det bra och de som har sämre utgångsmöjligheter.
          </note>
          <note>
            Barn mognar i olika takt. Somliga är skolmogna vid fem eller
            sex års ålder, andra först vid sju eller åtta års ålder. Det här
            leder till slutsatsen att övergången mellan förskola och skola
            bör ske vid olika åldrar för olika barn. Kristdemokraterna anser
            att skolstarten därför bör vara individuellt flexibel och ske
            successivt. Vi avvisar obligatorisk skolstart vid sex års ålder.
          </note>
          <note>
            Barn har också olika talanger och läggning. Några är mer teoretiskt
            lagda, andra mer praktiskt inriktade.
          </note>
          <note>
            Somliga är konstnärliga medan andra tycker om att meka. Det är
            den verklighet som måste få återspeglas också i skolans sätt att
            arbeta med eleverna. Alla elever måste få utveckla sina talanger
            så att de kan använda sin kunskap aktivt. Praktisk och teoretisk
            förmåga måste värderas lika.
          </note>
          <note>
            Eleverna har lagfäst rätt till inflytande över hur deras utbildning
            utformas. I grundskolan skall inflytandets omfattning och utformning
            anpassas efter elevernas ålder och mognad. På lågstadiet är det
            rimligt att det kan göras genom att eleverna får ansvar för olika
            moment i klassrummet. På högre stadier kan medinflytande sedan
            successivt öka till att omfatta undervisningens uppläggning, schemaläggning
            och liknande. Elever måste få känna att deras medinflytande är
            reellt och därmed meningsfullt.
          </note>
          <note>
            Föräldrarna har huvudansvaret för barnets vård och fostran. Skolan
            är ett stöd och ett komplement till föräldrarnas insatser. Det
            är en uppfattning som ansluter väl till FN:s allmänna deklaration
            om mänskliga rättigheter som Sverige har ställt sig bakom. Den
            försöksverksamhet som har inletts och som ger skolor möjlighet
            att inrätta styrelser med föräldramajoritet går i linje med vad
            vi kristdemokrater länge krävt, nämligen att föräldrarnas rätt
            till information och medinflytande i skolan behöver stärkas.
          </note>
          <note>
            Läraryrket handlar om att stödja barnets utveckling. Det kan
            inte nog understrykas att lärarna är skolans viktigaste resurs.
            En fast hand, ett varmt hjärta och en vilja att locka fram det
            bästa hos varje elev är kännetecknande för en bra lärare.
          </note>
          <note>
            Eleverna står i beroendeställning till lärarna både när det gäller
            hur de blir bemötta och när det gäller innehållet i undervisningen.
            Det klimat läraren eller arbetslaget skapar och den etik läraren
            medvetet eller omedvetet förmedlar påverkar en hel generations
            etiska förhållningssätt. Att synen på lärarna behöver uppvärderas
            är tydligt, inte minst ur det perspektivet.
          </note>
          <note>
            Fru talman! Utvecklingen i skolan är en ödesfråga för Sverige.
            Alla skolor måste kunna erbjuda en trygg och stimulerande miljö
            för både elever och lärare. Det är inte tillfredsställande att
            20 000 elever lämnar grundskolan varje år utan att kunna läsa
            och skriva och att 100 000 elever på våra skolor mobbas. Det är
            inte tillfredsställande att 6 % av eleverna som lämnade grundskolan
            1997 inte hade fullständiga betyg. Det handlar om 57 000 ungdomar.
            Kristdemokraterna anser att detta är oacceptabelt.
          </note>
          <note>
            Det är ett allvarligt läge när våldet i skolorna är så utbrett
            att skolledare och lärare vänder sig till polisen för att de inte
            klarar av situationen. När kränkande språk, slag och sparkar hör
            till vardagen har vi misslyckats. Det är hela samhällets misslyckande
            om inte våra skolor är den trygga plats som är en förutsättning
            för att inlärningen skall fungera.
          </note>
          <note>
            En elev som sitter och funderar på var hon skall gömma sig på
            rasten för att komma undan sina plågoandar är inte mottaglig för
            undervisning. En lärare som känner oro inför sina elever och räknar
            dagarna till loven kan inte inspirera och väcka intresse hos eleverna.
            Kristdemokraterna menar att skolans uppgift är att lära och fostra.
            Därför är det dags att införa en kunskaps- och trygghetsgaranti
            i skolan.
          </note>
          <note>
            Om skolan inte lyckas lära eleverna att leva tillsammans med
            andra och att läsa, skriva och räkna, har den misslyckats. Vi
            kristdemokrater menar att skolan kan lyckas bättre än vad den
            gör i dag.
          </note>
          <note>
            Grundskolan har ett ansvar gentemot gymnasiet.
          </note>
          <note>
            Målsättningen är att alla elever som går ut grundskolan skall
            kunna klara av gymnasiets inträdeskrav.
          </note>
          <note>
            Kunskaper i grundskolan omfattar såväl fakta och färdigheter
            som förståelse och förmåga att inhämta de kunskaper som behövs
            i olika situationer. I dag lämnar, som jag tidigare nämnt, alltför
            många elever grundskolan med icke godkända studieresultat.
          </note>
          <note>
            Fru talman! När en skola förändras sker det inte över en natt.
            Det är en stegvis process som pågått under många år. I ivern att
            komma ifrån den gamla auktoritära skolan har många successivt
            ramlat ned i kravlöshetsdiket. Må ingen nu tänka så, att nu vill
            jag ha en auktoritär skola tillbaka. Både lärare och vi som vuxna
            har blivit så förtvivlat rädda för att vara just vuxna. Rädslan
            att hämma barnets utveckling eller rädslan att framstå som auktoritär
            har lett till att många också förlorat sin auktoritet och sitt
            civilkurage.
          </note>
          <note>
            Det första som accepterades eller som vi blundade för var att
            språket och tilltalsorden på skolgårdar och i skolsalar blev råare
            och brutalare. Så småningom har det också blivit mer fysiskt våld.
          </note>
          <note>
            Nu hävdar många att den här utvecklingen kan hejdas och ordningen
            återställas om bara skolan får mer ekonomiska och personella resurser.
            Vi kristdemokrater tror inte att det är så enkelt. Att påstå en
            sådan sak är att göra det väldigt lätt för sig. Resurserna är
            självfallet en viktig del, men inte hela lösningen på problemet.
          </note>
          <note>
            För att undvika alla missförstånd vill jag betona att vi i vårt
            budgetalternativ vill tillföra 1 miljard kronor för år 1999 och
            800 miljoner kronor för år
          </note>
          <note>
            2000, utöver regeringens förslag, till kommuner och landsting.
            En stor del av dessa pengar bör enligt vår mening komma skolan
            till del.
          </note>
          <note>
            Vi vill ha en resursfördelning som innebär att behoven får styra
            tilldelningen. Vi förordar ett system som ger alla skolor en tillräcklig
            basresurs per elev.
          </note>
          <note>
            Den skall vara lika stor för alla elever. Till detta kommer en
            tilläggsresurs som varierar med de enskilda elevernas särskilda
            behov av hjälp och stöd.
          </note>
          <note>
            Detta framgår av vår partimotion.
          </note>
          <note>
            Kristdemokraterna påpekar också i samma motion att behovet av
            elevvårdande personal i skolan måste tillgodoses för att elever
            med behov av olika stöd skall få den hjälp de behöver.
          </note>
          <note>
            Fru talman! Om skolan skall lyckas vända utvecklingen mot ett
            allt hårdare klimat i skolan måste vi få ett nytt tänkesätt. Vi
            är övertygade om att ett etiskt tänkesätt måste genomsyra hela
            utbildningen.
          </note>
          <note>
            Omtänksamhet, medmänsklighet, hederlighet och respekt är grogrunden
            för ett mjukt klimat i skolan.
          </note>
          <note>
            Ordning och struktur är en förutsättning för all undervisning.
          </note>
          <note>
            Detta tänkesätt måste få stort utrymme redan i grundskolans undervisning.
            Etiska samtal med utgångspunkt i konventionerna om de mänskliga
            rättigheterna skall enligt vår mening vara stående inslag på schemat.
            Den västerländska humanismens och den kristna etikens grundmönster,
            som varit vägledande för demokrati och rättsuppfattning i vårt
            land, bör vara centrala inslag i sådana samtal. Vi tror att moralisk
            och social kompetens kan utvecklas likaväl som annan kompetens.
          </note>
          <note>
            Fru talman! Etik måste levas, det kan inte sägas.
          </note>
          <note>
            Samtal om etik och moral måste pågå hela tiden och på alla stadier.
            De kan inte förpassas till ett särskilt ämne, en viss årskurs
            eller enbart till klassrummet.
          </note>
          <note>
            Den etiska medvetenheten måste genomsyra hela skolans verksamhet.
            Att det varit dåligt med den saken under ganska många år beror
            framför allt på den politiska styrningen av skolan. Det ständiga
            talet om objektivitet och neutralitet har skrämt till passivitet
            eller tystnad i värderingsfrågor.
          </note>
          <note>
            Men, fru talman, den gamla regeln som brukar kallas den gyllene,
            dvs. "behandla andra som du själv vill bli behandlad", är fortfarande
            användbar. Den borde putsas upp och kan mycket väl tas till utgångspunkt
            för verksamheten i varenda skola.
          </note>
          <note>
            Att skapa ett klimat i skolan, i klassrummet och på skolgårdarna
            där barn och vuxna möts med respekt för varandra oavsett ras,
            hudfärg eller kön, där jämställdhet mellan kvinnor och män är
            en självklarhet och där medmänsklighet ses som naturligt och eftersträvansvärt
            är den bästa förebyggande insatsen mot mobbning, våld och förtryck.
          </note>
          <note>
            Vi kristdemokrater menar att ett sådant klimat är en grundförutsättning
            för att inlärningen skall fungera på ett bra sätt. Därför kan
            ingen uppgift var viktigare.
          </note>
          <note>
            Fru talman! Sammanfattningsvis:
          </note>
          <note>
            · En gemensam värdegrund som skapar ett klimat där man möts med
            respekt antingen man är barn eller vuxen.
          </note>
          <note>
            · Aktivt arbete med att utveckla den sociala kompetensen - att
            lära sig leva, om man så vill.
          </note>
          <note>
            · En skolmiljö som är i ett sådant skick att vilken annan arbetsplats
            som helst skulle kunna inrymmas i lokalerna.
          </note>
          <note>
            · Föräldrarna som får känna vilken betydelse deras intresse och
            engagemang för skolbarnen har.
          </note>
          <note>
            · Lärare som tillåts vara auktoriteter och som får praktiskt
            och moraliskt stöd från det omgivande samhället.
          </note>
          <note>
            · En tydligare roll för skolledarna.
          </note>
          <note>
            Detta är ett program som skulle kunna lyfta den svenska skolan.
          </note>
          <note>
            Fru talman! Jag instämmer i de yrkanden som
          </note>
          <note>
            Yvonne Andersson tidigare framfört.
          </note>
          <note type="speaker">
            Anf. 138 BIRGITTA SELLÉN (c):
          </note>
          <note>
            Fru talman! Det är märkvärdigt hur snabbt en del debatter kan
            glömmas bort. För ungefär ett halvt år sedan uppmärksammades situationen
            i skolan med närmast krigsrubriker i tidningarna. Anledningen
            var givetvis att betygen sattes då. Säkert kommer samma debatt
            att blossa upp igen om ett halvt år, om inget dramatiskt sker
            med betygen under de kommande månaderna.
          </note>
          <note>
            Alla riksdagens partier har prioriterat skolan. Det märks i uttalanden,
            i artiklar och, inte minst, i motioner till riksdagen.
          </note>
          <note>
            Ändå har ganska lite hänt i skolan. Regeringen har i budgetpropositionen
            börjat utveckla sina tankar om sitt tiopunktsprogram. Det är välkommet
            att vi ser lite av innehållet i det. Särskilt vänligt är det av
            regeringen att lova att återkomma till riksdagen i de delar som
            kräver riksdagens beslut.
          </note>
          <note>
            Centerpartiets utgångspunkt i skolpolitiken är att kunskap är
            en rättighet för alla, inte ett privilegium för några få. Med
            denna utgångspunkt menar vi att det är hög tid att sätta elevernas
            rätt att få godkända kunskaper i centrum. Nu kommer ju många av
            våra motionsyrkanden att behandlas först till våren, och vi får
            då tillfälle att återkomma till frågan. Men jag kan inte låta
            bli att fråga Ingegerd Wärnersson om ett par delar i tiopunktsplanen.
          </note>
          <note>
            För det första: Regeringen säger att "de nationella målen ska
            nås" och att eleverna har rätt att få möjligheter att nå den kunskapsnivå
            som anges i skolans mål att uppnå och mål att sträva mot. Bortsett
            från den kanske något krångliga formuleringen instämmer jag i
            detta. Vad ska då regeringen göra för att uppnå detta?
          </note>
          <note>
            Centerpartiet krävde under våren att individuella studieplaner
            skulle inrättas för varje elev i grundskolan, så att varje elev
            får en undervisning som är anpassad för att hon eller han skall
            nå målen. Alla barn vill lära och alla barn kan uppnå godkända
            kunskaper, men de lär på olika sätt. Då menade Ingegerd Wärnersson
            i debatten att det var en bra idé, men inte just då. Min fråga
            är då: Mot bakgrund av den diskussion om skolan som varit sedan
            dess, borde det inte vara en angelägen reform?
          </note>
          <note>
            Centerpartiet anser också att timplanen bör avskaffas för att
            öka friheten att utforma kurser och ämnen efter andra mönster
            än i dag och för att kunna ge elever extra stöd i de ämnen där
            det behövs. För att ytterligare befästa kunskaper vill vi varva
            teori och praktik. Det innebär att antalet timmar i exempelvis
            slöjd, idrott och hemkunskap kan ökas. Genom att man lär sig via
            alla sinnen sitter kunskapen bättre.
          </note>
          <note>
            För det andra: Det nya betygssystemet sägs också av regering
            och utskott vara bra eftersom det tydliggör uppnådda resultat.
            Det instämmer jag gärna i. I
          </note>
          <note>
            det gamla betygssystemet var det ganska meningslöst att räkna
            ut medelvärden för varje år. Samtidigt var den socialdemokratiska
            regeringens första åtgärd, när den kom till makten 1994, att riva
            upp betygssystemet och avskaffa några betygssteg. Är det att öka
            möjligheten att utvärdera måluppfyllelsen, undrar jag.
          </note>
          <note>
            Det finns olika uppfattningar om betygssystemet, och det får
            vi acceptera. Men för skolan är det inte acceptabelt att ständigt
            leva i ovisshet om betygssystemets framtid bortom nästa val. Min
            andra fråga är då: Är skolministern beredd att ta initiativ till
            en bred överenskommelse om betygssystemet, som kan stå sig också
            över nästa val?
          </note>
          <note>
            Fru talman! Det som kanske är den allvarligaste bristen i såväl
            regeringens hantering som utskottets betänkande är att man fortfarande
            väljer att bortse från behovet av kraftfulla åtgärder mot läs-
            och skrivsvårigheter.
          </note>
          <note>
            Utskottet hänvisar till att man för ett år sedan behandlade ett
            antal yrkanden om läs- och skrivsvårigheter. Men då avslog utskottet
            motsvarande krav eftersom man förutsatte att regeringen skulle
            återkomma till riksdagen i frågan.
          </note>
          <note>
            De stora ändringarna och de kraftfulla satsningarna har dock
            uteblivit. Dyslexi, som är ett annat ord för läs- och skrivsvårigheter,
            klassas som ett handikapp. Dyslektiker måste därför få den hjälp
            de är berättigade till. Då förväntan om att regeringen skulle
            återkomma till riksdagen inte har infriats borde utskottet ha
            agerat på egen hand, tycker vi.
          </note>
          <note>
            Då riksdagen har fastslagit andra ramar för den ekonomiska politiken
            är jag tyvärr förhindrad att yrka på Centerpartiets alternativ,
            som bl.a. skulle innebära en kraftfull satsning på elever med
            läs- och skrivsvårigheter.
          </note>
          <note>
            Vårt hopp går nu till regeringens skrivelse Lärandets verktyg
            - nationellt program för IT i skolan, där det står att läsa att
            delegationen för IT i skolan är redo att avsätta särskilda resurser
            för elever med funktionshinder. Dit hör bl.a. dyslektiker.
          </note>
          <note>
            Jag tänker i det sammanhanget med oro på den elev som jag lästränade
            med och som skulle läsa ordet "fallskärm". Det var alltså en dyslektiker.
            Han läste "fläskkräm". Utan hjälp i skolan skulle den eleven knappast
            kunna skaffa sig en fallskärm i framtiden. Han skulle säkert bli
            "fläskkräm".
          </note>
          <note>
            Elevernas sociala och psykiska hälsa är det också värt att orda
            lite grann om. Skolan får aldrig acceptera att våld, rasism och
            mobbning existerar. Därför vilar ett stort ansvar på skolans personal
            för att motverka dessa problem. Givetvis har också föräldrar ett
            stort ansvar i de frågorna.
          </note>
          <note>
            Centerpartiet anser därför att det är viktigt att satsa på dramapedagoger
            för att träna eleverna till att bli aktiva deltagare, som lever
            sig in i människors olika livsstilar och utvecklar förmåga till
            empati. Med dramaövningar stärks självförtroendet, och det egna
            ställningstagandet och kritiska tänkandet tränas, vilket kan leda
            till att tonåringar vågar säga nej till droger. Dramatik handlar
            om deltagarnas egna upplevelser och personlighetsutveckling. Detta
            är viktigt för att klara det tuffa samhälle vi lever i.
          </note>
          <note>
            Centerpartiet anser att en "nollvision" för våld och mobbning
            i skolan måste sättas upp.
          </note>
          <note>
            Fru talman! Skollagens andra paragraf säger att alla barn och
            ungdomar skall, oberoende av kön, geografisk hemvist samt sociala
            och ekonomiska förhållanden, ha lika tillgång till utbildning
            i det offentliga skolväsendet för barn och ungdom. Den säger vidare
            att utbildningen skall inom varje skolform vara likvärdig, varhelst
            den anordnas i landet.
          </note>
          <note>
            Utbildningens likvärdighet har de senaste åren varit ifrågasatt,
            och man kan med jämna mellanrum läsa om hur orättvist betyg sätts
            och vilka förväntningar som ställs på ungdomarna i skolan. Riksdag
            och regering har en viktig uppgift i att garantera likvärdigheten
            och kan inte ta lätt på sådana rapporter.
          </note>
          <note>
            Men vi måste också komma ihåg att likvärdighet inte betyder likformighet.
            Skolan måste få utformas efter lokala förutsättningar och lärare
            måste få forma sin skola tillsammans med elever, föräldrar och
            rektorer. Det är genom att lämna utrymme för mer lokalt självbestämmande
            som vi ger skolan möjlighet att utvecklas och att ge alla barn
            tillräckliga kunskaper.
          </note>
          <note>
            Regeringens åtgärder för att komma till rätta med problemen är
            fel väg att gå. I stället för att fokusera på målen väljer man
            att fokusera på formerna. I stället för en tydlig utvärdering
            av hur skolan möter våra krav skickar man runt utbildningsinspektörer
            till ett antal skolor. Det är en återgång till forna tiders centralstyrda
            skola och dessutom otillräckligt, med tanke på hur många besök
            inspektörerna hinner med.
          </note>
          <note>
            Det finns en bred enighet kring behovet av bättre former för
            utvärdering av skolan, bland både lärarnas organisationer och
            flera politiska partier. Ett nationellt kvalitetsinstitut skulle
            kunna komplettera Skolverket genom att utveckla metoder för kvalitetssäkring
            och att ge kommunerna stöd i sitt eget kvalitetsarbete. Det är
            bättre än att ge enkla pekpinnar. Tyvärr lyssnar inte skolministern
            på det örat, utan fortsätter att utveckla inspektionsväsendet.
          </note>
          <note>
            Centerpartiet skriver i sin reservation: Ett fristående kvalitetsinstitut
            bör inrättas med uppgift att jämföra data kommun för kommun och
            skola för skola. Institutet bör vara fristående och inte ha myndighetsuppgifter.
          </note>
          <note>
            Fru talman! Likvärdighet betyder, som jag tidigare sade, inte
            likformighet. Det gäller också beträffande resurserna. Olika orter
            har skilda förutsättningar, och skolan måste få kosta olika mycket.
            Det är därför oroväckande att se tendenser mot en ökad centralisering
            av resurserna till skolan.
          </note>
          <note>
            Längst i det avseendet går moderaterna, som vill införa en nationell
            skolpeng. Vi har tidigare hört
          </note>
          <note>
            Anders Sjölund tala om detta. Man säger att det är för att öka
            skolans frihet, man säger att det är för att ge alla elever lika
            villkor och man säger att det säkrar skolans resurser.
          </note>
          <note>
            Då skulle jag vilja fråga moderaterna: På vilket sätt tjänar
            eleverna i min hemkommun Sundsvall på det? Där skulle nationell
            skolpeng innebära en minskning av resurserna med 4 000 kr per
            elev och år.
          </note>
          <note>
            Eller på vilket sätt tjänar eleverna i landets glesbygdskommuner
            på förslaget? I genomsnitt skulle i alla de kommunerna resurserna
            minska med 7 000 kr årligen per elev.
          </note>
          <note>
            En nationell skolpeng skulle innebära en gigantisk omfördelning
            från de kommuner som satsar mycket på skolan och som har höga
            omkostnader till fördel för de kommuner som hållit tillbaka satsningarna
            och har låga omkostnader. Eller har kanske moderaterna en annan
            modell för hur den nationella skolpengen skall införas? Det vore
            i så fall intressant att få veta detta.
          </note>
          <note>
            Alla de föräldrar vars barn skulle få minskade resurser har rätt
            att få höra er tala klarspråk om konsekvenserna. Jag hoppas att
            det sitter någon moderat här i salen. Jag ser ingen just nu, men
            jag kanske missar någon.
          </note>
          <note>
            Jag vill avsluta med följande ord: Ett barn som behandlas med
            tolerans lär sig generositet. Ett barn som får uppmuntran utvecklar
            sin självkänsla.
          </note>
          <note>
            Jag yrkar bifall till reservation 4 delvis under mom. 2.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.31 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00
          </note>
          <note>
            8 § (forts.) Utbildning och universitetsforskning samt studiestöd
            (forts. UbU1 och UbU2)
          </note>
          <note type="speaker">
            Anf. 139 ULF NILSSON (fp):
          </note>
          <note>
            Fru talman! Med en liberal samhällssyn som utgångspunkt är skolan
            en nödvändig grund för ett fungerande demokratiskt samhälle. Skolan
            är enligt oss samhällets kraftfullaste verktyg för att ge alla
            människor jämlika livschanser. Skolans uppgift är att ge alla
            människor sådana kunskaper att de kan delta i det demokratiska
            samhällets debatter, fatta beslut och få sådana kunskaper att
            de kan komma in i ett arbetsliv som kräver alltmer kvalificerad
            utbildning. Ofta talas det om många andra uppgifter som också
            är viktiga, men det får aldrig råda någon tvekan om att skolans
            övergripande mål är att ge kunskap och färdigheter.
          </note>
          <note>
            För att leva upp till dessa mål måste skolan utgå från individen,
            möta varje elev utifrån hans eller hennes egna förutsättningar.
            Folkpartiets huvudkritik mot bl.a. formuleringarna i den proposition
            vi har framför oss är att skolan i dag fortfarande utgår från
            att alla skall lära sig samma sak på samma tid. Folkpartiet menar
            att skolan måste bli mycket mera individualiserad. I gymnasieskolan
            borde man överge tanken på att alla elever skall uppnå högskolekompetens.
            Följden av en sådan tanke blir att studieintresserade elever tycker
            att skolan är för seg och för lite utmanande, medan däremot mera
            yrkesinriktade och ibland skoltrötta elever tycker att skolan
            är alldeles för teoretisk och svår.
          </note>
          <note>
            Fru talman! Regeringens avsikt att tydliggöra förskolans pedagogiska
            ansvar delas helt av Folkpartiet.
          </note>
          <note>
            Däremot beklagar vi att regeringen inte heller nu vill ta det
            naturliga steget och införa en tioårig grundskola. En tioårig
            grundskola skulle skapa en mjuk övergång mellan förskola och grundskola
            och ge större möjligheter att utveckla en stadielös grundskola,
            där eleverna kan utvecklas i sin egen takt. All spännande sexårsverksamhet
            och integrering av förskola och grundskola som nu sker i landet
            hämmas av att regelverket med nioårig skolplikt försvårar progressiva
            försök. Hela tiden ställer skollagen hinder i vägen.
          </note>
          <note>
            Jag hoppas verkligen, fru talman, att riksdagen kommer att säga
            ja till den försöksverksamhet med tioårig grundskola som Stockholms
            stad begär att få genomföra och som riksdagen kommer att behandla
            nästa år.
          </note>
          <note>
            Rätten för föräldrar och elever att välja skola måste stärkas.
            I dag avgör kommunen vilka bidrag en fristående skola skall få.
            Undersökningar som har gjorts i Stockholm häromåret visar att
            ökad valfrihet mellan olika skolor inte behöver öka segregationen
            i skolan. Tvärtom innebär valfriheten en möjlighet att i skolan
            minska den segregation som finns i boendet.
          </note>
          <note>
            Folkpartiet kommer att arbeta för och stödja förslag om att resurser
            skall följa elever som byter skola; det som i dagligt tal kallas
            skolpeng. Vi är också måna om att skapa ett system som reserverar
            pengar för utsatta områden och för elever med särskilt behov av
            stöd. Ett utvecklat system med valfrihet i skolan skall inte behöva
            bli dyrare för skolan, snarare tvärtom. Av den anledningen har
            vi inte ställt oss bakom moderaternas förslag om att föra till
            50 miljarder för skolpeng.
          </note>
          <note>
            Fru talman! I regeringens proposition görs en beskrivning av
            den svenska skolans tillstånd. Som helhet uttrycker beskrivningen
            en positiv bild av den svenska skolan. Bl.a. redovisas statistik
            om hur många som blir godkända vid grundskolans slut och hur många
            som går vidare i gymnasieskolan. Man redovisar också att svenska
            elever uppnår bra resultat vid internationella jämförelser.
          </note>
          <note>
            Den här bilden är naturligtvis inte helt felaktig, men den ger
            bara en del av verkligheten. I själva verket finns det alarmerande
            uppgifter om den svenska skolan - uppgifter som borde få oss att
            förutsättningslöst tillsammans diskutera hur delar av den svenska
            skolan skall förbättras. Det är visserligen, som det står i papperen,
            bara 4 % av nians elever som får icke godkänt i svenska. Men samtidigt
            visar oberoende forskares läsförståelseundersökningar att var
            femte elev har svårigheter att läsa och förstå sammanhängande
            enkla tidningsartiklar. Då är det kanske inte så konstigt att
            så många får svårt att klara de höga teoretiska kraven på gymnasiet
            - 20 % av eleverna klarar inte gymnasiet på fyra år. Varje år
            kommer det ut 20 000 elever i Sverige utan gymnasiekompetens på
            en arbetsmarknad som kräver gymnasiekunskaper inom alltfler yrken.
          </note>
          <note>
            Skolverket kom i dagarna ut med en rapport från grundskolan som
            visar att mer än dubbelt så många som blir godkända i ämnet svenska
            blir underkända i läsförståelseprov som har med analys och slutsatser
            att göra. Detta visar att ett godkänt betyg inte är en garanti
            för att man har kunskaper som i verkligheten går att använda.
          </note>
          <note>
            Regeringen skriver i sina prioriteringar att kvalitetssäkring
            av skolan skall genomföras. Formuleringen är oklar. Visserligen
            talar man om att öka resurserna för utbildningsinspektörerna och
            att skapa provbanker för nationella prov. Men jag saknar ett klart
            formulerat politiskt uppdrag att till att börja med utvärdera
            betygen, så att vi får svart på vitt om betygen motsvarar de krav
            som finns uppsatta i kursplanen. Uppgifter från olika håll tyder
            på att hittills så inte är fallet. Först när man verkligen vet
            hur det står till i skolan kan man fatta beslut som leder till
            förbättringar.
          </note>
          <note>
            Regeringen hoppas att avhoppen från gymnasieskolan skall minska
            när kraven på godkänt från grundskolan i svenska, engelska och
            matematik slår igenom. Men om betygen inte ger en rättvisande
            bild av kunskaperna kommer problemen i gymnasiet att fortsätta.
            Likaså kommer problemen att fortsätta om alla måste läsa samma
            kärnämnen på alla program.
          </note>
          <note>
            Folkpartiet ser det som en stor brist att regeringen väntat så
            länge med att precisera Skolverkets uppdrag beträffande uppföljning
            och utvärdering. Folkpartiet menar att skolan behöver ett fristående
            kvalitetsinstitut. Detta institut skall arbeta med nationella
            jämförelser och utvärderingar. Ett fristående kvalitetsinstitut
            skall också kunna lyfta fram brister som uppstår på grund av politiska
            beslut, t.ex. från regeringens sida, på ett helt annat sätt än
            vad Skolverket, som är underställt regeringen, kan göra i dag.
          </note>
          <note>
            Många av de förändringar som Folkpartiet föreslår för att förbättra
            skolan handlar om ett nytt sätt att arbeta i skolan, om ett rättvisare
            betygssystem, om förbättrade villkor för lärarna osv. som jag
            skall återkomma till i andra debatter. Skolan behöver naturligtvis
            också mer resurser, eftersom flera års minskningar av bidragen
            till kommunerna har slagit hårt.
          </note>
          <note>
            Regeringen ger tillbaka en del pengar till kommunerna just med
            motiveringen att skolan behöver mer resurser i dag. Det har visat
            sig att många kommuner använder de här pengarna till annat, och
            därför borde dessa pengar riktas direkt till skolan.
          </note>
          <note>
            Skolans möjlighet att ge alla jämlika chanser sammanhänger med
            hur informationstekniken blir tillgänglig för eleverna. I dag
            saknar många hem dator, och det är skolans ansvar att eleverna
            inte delas in i ett A-lag och ett B-lag beroende på om de har
            tillgång till IT i hemmet eller inte. Det måste formuleras tydligt
            att svenska elever skall få möjlighet att jobba med dator hemma
            och hemifrån kommunicera med andra elever och lärare. På lärarsidan
            skall det vara självklart att man behärskar IT vid källsökning
            och kommunikation.
          </note>
          <note>
            Fru talman! Folkpartiet har i finansutskottets betänkande föreslagit
            en alternativ budget som även gäller skolan. I utbildningsutskottet
            har vi ställt oss bakom denna i ett särskilt yttrande. Vi kräver
            att anslagen till svenska skolor utomlands höjs med
          </note>
          <note>
            20 miljoner kronor. Svenska barn som bor utomlands måste ses
            som en framtida resurs för Sverige, och
          </note>
          <note>
            Folkpartiet menar att det är väsentligt att svenska föräldrar
            inte drar sig för internationella uppdrag och arbeten på grund
            av att de är osäkra på hur barnens skolgång kommer att se ut.
          </note>
          <note>
            Vi har också föreslagit ökningar angående högskola och universitet,
            som Barbro Westerholm tidigare har talat om.
          </note>
          <note>
            I finansutskottet har Folkpartiet också föreslagit en mindre
            volym för den särskilda extra satsningen på kunskapslyftet - 25
            % lägre än regeringens. Orsaken är att Folkpartiet menar att det
            är dags att börja planera för ett långsiktigt system för vuxenutbildning,
            ett system som garanterar alla att få läsa upp t.o.m. gymnasienivå.
            Kunskapslyftets regelsystem är orättvist mot dem som är under
            25 år, liksom det är orättvist mot dem som aldrig kommit in på
            arbetsmarknaden.
          </note>
          <note>
            De extra utbildningsplatserna är i första hand avsedda för arbetslösa,
            och bidragssystemet är utformat för människor över 25 år som har
            rätt till a-kassa.
          </note>
          <note>
            Däremot har man tagit bort barntillägget för vanliga vuxenstuderande
            inom svux och svuxa, vilket gör att många ensamföräldrar har svårt
            att finansiera vuxenstudier. Folkpartiet kräver att barntillägget
            förs tillbaka in i svux och svuxa.
          </note>
          <note>
            Slutligen har vi ännu inte fått några uppgifter om hur det går
            för eleverna efter kunskapslyftet - hur många av dem som har fått
            en utbildning som ger jobb.
          </note>
          <note>
            Ett modernt samhälle, fru talman, måste ge människor möjlighet
            att komplettera sin utbildning i takt med att samhälle och arbetsliv
            förändras. Vuxenutbildningen kommer därför att spela en avgörande
            roll i framtiden för hur väl Sverige förmår ta till vara människors
            kompetens. För de enskilda människorna kan vuxenutbildningen vara
            avgörande både för deras personliga utveckling och för deras roll
            i yrkeslivet.
          </note>
          <note>
            För Folkpartiet har det genom åren varit en viktig uppgift att
            kämpa för vuxna människors rätt att skaffa sig den utbildning
            de inte fått som unga. Folkhögskolorna, den kommunala vuxenutbildningen
            och fria utbildningsanordnare för vuxna är för oss självklara
            inslag i utbildningssamhället. Även Folkpartiets idé om kompetenskonto
            med möjlighet att ta ut ett pensionsår för att finansiera sina
            studier hör till bilden av en framtida reformerad vuxenutbildning.
            Tyvärr har inte Sverige i dag en strategi för hur framtidens vuxenutbildning
            skall se ut.
          </note>
          <note>
            Vi menar att vuxna skall ha en självklar rätt till kompletterande
            utbildning. Man skall inte behöva drabbas av arbetslöshet innan
            man får rätt till studier och innan man får ekonomiska möjligheter
            att förvärva utbildning som dagens samhälle kräver.
          </note>
          <note>
            Kunskapslyftskommittén tillsattes av regeringen
          </note>
          <note>
            1995 för att arbeta fram förslag till mål och strategi för ett
            nationellt kunskapslyft. Redan 1996 fick kommittén nya direktiv
            av regeringen. Nu skulle man skjuta den ursprungliga uppgiften
            till år 2000 och i stället följa regeringens särskilda satsning
            på vuxenutbildningen. Förslag om hur vuxenutbildningen kan förbättras
            och utvecklas fick skjutas på framtiden. På grund av den stora
            bristen på jobb i Sverige -
          </note>
          <note>
            på grund av arbetslösheten - blev frågan om vuxenutbildning i
            första hand en fråga om att skapa
          </note>
          <note>
            "lämpliga åtgärder för arbetslösa". I många kommuner sorterar
            t.o.m. kunskapslyftet inom nämnder och styrelser som inte ansvarar
            för den övriga skolan i kommunen. Folkpartiet vill återföra vuxenutbildningen
            dit där den hör hemma, nämligen till utbildningssektorn.
          </note>
          <note>
            Utan tvivel, fru talman, har kunskapslyftet för många människor
            inneburit en ny chans. Men de senaste fyra åren har ingenting
            gjorts för att skapa ett system som håller för framtiden, där
            alla har möjlighet att komplettera sin utbildning, oavsett om
            de är arbetslösa eller inte.
          </note>
          <note>
            Ett annat problem är att den snabba utökningen av antalet platser
            har gjort att greppet om kvaliteten i utbildningen riskerar att
            gå förlorat. Kunskapslyftskommittén skall följa och utvärdera
            satsningen, men hittills har få uppgifter som handlar om kvaliteten
            kommit in. Det har kommit in desto fler uppgifter som handlar
            om kvantiteten.
          </note>
          <note>
            Ett uppenbart faktum är att det finns kursanordnare som använder
            icke lärarutbildad personal och att kurser som normalt tar ett
            år läses på tio, tolv veckor i kommunala uppdragskurser och hos
            andra utbildningsanordnare. Denna kraftiga volymökning på kort
            tid måste ha påverkat den pedagogiska verksamheten.
          </note>
          <note>
            Det finns alltså en risk att viljan att visa upp bra statistik
            går ut över kvaliteten på undervisningen.
          </note>
          <note>
            Ett annat faktum, fru talman, som bl.a. Kunskapslyftskommittén
            själv kommenterat, är att individuella utbildningsplaner inte
            utarbetats för eleverna enligt de riktlinjer som delegationen
            för kunskapslyftet gav. Alltför många elever riskerar därmed att
            hamna i en utbildning som inte ger dem större chans än vad de
            hade före utbildningen att komma in på arbetsmarknaden.
          </note>
          <note>
            Det finns ingen aktuell statistik, men även om endast ett mindre
            antal studerande råkar ut för dåliga eller oanvändbara utbildningar
            innebär det för dem som drabbas ett katastrofalt slöseri med tid
            och kraft.
          </note>
          <note>
            Det riktas en viss kritik mot delar av kunskapslyftet från Skolverket
            - mot Linköpings kommun.
          </note>
          <note>
            Den berör i första hand kommunens upphandling av externa anordnare
            av vuxenutbildning. Motsvarande granskning borde göras även av
            kunskapslyftet i kommunalt utförande. Med tanke på att den särskilda
            satsningen skall fortsätta till 2002 borde eventuella brister
            i utbildningen rättas till snarast. Skolverket bör därför få ett
            uppdrag att följa upp undervisningens kvalitet, lärarnas kompetens
            och behörighet samt betygens relation till resultat på nationella
            prov, t.ex.
          </note>
          <note>
            Det svenska utbildningssystemet behöver en genomtänkt strategi
            för framtidens vuxenutbildning, en strategi som garanterar kvalitet
            och mångfald i utbildningen.
          </note>
          <note>
            Avslutningsvis, fru talman, vill jag yrka i enlighet med den
            reservation som Folkpartiet hade - reservation nr 5 under mom.
            1 och 2 i utbildningsutskottets betänkande. Jag nöjer mig med
            att yrka bifall till den och ställer mig i övrigt bakom de särskilda
            yttranden och andra reservationer som vi har.
          </note>
          <note type="speaker">
            Anf. 140 BRITT-MARIE DANESTIG (v) replik:
          </note>
          <note>
            Fru talman! Jag har några frågor att ställa till Ulf
          </note>
          <note>
            Nilsson.
          </note>
          <note>
            Jag kan rent allmänt säga att jag har väldigt svårt att hitta
            något nytänkande när Folkpartiet beskriver sina visioner om den
            framtida skolan och talar om ett nytt sätt att tänka. För mig
            känns det så otroligt välbekant. Jag tycker att Folkpartiet ofta
            beskriver den skola som jag själv fick erfarenhet av en gång i
            tiden.
          </note>
          <note>
            En sak som jag gång på gång har tagit upp i debatten med Folkpartiet
            är det slarviga sättet att uttrycka sig när det gäller gymnasieskolan.
            Man säger att alla elever inte skall behöva ha högskolebehörighet.
            Det låter precis som om vi har sammanhållna kurser och som om
            alla skall läsa a-kurser i kärnämnena därför att alla skall få
            högskolebehörighet. Så är det inte alls.
          </note>
          <note>
            För det första ger detta inte mer än den grundläggande behörigheten.
            De flesta utbildningsprogram på universitet och högskola - nästan
            alla - fordrar särskild behörighet. För det andra har man bedömt
            att denna nivå är nödvändig inte bara för den personliga utvecklingen
            och kompetensen utan också därför att arbetsmarknaden kräver det.
            Den moderna tillverkningsindustrin, bl.a., är så pass komplicerad.
            Dessutom har vi ett samhälle som blir alltmera komplicerat, med
            en allt större internationalisering, tack och lov. Skall man kunna
            ta till vara sina demokratiska rättigheter och ha modet att tala
            för sig och det man representerar tror jag att det är oerhört
            viktigt att man har den grunden.
          </note>
          <note>
            Jag skulle vilja att Folkpartiet i fortsättningen i debatterna
            hyfsade denna kritik något.
          </note>
          <note type="speaker">
            Anf. 141 ULF NILSSON (fp) replik:
          </note>
          <note>
            Fru talman! Britt-Marie Danestig talar om en skola som hon själv
            har erfarenhet av. Det låter väldigt positivt om Britt-Marie Danestig
            har en erfarenhet av Folkpartiets skola, som innebär en stadielös
            grundskola där man möter eleven på hennes egen nivå och att elever
            och föräldrar har inflytande över den vardagliga undervisningen
            och har möjlighet att välja mellan olika skolor med olika profiler.
            Den typen av skola tror jag inte att Britt-Marie Danestig känner
            igen från sin barndom.
          </note>
          <note>
            Vi är verkligen inte för någon gammaldags stel kunskapsskola.
            Vi är för en kunskapssökande skola, men vi tycker att det är oerhört
            viktigt att kvaliteten utvärderas och att samhället tar reda på
            vad som händer i skolan för att kunna åtgärda det som inte går
            bra.
          </note>
          <note>
            Den svenska gymnasieskolan är faktiskt den enda i världen som
            har inskrivet att 100 % av eleverna skall uppnå grundläggande
            högskolebehörighet. Det här är inte bra för eleverna - inte för
            alla elever. Det vore mycket bättre för många elever på t.ex.
            yrkesprogram att få en rejäl yrkesgymnasieexamen, naturligtvis
            möjlig att komplettera när man är intresserad av att gå vidare.
            Kanske kunde man ägna flera år åt att träna upp sig i att använda
            svenska språket eller engelska, i stället för att tvingas att
            först klara av kurs A, sedan kurs B osv. med precis samma krav
            som på t.ex. naturvetenskapligt program.
          </note>
          <note>
            Jag tror att eleverna vore mer betjänta av att kunna välja vilken
            takt och vilken nivå de vill komma till i de teoretiska ämnena.
            Det här är av omtanke om eleverna.
          </note>
          <note type="speaker">
            Anf. 142 BRITT-MARIE DANESTIG (v) replik:
          </note>
          <note>
            Fru talman! Jag kan hålla med Ulf Nilsson om att det är viktigt
            att eleverna får ett stort inflytande över hur undervisningen
            skall läggas upp. Jag tror att en av bristerna i dagens gymnasieskola
            är att eleverna inte har det inflytandet, att skolan inte förmår
            att möta dem där de finns med de intressen de har. Jag tycker
            att det är på det sättet vi skall försöka angripa problemen, inte
            genom att minska kraven.
          </note>
          <note>
            Vad gör vi om vi minskar kraven för de här eleverna? Jo, vi släpper
            ut dem till en arbetsmarknad som egentligen inte tar emot dem.
            Det är bara att skjuta problemen framför sig. Ambitionen bör givetvis
            vara att alla skall klara av det här. Nu kommer inte alla att
            göra det, men betydligt fler kommer att göra det än i dag.
          </note>
          <note>
            När jag sade att det var som att känna igen mig kanske jag inte
            tänkte just på den stadielösa skolan.
          </note>
          <note>
            Vi har ju varit överens om att avskaffa stadierna. Det finns
            inga stadier nu. Men när Ulf Nilsson pratar om fler skalsteg i
            betygen tycker jag att det är ett omodernt sätt att se på inlärning.
            Det har en styrande effekt, konserverar ofta arbetsmetoder och
            stimulerar egentligen inte de egenskaper som många, bl.a. företrädare
            för arbetslivet, säger sig önska - kommunikationsförmåga, kreativitet,
            skapande samarbetsförmåga, möjlighet att söka information, värdera
            den kritiskt och sammanställa den osv.
          </note>
          <note>
            Jag skulle också vilja göra en kommentar om kunskapslyftet. Jag
            tycker att det här lät så negativt. Jag har varit i mängder med
            olika grupper där man har uttryckt sig oerhört positivt. Man har
            sagt: Vilket fantastiskt lyft detta har varit - att äntligen få
            ägna sig åt studier, att få nya insikter! Vilket lyft för förmågan
            och självkänslan det har varit! Hela 80 % av dem som deltar i
            kunskapslyftet säger sig också vara mycket nöjda. Det är klart
            att det finns brister, och dem skall vi försöka åtgärda. Men grundtonen
            är oerhört positiv.
          </note>
          <note type="speaker">
            Anf. 143 ULF NILSSON (fp) replik:
          </note>
          <note>
            Fru talman! Jag sade i och för sig ingenting i mitt anförande
            om fler betygssteg. Men eftersom Britt-
          </note>
          <note>
            Marie Danestig tar upp det vill jag nämna att när ett betygssystem
            uppenbarligen inte uppfattas som rättvist på grund av att ett
            steg, nämligen steget mellan
          </note>
          <note>
            Godkänt och Väl godkänt, är så väldigt brett bör man försöka
            nyansera betygssystemet, eftersom man ändå
          </note>
          <note>
            - åtminstone från våra partier - är överens om att ha betyg.
          </note>
          <note>
            Sedan gällde det eleverna och deras möjlighet att välja sin utbildning.
            När man sätter ribban så högt som vi har gjort även för de mer
            yrkesinriktade eleverna skapar man en känsla av att det faktiskt
            bara är teoretisk utbildning som är värd någonting. Det är ganska
            tungt att behöva gå i skolan när man kanske inte riktigt orkar
            med eller vill kämpa så hårt med engelska och matte. Varför inte
            lägga upp en kursplan där man verkligen lär sig ordentligt det
            man lär sig i stället för att behöva gå vidare? Jag tror att många
            elevers frustration på gymnasieskolan över att inte räcka till
            beror på att man är tvungen att sätta ribban för högt.
          </note>
          <note>
            Kunskapslyftet har gett många människor mycket positivt, och
            det sade jag också. Jag tycker att det är viktigt att utvärdera
            allt som har skett där, både bra och dåligt. Men tyvärr har vi
            haft för bråttom med det. Vi har ju inte fått in några andra uppgifter
            än just det som handlar om kvantitet samt enkäter om hur eleverna
            trivs, och det är ju väldigt viktigt. Men vad som nu är viktigt
            är dels att få reda på att man verkligen har hållit kvalitetsnivån
            på samma nivå som i övrig gymnasieutbildning, dels att eleverna
            inte luras att tro att de nu har klarat sig in på arbetsmarknaden
            och sedan ändå är i samma trista situation efter det att de gått
            igenom kunskapslyftet.
          </note>
          <note>
            En sådan här jättesatsning måste man utvärdera och försöka göra
            någonting åt innan det har gått fem år.
          </note>
          <note type="speaker">
            Anf. 144 KALLE LARSSON (v) replik:
          </note>
          <note>
            Fru talman! Jag skall till att börja med kommentera det senaste
            replikskiftet. Är det någonting som har visat sig viktigt för
            att bryta den sociala snedrekryteringen är det att alla kan ta
            sig vidare från gymnasiet till vidare studier. Det har en oerhörd
            betydelse, inte minst för de barn som kommer ur arbetarklassen,
            att man skall kunna leta sig vidare, även om man precis efter
            gymnasiet inte har lust med det. Jag tycker därför att det är
            en oerhört viktig sak som har genomförts.
          </note>
          <note>
            Jag har en kommentar och en fråga till Ulf Nilsson. Kommentaren
            gäller kunskapslyftet. Ulf Nilsson får det nästan att låta som
            att man gör kunskapslyftet en tjänst genom att vänta med att genomföra
            saker och i stället prata på lång sikt om hur saker och ting skall
            bli bättre. Låt mig konstatera att de tusentals människor som
            inte skulle kunna börja kunskapslyftet om Ulf Nilssons och Folkpartiets
            nedskärning på
          </note>
          <note>
            1 125 000 000 kronor genomfördes nog snarare skulle tycka att
            John Maynard Keynes ord om att på lång sikt är vi alla döda var
            det som i så fall var giltigt.
          </note>
          <note>
            Min fråga är egentligen ganska enkel. Jag hörde i
          </note>
          <note>
            Ulf Nilssons anförande att han hade belägg för att friskolesystemet,
            som han uttryckte det, hade minskat segregationen i Stockholm.
            Jag kommer därifrån själv och är intresserad av att veta vilka
            belägg det är. Jag ställer därför den frågan till Ulf Nilsson.
          </note>
          <note type="speaker">
            Anf. 145 ULF NILSSON (fp) replik:
          </note>
          <note>
            Fru talman! När det gäller kunskapslyftet vill
          </note>
          <note>
            Folkpartiet också anslå ett antal extra miljarder för den särskilda
            utbildningssatsningen på vuxna, men
          </note>
          <note>
            25 % mindre än vad regeringen vill. Det sammanhänger med någonting
            som vi inte debatterar i dag, nämligen att vi avsätter ett stort
            antal slantar till åtgärder mot arbetslösheten. Det är företagsstimulerande
            åtgärder av typen sänkta arbetsgivaravgifter osv., som vi får
            debattera i ett annat sammanhang. Men man kan inte komma ifrån
            att en stor del av kunskapslyftspengarna går just till att göra
            någonting åt den akuta arbetslösheten. Det får alltså ses i det
            sammanhanget.
          </note>
          <note>
            Jag håller med Kalle Larsson, fru talman, när det gäller den
            sociala snedrekryteringen. Som jag sade:
          </note>
          <note>
            Skolan är den viktigaste möjligheten att skapa jämlika livschanser
            i samhället, oavsett vilken ålder man är i. Därför tycker jag
            att reglerna i kunskapslyftet är orättvisa. Jag har blivit uppringd
            av folk i min hemkommun som varit under 25 år och undrat: Varför
            får jag inte studera gratis? Någon stackare som hade varit arbetslös
            tills han blev 27 och inte hade någon akassa undrade: Varför får
            inte jag studera gratis?
          </note>
          <note>
            Varför måste jag låna pengar?
          </note>
          <note>
            Jag tycker alltså att man måste se över även regelsystemet för
            att känna att det här är någonting som når alla medborgare, inte
            bara dem som man kan hyfsa arbetslöshetsstatistiken för.
          </note>
          <note>
            Avslutningsvis, Kalle Larsson, kommer jag tyvärr inte ihåg namnet
            på undersökningen, men det kan vi ta reda på till nästa gång.
            Det var en utvärdering som gjordes i Stockholm för två år sedan,
            av Stockholms kommun, om hur friskolorna hade slagit, om det blev
            någon skillnad på den sociala sammansättningen jämfört med övriga
            skolor. Det visade sig att det blev det inte. Det blev snarare
            så att en del föräldrar valde att låta sina barn gå i skolor som
            låg utanför deras egen stadsdel och en del gjorde det inte. Men
            vi får återkomma till det.
          </note>
          <note type="speaker">
            Anf. 146 KALLE LARSSON (v) replik:
          </note>
          <note>
            Fru talman! Ja, det kan vi gärna göra. Jag tror att det är en
            debatt som kommer alltmer: hur vi skall kunna minska segregationen
            i samhället. De siffror som jag brukar använda mig av är från
            Aftonbladet, som i samarbete med Statistiska centralbyrån har
            gjort en undersökning. Man har tittat på de tio bästa skolorna
            i landet. Av dem är sex fristående skolor, och på dessa är det
            70-80 % av eleverna som har föräldrar med högskoleutbildning.
            Bland de tio lägst placerade skolorna finns det en friskola, och
            där är det bara 20 % av föräldrarna som har gått på högskola.
          </note>
          <note>
            Detta är ett sätt att mäta att det har hänt någonting.
          </note>
          <note>
            Det här är en uppdelning där en del föräldrar som själva har
            god utbildning har placerat sina barn i en utbildning som passar,
            medan de andra inte har haft förmågan att göra detta. Självklart
            får vi återkomma till detta när vi vet vilken undersökning vi
            pratar om, men jag tror att det blir svårt för Ulf Nilsson att
            hitta belägg för att segregationen skulle minska i det här fallet.
          </note>
          <note>
            Vad gäller kunskapslyftet vidhåller jag att det blir märkligt
            att hänvisa till att reglerna inte är riktigt klara och att det
            finns en del små oklarheter. Jajamänsan, då skär vi bort 1 125
            miljoner. Den logiken stämmer inte för mig.
          </note>
          <note>
            Jag tror att det handlar om att man från Folkpartiets sida inte
            vill prioritera de här frågorna så högt som vi inom Vänsterpartiet,
            men också majoriteten i utskottet, faktiskt vill göra. Det tycker
            jag är ärligare att säga: Vi vill inte satsa lika mycket pengar
            på kunskapslyftet, därför att vi inte anser att det är lika viktigt,
            eller något sådant. Det vore en rimligare argumentation, Ulf Nilsson.
          </note>
          <note type="speaker">
            Anf. 147 ULF NILSSON (fp) replik:
          </note>
          <note>
            Fru talman! Folkpartiet tycker att det är så skrämmande att vi
            har en sådan hög arbetslöshet att vi i vårt budgetförslag är beredda
            att lägga 5 miljarder, alltså betydligt mer än den miljard Kalle
            Larsson talar om, på utgifter för att komma till rätta med arbetslösheten
            genom de reformer för företagen som jag talade om. Om det ger
            resultat kommer inte den här besparingen på kunskapslyftet att
            drabba några människor.
          </note>
          <note>
            När det gäller fristående skolor är det väldigt komplicerat.
            Verkligheten är mer komplicerad än man gör den till i debatter.
            Jag tror, Kalle Larsson, att man aldrig kan dra en fullständigt
            rak linje. Om man inför t.ex. frivillig musik eller kultur i grundskolan
            kan man säkert hitta statistik på att en större procent elever
            som är barn till föräldrar med hög utbildning väljer detta. Verkligheten
            är komplicerad. Det gäller att hitta ett system där man hela tiden
            gör t.ex. särskilt riktade insatser för skolor i områden som är
            utsatta, så att de blir riktiga spetsskolor för att uppväga de
            här faktorerna.
          </note>
          <note>
            Men jag tycker att det är en alldeles för pessimistisk inställning
            att bara bestämma sig för att det enda vi kan göra är att inte
            låta människor välja.
          </note>
          <note type="speaker">
            Anf. 148 TORGNY DANIELSSON (s):
          </note>
          <note>
            Fru talman! I dag debatterar vi utbildningsfrågor, och vi vet
            att det finns ett allt större intresse för de frågorna, då utbildning
            kan sägas vara en av de absolut viktigaste resurserna för långsiktig
            tillväxt och ökad sysselsättning. Det märks inte minst när vi
            diskuterar resurser till den högre utbildningen. Vem vill inte
            ha en ny högskola, eller varför inte ett nytt universitet?
          </note>
          <note>
            Allt det här är gott och väl, men jag tänker i dag inte tala
            om den högre utbildningen. Det har andra gjort före mig. Jag kommer
            att prata om det som är minst lika viktigt, kvaliteten och likvärdigheten
            i det som ger grundförutsättningarna för fortsatt högre utbildning,
            nämligen barnomsorg och skola.
          </note>
          <note>
            Utbildning skapar inte bara förutsättningar för att utveckla
            samhället och dess näringsliv, utan är också att betrakta som
            en rättighet för den enskilda människan. Utbildningens och bildningens
            roll för den personliga utvecklingen måste lyftas fram, då dessa
            verksamheter ger ökade förutsättningar för ett rikt liv, både
            i termer av att skapa frihet och kunna försörja sig själv och
            att utveckla självkänsla och identitet. Att kunna hävda sin rätt
            och uttrycka sina åsikter är också en av grundförutsättningarna
            för en fungerande demokrati.
          </note>
          <note>
            Utbildning är inte alltid och enbart att ha goda teoretiska kunskaper,
            utan handlar mer om att skaffa sig kompetens eller redskap för
            att kunna tackla olika situationer i livet. Vi lever i en snabbt
            föränderlig värld och ställs allt oftare inför nya utmaningar
            som kräver nya redskap. Därav vikten av det livslånga lärandet.
          </note>
          <note>
            Fru talman! Förskolan lägger grunden för det livslånga lärandet,
            och målet för förskoleverksamhet och skolbarnsomsorg är att genom
            pedagogisk gruppverksamhet stimulera barns utveckling och lärande.
          </note>
          <note>
            Förskolan bidrar tillsammans med föräldrarna till att skapa goda
            uppväxtvillkor för de allra yngsta i samhället. Den 1 augusti
            i år infördes en läroplan för förskolan. Förskolan är därigenom
            en integrerad del av utbildningssystemet, som bidrar till att
            skapa en sammanhållen verksamhet som omfattas av en gemensam pedagogisk
            grundsyn.
          </note>
          <note>
            Förskoleverksamheten har under ett antal år successivt byggts
            ut, så att det i dag råder i princip full behovstäckning. Ca 85
            % av de förvärvsarbetande och studerande föräldrarnas barn har
            plats inom barnomsorgen. Antalet kommuner där barn till arbetslösa
            får behålla sin plats har ökat något under 1998. Fortfarande står
            dock många barn med arbetslösa föräldrar utanför barnomsorgen.
          </note>
          <note>
            Vi socialdemokrater anser att det är viktigt att uppmärksamma
            de barn som av olika anledningar inte får ta del av den pedagogiska
            verksamhet som förskolan erbjuder. Därför anser vi att det är
            viktigt att barn till de föräldrar som blir arbetslösa får behålla
            sin plats på förskolan, men också att förskola erbjuds alla, oavsett
            om föräldrarna förvärvsarbetar/studerar eller inte. Det centrala
            är verksamhetens värde för det enskilda barnet och att förskola
            kan erbjudas alla på likvärdiga villkor och till en rimlig kostnad.
            Därför står vi socialdemokrater fast vid vårt förslag om en maxtaxa
            vad gäller barnomsorgsavgiften. Detta är något som vi i nuläget
            tyvärr inte kan få majoritet för.
          </note>
          <note>
            Förskolan har lång erfarenhet av att på ett föredömligt sätt
            förena omvårdnad och omsorg med en pedagogik som stimulerar barnens
            personliga utveckling och lärande. Den integration som nu blir
            allt vanligare mellan förskola, förskoleklasser, skola och skolbarnsomsorg
            - där lärare, förskollärare, barnskötare och fritidspedagoger
            samarbetar - är mycket positiv och leder framför allt till en
            spännande utveckling.
          </note>
          <note>
            Det här är bra exempel på att vi alltmer får det vi önskar, en
            sammanhållen pedagogisk verksamhet för alla, från förskolan t.o.m.
            gymnasiet, där eleven står i centrum och utvecklingen följs genom
            planering, som bl.a. görs i form av utvecklingssamtal.
          </note>
          <note>
            Fru talman! Målet för skolan är att alla barn och ungdomar oberoende
            av kön, geografisk hemvist samt sociala och ekonomiska förhållanden
            skall ha lika tillgång till likvärdig utbildning av hög kvalitet.
          </note>
          <note>
            Alla barn skall ges förutsättningar att nå målen i skollagen,
            läroplanerna och kursplanerna.
          </note>
          <note>
            Vi vet att det är kommunerna som har ansvaret för att dessa mål
            kan förverkligas. Likvärdighet och kvalitet måste hävdas, och
            därför är det angeläget att kommunerna ges de rätta förutsättningarna,
            bl.a.
          </note>
          <note>
            genom att de får erforderliga resurser. Vi är flera här i riksdagen
            som långsiktigt satsar för att ge kommunerna ökade ekonomiska
            resurser.
          </note>
          <note>
            Vi har här i kammaren redan beslutat om att kommunerna tillsammans
            med landstingen får 12
          </note>
          <note>
            miljarder årligen fr.o.m. i år, och vi vill med de förslag som
            nu aviserats successivt öka tillskottet ytterligare, så att statsbidragen
            fr.o.m. år 2001 blir 22
          </note>
          <note>
            miljarder årligen. Jämfört med år 1996 är detta mer.
          </note>
          <note>
            Det gör vi bl.a. för att vi vill skapa utrymme för att utveckla
            och förbättra verksamheterna inom skola, förskola och skolbarnsomsorg.
          </note>
          <note>
            Satsningen på barn med behov av särskilt stöd skall prioriteras.
            Detta är så viktigt att jag säger det en gång till: Satsningen
            på barn med behov av särskilt stöd skall prioriteras.
          </note>
          <note>
            Men det räcker inte att enbart se till att kommunerna har pengar.
            Det är naturligtvis det som varje skola åstadkommer som är viktigast.
            Skolverket har här sin viktigaste uppgift, nämligen att utveckla,
            stödja och kontrollera kvaliteten och likvärdigheten inom skolan.
            Resultatet av detta uppföljnings- och tillsynsarbete presenterat
            på kommunnivå, eller varför inte på en enskild skola, är ett mycket
            värdefullt instrument för lärare, skolledare och kommunpolitiker,
            som då har att fatta beslut vad gäller resursfördelningen utifrån
            det resultat som man ser.
          </note>
          <note>
            Svaren på frågan om vi får ut det vi förväntar oss är angelägna
            för oss alla. Därför satsar vi på att ge
          </note>
          <note>
            Skolverket ökade resurser i form av nya tjänster som skolinspektörer
            och en ny nationell inspektionsnämnd som möjliggör att vi noga
            kan följa utvecklingen och vidta åtgärder på alla nivåer för att
            just säkra kvalitet och likvärdighet.
          </note>
          <note>
            I år har utbildningsinspektörerna fått tre huvuduppdrag för kvalitetsgranskning:
            För det första att följa upp och titta närmare på rektorsfunktionen
            i skolan. För det andra att se på barn med behov av särskilt stöd.
            Slutligen att studera läs- och skrivprocessen i undervisningen.
          </note>
          <note>
            Fru talman! Behovet av att rekrytera lärare till skolan och behålla
            de som arbetar där i dag framstår som en av våra mest angelägna
            uppgifter. Skolans personal måste kunna erbjudas en positiv utveckling
            och en bra arbetsmiljö. Det är därför glädjande att kunna konstatera
            att en gemensam avsiktsförklaring om åtgärder för att stimulera
            läraryrkets utveckling och rekrytering har slutits mellan Utbildningsdepartementet,
            Kommunförbundet, Skolledarna, Lärarförbundet och Lärarnas Riksförbund.
            De konkreta förslag som i dagarna förväntas komma kanske kan bli
            en trevlig julklapp i en eller annan form inför julen.
          </note>
          <note>
            Lärarnas och skolledarnas grundutbildning och behov av kompetensutveckling
            utreds också, och man förväntas lämna förslag på hur vi kan erbjuda
            livslångt lärande för lärare.
          </note>
          <note>
            Skolans utveckling med hjälp av informationsteknologi är redan
            en viktig framtidsfråga. Lärare och elever behöver få tillgång
            till och erfarenhet av IT
          </note>
          <note>
            som verktyg, men det är också angeläget att utveckla
          </note>
          <note>
            IT ur ett pedagogiskt metodperspektiv. Därför välkomnar vi nu
            det program för IT i skolan som regeringen presenterar och som
            skall genomföras under den närmaste treårsperioden.
          </note>
          <note>
            Fru talman! Med det anförda vill jag yrka bifall till hemställan
            i betänkandet och avslag på samtliga reservationer.
          </note>
          <note type="speaker">
            Anf. 149 ANDERS SJÖLUND (m) replik:
          </note>
          <note>
            Fru talman! Man ser nästan Alva Myrdal gå genom rummet. Hennes
            ande finns tydligt kvar när man lyssnar på Torgny Danielsson.
          </note>
          <note>
            Är det inte från ert perspektiv ett problem att en fjärdedel
            av de svenska barnen inte åtnjuter barnomsorg på det sätt ni vill?
            Man väljer av olika skäl att de skall vara hemma, skötas om av
            mormor, en granne på gatan osv. Är inte det ett problem för er?
            Vad vill ni i så fall göra åt det?
          </note>
          <note type="speaker">
            Anf. 150 TORGNY DANIELSSON (s) replik:
          </note>
          <note>
            Fru talman! Jag kan inte förstå att det skall vara något problem
            att en fjärdedel inte väljer den möjligheten. Jag sade att utbyggnaden
            har skett i en takt som gör att vi nu kan säga att vi lever upp
            till löftet att erbjuda alla barnomsorg som har behov av det.
          </note>
          <note>
            Det är en annan sak att vi också säger att alla som vill även
            skall erbjudas möjlighet att delta i någon form av pedagogisk
            verksamhet inom en förskola. Den kan utvecklas på olika sätt.
            Vi har inte någon statistik för dem som använder möjligheten att
            delta i öppna förskolan.
          </note>
          <note>
            Det är inte något problem utan snarare en intressant utmaning
            att kunna tillmötesgå de önskemål och den efterfrågan som finns
            från föräldrar om att barn skall ges möjlighet att delta i förskoleverksamhet.
          </note>
          <note type="speaker">
            Anf. 151 ANDERS SJÖLUND (m) replik:
          </note>
          <note>
            Fru talman! Vi kanske inte upplever det som ett problem. Men
            de föräldrar som gör det valet tycker att det är ett problem.
            De har svårt att förstå att tre fjärdedelar av barnkullarna åtnjuter
            100 % av bidraget.
          </note>
          <note>
            Det satsas ju 42 miljarder kronor i landet på barnomsorg. De
            går uteslutande till den grupp Torgny
          </note>
          <note>
            Danielsson företräder. Det är svårt att förklara. Vi förklarar
            det genom att säga att ni inte vill. Det förstår de.
          </note>
          <note type="speaker">
            Anf. 152 TORGNY DANIELSSON (s) replik:
          </note>
          <note>
            Fru talman! Jag tycker inte att man lösryckt kan plocka ut förskoleverksamheten
            ur familjepolitiken, när vi även måste se till annat stöd som
            sker till familjer med barn, alltifrån barnbidrag till andra verksamheter
            som kommunerna erbjuder, t.ex. barnavårdscentraler.
          </note>
          <note>
            Det är intressant att följa utvecklingen av vad föräldrar väljer
            och kräver av kommunerna. Det är viktigt att vi i riksdag och
            regering kan ställa upp och stödja utvecklingen så att föräldrarna
            får det de efterfrågar.
          </note>
          <note type="speaker">
            Anf. 153 GUNNAR GOUDE (mp) replik:
          </note>
          <note>
            Fru talman! Det var tydliga deklarationer från
          </note>
          <note>
            Torgny Danielsson om vad Socialdemokraterna vill, men de stämmer
            inte riktigt med vad man orkar med
          </note>
          <note>
            - och det kan bero på den ekonomiska situationen.
          </note>
          <note>
            Uttalandena om visionerna är väl bra.
          </note>
          <note>
            Jag har en fråga på en punkt som jag däremot inte tycker verkar
            så alldeles klar.
          </note>
          <note>
            Torgny Danielsson säger att det är viktigt att barn till arbetslösa
            får behålla sina dagisplatser. Åtgärden skulle vara att införa
            maxtaxa. Jag har svårt att se hur det skulle lösa deras problem.
            Det är framför allt ett dyrbart sätt att lösa vissa problem inom
            barnomsorgen. Men just för den gruppen borde det finnas betydligt
            enklare och billigare sätt att snabbt åtgärda den brist som nu
            finns i barnomsorgen. Det är på gränsen till omänskligt att ett
            barn får sluta på dagis för att föräldrarna blir arbetslösa. Maxtaxan
            kan knappast vara någon hjälp för den familjen.
          </note>
          <note>
            Kommunerna har för närvarande inte råd. Det är enda orsaken till
            att man inte låter barnen behålla sina platser. Kommunernas ekonomi
            kommer inte att förbättras tack vare maxtaxan. Taxan för den familjen
            ligger, med den progressiva avgift som nu finns, förmodligen redan
            under taket.
          </note>
          <note type="speaker">
            Anf. 154 TORGNY DANIELSSON (s) replik:
          </note>
          <note>
            Fru talman! Jag tycker att Gunnar Goude pratar om två saker.
            Det ena är att barnet skall ha rätt till att behålla sin plats
            inom förskolan eller barnomsorgen, även om föräldrarna tillfälligt
            förlorar sitt arbete. Det skall inte behöva innebära att barnet
            blir "arbetslöst", dvs. behöver ta smällen och lämna kamrater
            och annan verksamhet. Det är skilt från själva taxesystemets konstruktion.
          </note>
          <note>
            Ett problem är att det finns otroligt många olika konstruktioner
            på barnomsorgstaxa, och det slår olika beroende på vilken kommun
            man bor i, vilken inkomstgrupp man tillhör osv. Det är ett hinder
            för att kunna erbjuda varje barn - det är barnet som är i centrum
            - en förskoleverksamhet med ett gott pedagogiskt innehåll. Målet
            är naturligtvis att det skall ske på samma sätt som vi i dag erbjuder
            skolverksamhet för alla barn.
          </note>
          <note type="speaker">
            Anf. 155 GUNNAR GOUDE (mp) replik:
          </note>
          <note>
            Fru talman! Det var bra att det missförståndet klarades upp.
            Det var en koppling i anförandet som jag tror att fler missförstod.
          </note>
          <note>
            Är Socialdemokraterna beredda att vidta den åtgärd som Miljöpartiet
            har föreslagit, nämligen att införa kravet på att alla skall ha
            rätt till barnomsorg fr.o.m. tre års ålder? Det skulle ekonomin
            klara av i dagsläget, och det skulle lösa en stor del av problemen
            för dem som Torgny Danielsson optimistiskt kallade tillfälligt
            arbetslösa.
          </note>
          <note type="speaker">
            Anf. 156 TORGNY DANIELSSON (s) replik:
          </note>
          <note>
            Fru talman! Både Gunnar Goude och jag vet att det övergripande
            målet är att ha en budget i balans.
          </note>
          <note>
            Hur ni har räknat för att komma fram till att det är möjligt
            i dag inom ramen för den ekonomiska tilldelning som finns erbjuda
            alla barn från tre års ålder och uppåt barnomsorg beror på vilket
            budgetalternativ vi pratar om.
          </note>
          <note>
            Detta är ingen lätt sak att lösa och att komma med ett färdigt
            förslag till. Jag sade tidigare att ett av de större problemen
            är att de taxesystem för barnomsorgen som finns är så olika konstruerade.
            Överenskommelsen innebär att de åtgärder som vi i riksdagen och
            regeringen beslutar om skall ha en kostnadsneutralitet vad gäller
            kommunernas ekonomi.
          </note>
          <note type="speaker">
            Anf. 157 KALLE LARSSON (v) replik:
          </note>
          <note>
            Fru talman! Detta gäller den fråga som har diskuterats mycket
            precis efter valrörelsen, nämligen maxtaxan. Det har varit ett
            favoritämne i debattprogram på TV och även i många nyhetssändningar
            och på många tidningssidor.
          </note>
          <note>
            Jag kan bara konstatera att det framför allt är till förmån för
            de borgerliga partierna, som åtminstone på en liten punkt kan
            hitta en fråga där vi fortfarande träter en del.
          </note>
          <note>
            Jag kan heller inte bara gå förbi frågan när Torgny
          </note>
          <note>
            Danielsson tar upp den på det sätt han gör och nästan insinuerar,
            eller i varje fall får det att låta som, att ansvaret för att
            det här inte redan är genomfört ligger på någon annan än socialdemokraterna
            själva, för så är faktiskt inte fallet.
          </note>
          <note>
            Socialdemokraterna hade inte själva något finansierat förslag
            till maxtaxa. I skrivningarna i den motion som Vänsterpartiet
            har väckt ser vi mycket positivt på den tanken. Vi vill om det
            är möjligt införa nolltaxa på dagis, och vi är öppna för diskussioner
            om detta.
          </note>
          <note>
            Låt oss sätta oss ned och tala om det. Men sluta att insinuera
            att det är någon annan som har stoppat förslag som ni själva inte
            ens har tagit upp i förhandlingarna.
          </note>
          <note type="speaker">
            Anf. 158 BIRGITTA SELLÉN (c) replik:
          </note>
          <note>
            Fru talman! Torgny Danielsson tyckte det var bra med familjedaghemmen
            och den öppna förskolan.
          </note>
          <note>
            Det håller vi i Centerpartiet fullkomligt med om. Det är väldigt
            bra.
          </note>
          <note>
            Nu har det tagits fram en läroplan som skall vara som en kvalitetsstämpel
            på förskolan. Regeringen föreslår att de enskilda familjedaghemmen
            och öppna förskolorna inte skall omfattas av läroplanen.
          </note>
          <note>
            Eftersom Torgny Danielsson företräder majoritetspartiet som sitter
            i regeringen skulle jag vilja fråga honom hur han ställer sig
            till det. Vi i Centerpartiet tycker att även de bör få kunna ansluta
            sig till läroplanen för att visa att de lever upp till den läroplan
            som finns och den kvalitetsstämpel som man sätter på förskolorna.
          </note>
          <note type="speaker">
            Anf. 159 TORGNY DANIELSSON (s) replik:
          </note>
          <note>
            Fru talman! Som Brigitta Sellén uttrycker det ser inte jag att
            det finns något hinder att de ansluter sig till läroplanen och
            vill leva upp till de mål vi sätter i läroplanen för förskolan
            och därmed kan leva upp till att få en kvalitetsstämpel.
          </note>
          <note>
            Detta är naturligtvis beroende av hur man vill arbeta vidare
            med den här frågan på kommunal nivå, om man vill utgå från de
            allmänna råd som finns och utifrån dem ha en egen ambition. Det
            är fullt möjligt.
          </note>
          <note type="speaker">
            Anf. 160 BIRGITTA SELLÉN (c) replik:
          </note>
          <note>
            Fru talman! Vi i Centerpartiet har en reservation om detta som
            kommer att behandlas senare. Vi får hoppas att Torgny Danielsson
            kommer att vara tillmötesgående och hjälpa till att stötta förslaget
            så att det kommer att bli på det här sättet och att det inte bara
            är ett hinder, som Torgny Larsson uttrycker det.
          </note>
          <note type="speaker">
            Anf. 161 PER BILL (m) replik:
          </note>
          <note>
            Fru talman! Torgny Danielsson talar vackert om att det behövs
            en bättre skola. Föga förvånande är receptet mer pengar till kommuner
            och landsting.
          </note>
          <note>
            Vårt förslag är i stället en nationell skolpeng. Min fråga är:
            Vilket är det effektivaste sättet? Är det inte effektivare att
            skicka pengarna direkt till eleverna och föräldrarna och inte
            låta dem gå omvägen via kommun- och landstingspolitiker?
          </note>
          <note type="speaker">
            Anf. 162 TORGNY DANIELSSON (s) replik:
          </note>
          <note>
            Fru talman! Jag har aldrig riktigt lyckats förstå hur ert system
            med nationell skolpeng skall fungera.
          </note>
          <note>
            Per Bill frågade om vilket som är effektivast. I min sinnevärld,
            när jag försöker sätta mig in i det förslaget, innebär det att
            vi skapar en överbyggnad, en byråkrati. Jag har tidigare upplevt
            att moderaterna har arbetat mot att skapa administrativa system
            som riskerar att ta resurser från verksamheten.
          </note>
          <note>
            Jag har en tilltro till att man genom den kommunala demokratin
            kan skapa den för alla lokala förutsättningar bästa verksamheten
            som inbegriper en dialog och ett direkt inflytande för både föräldrar
            och elever i hur man planerar och lägger upp verksamheten.
          </note>
          <note>
            Förutsättningarna är otroligt olika från kommun till kommun.
            Det visar också de skillnader som vi ser när vi får redovisningar
            för hur mycket kommuner lägger ned på skolan och hur mycket en
            elev kostar i olika kommuner.
          </note>
          <note>
            Det tar emot att man skall flytta pengarna och avlägsna dem från
            den grupp som sitter närmast till för att kunna bedöma kvaliteten
            i verksamheten.
          </note>
          <note type="speaker">
            Anf. 163 ERLING WÄLIVAARA (kd) replik:
          </note>
          <note>
            Fru talman! Också jag vill ställa en fråga om maxtaxan. Torgny
            Danielsson säger: Vi står fast vid maxtaxeförslaget inom barnomsorgen,
            men tyvärr fick vi ingen majoritet för det.
          </note>
          <note>
            Som jag förstår det påstår Torgny Danielsson att det berodde
            på antingen Vänsterpartiet eller Miljöpartiet att Socialdemokraterna
            inte fick igenom förslaget. Jag kan inte tolka det på något annat
            sätt.
          </note>
          <note>
            Det som är intressant och som jag vill fråga Torgny Danielsson
            är: Varifrån skulle pengarna till finansieringen ha hämtats för
            vad maxtaxan skulle ha kostat? Det vore oerhört intressant att
            få ett klargörande från socialdemokraterna.
          </note>
          <note>
            Ni är oerhört snabba att fråga: Hur har ni finansierat det här?
            Nu ställer jag frågan till Torgny Danielsson: Hur har s tänkt
            finansiera maxtaxan? Är tanken att vältra över kostnaderna på
            kommunerna och via s.k. Perssonpengar sedan försöka reglera det?
            Det vore intressant att få ett klargörande svar på det.
          </note>
          <note type="speaker">
            Anf. 164 TORGNY DANIELSSON (s) replik:
          </note>
          <note>
            Fru talman! Nu finns det inget färdigt förslag eftersom det inte
            gick att komma längre. Avsikten har hela tiden varit, som jag
            också sade i ett tidigare inlägg i debatten, att det övergripande
            ansvaret för att ha en budget i balans innebär att om vi kommer
            med nya reformer skall de också vara finansierade.
          </note>
          <note>
            Överenskommelsen gentemot kommuner och landsting innebär att
            nya verksamheter och reformer som berör deras verksamhetsområden
            skall genomföras utifrån att det blir kostnadsneutralt gentemot
            kommun- och landstingssektorn. Det blir svaret så långt.
          </note>
          <note>
            Finansieringen ryms inom den totala budgetram som vi ser utifrån
            den tillväxt som vi för närvarande har. När det gäller vilket
            parti som säger sig vara berett att stödja förslaget har jag inte
            pekat ut något parti. Just nu kommer vi inte längre. Men Erling
          </note>
          <note>
            Wälivaara är hjärtligt välkommen att delta och stödja förslaget
            längre fram.
          </note>
          <note type="speaker">
            Anf. 165 ERLING WÄLIVAARA (kd) replik:
          </note>
          <note>
            Fru talman! I min hemkommun Luleå kostar en barnomsorgsplats
            ca 2 000 kr per barn. Maxtaxeförslaget var 700 kr per barn. Det
            utgör miljarder totalt i
          </note>
          <note>
            Sverige om man inför maxtaxan.
          </note>
          <note>
            Jag kan inte förstå att ett majoritetsparti, ni hade i varje
            fall makten under valrörelsen, kan komma med en sådan tanke utan
            att också kunna anvisa medel när det är fråga om miljarder.
          </note>
          <note type="speaker">
            Anf. 166 TORGNY DANIELSSON (s) replik:
          </note>
          <note>
            Fru talman! När vi socialdemokrater presenterade förslaget i
            samband med att vi presenterade hela valmanifestet redovisades
            också en beräknad kostnad för införandet av reformen. Den rymdes
            gott och väl inom ramen för det totala budgetförslag med alla
            de verksamheter som redovisades där.
          </note>
          <note type="speaker">
            Anf. 167 YVONNE ANDERSSON (kd) replik:
          </note>
          <note>
            Fru talman! Torgny Danielsson talade om valfrihet vad gäller
            barnomsorg och skola. Den valfriheten välkomnar vi kristdemokrater.
            Det är närmast en demokratisk självklarhet i vårt samhälle att
            vi skall ha valfrihet och rätt att bestämma. Frågan är utifrån
            vilka perspektiv som vi uttalar oss om den rätten och den valfriheten.
          </note>
          <note>
            Ni säger samtidigt att arbetslösa skall få behålla sina platser
            i barnomsorg och förskola. Javisst, det skall vara en möjlighet
            för dem som behöver det.
          </note>
          <note>
            Vi kristdemokrater har sett rätten, rådigheten, över barnet som
            i huvudsak vilande på föräldrarna. Vi har också upplevt skolan
            som ett stöd för föräldrarna som har det yttersta ansvaret för
            barnen.
          </note>
          <note>
            Att arbetslösa föräldrar kan känna att de t.o.m.
          </note>
          <note>
            kan utnyttja tiden till att umgås med sina barn ser vi som en
            poäng. I det avseendet är den öppna förskolan ett oerhört stöd
            och bör därför få ett pedagogiskt program. Den öppna förskolan
            kan stödja föräldrar genom gemenskapen där och även genom att
            utveckla den sociala gemenskapen.
          </note>
          <note>
            I de flesta kommuner har man dragit ned på den öppna förskolan.
            I stället blir det ett förmynderi från samhällets sida genom att
            man vill lägga fram den här rätten och valfriheten, men bara under
            de premisser som samhället bestämmer. Hur upplever ni den här
            dubbelheten i ert budskap? Ni säger att rätten skall finnas hos
            föräldrarna, rådigheten skall finnas hos föräldrarna, men samtidigt
            vill ni inte tillåta att de väljer vilken omsorgsform de vill,
            t.ex. ett vårdnadsbidrag.
          </note>
          <note type="speaker">
            Anf. 168 TORGNY DANIELSSON (s) replik:
          </note>
          <note>
            Fru talman! Jag har aldrig varit med om att någon som representerar
            mitt parti har förbjudit någon omsorgsform och sagt att det inte
            skall finnas valfrihet.
          </note>
          <note>
            Valfriheten ökar ju också i och med att utbudet från samhället
            ökar. Valfriheten för den som är ensamstående förälder och har
            låg inkomst finns i realiteten inte om man inför ett vårdnadsbidrag
            med den konstruktion som Kristdemokraterna pratar om. Det är en
            mycket begränsad del av föräldrakollektivet som skulle kunna använda
            sig av den reformen om den genomförs med den standard som vi nu
            har i samhället.
          </note>
          <note type="speaker">
            Anf. 169 YVONNE ANDERSSON (kd) replik:
          </note>
          <note>
            Fru talman! I Linköpings kommun kostar en barnomsorgsplats för
            ett litet barn ungefär 60 000-80
          </note>
          <note>
            000 om året. Vi skulle kunna vara lite krassa och lite rättvisa
            och låta samtliga barn få den del av de barnomsorgspengar som
            kommer från de offentliga skatterna. Då skulle föräldrarna kunna
            välja att själva utöva omsorgen och tillsynen av sina barn och
            få den del som det ändå netto kostar kommunen för varje annat
            barn. Den är den enda barnomsorgsform som ni väljer bort och inte
            ger någon typ av ekonomisk ersättning i form av offentliga intäkter.
            Den omsorgsformen har föräldrar inte rätt att välja. All annan
            form av barnomsorg kan de välja och därigenom få del av allmänhetens
            medel. Men det får de inte om de tar hand om barnen själva.
          </note>
          <note>
            Vi tycker att det inte finns någon som är så bra på att utöva
            omsorg och tillsyn över sitt barn som föräldern.
          </note>
          <note type="speaker">
            Anf. 170 TORGNY DANIELSSON (s) replik:
          </note>
          <note>
            Fru talman! Det är viktigt att lyfta fram föräldrarnas roll.
            Jag sade också i mitt anförande att ansvaret för ett barns utveckling
            ligger hos föräldrar och förskola. Det är viktigt att det finns
            ett samarbete där.
          </note>
          <note>
            Jag sade också i ett tidigare inlägg att det av rättviseskäl
            är viktigt att se helheten. Är man förälder och har småbarn är
            man fortfarande stödd av samhället inom en mängd olika områden.
            Jag nämnde barnbidrag, föräldraförsäkring osv. Man måste se helheten.
          </note>
          <note>
            Jag delar Yvonne Anderssons uppfattning när hon tar upp nyttan
            av den öppna förskolan. Det är ett sätt att nå den grupp som av
            olika anledningar inte har förvärvsarbete eller studerar. Det
            är nog en speciellt viktig åtgärd för dem som riskerar att inte
            komma in på arbetsmarknaden över huvud taget. De tenderar att
            bli ganska isolerade som föräldrar. Då är den öppna förskolan
            ett ypperligt sätt att skapa en mötesplats.
          </note>
          <note>
            Då kan samhället erbjuda speciellt stöd den vägen för de grupper
            som har behov av särskilda resurser som föräldrar och barn. Det
            kan t.ex. gälla språkutveckling för både barn och föräldrar om
            det är ett invandrartätt område.
          </note>
          <note type="speaker">
            Anf. 171 Statsrådet INGEGERD WÄR-NERSSON (s):
          </note>
          <note>
            Fru talman! Under den korta tid som jag har varit skolminister
            har jag mött två bilder av den svenska skolan.
          </note>
          <note>
            Den ljusa sidan är en oändlig rad av positiva lärare och skolledare
            som under varierande förhållanden arbetar för att ge en bra skolgång
            till sina elever. I den bild de ger mig finns såväl möjligheter
            som svårigheter. Men de är övertygade om att de skall lyckas även
            om det kommer att ta olika lång tid. Basen i detta arbete är ofta
            läroplanens värdegrund, lagarbetet, samarbetet med föräldrar och
            det övriga samhället. De elever som jag har mött är ärliga, kritiska,
            ibland ängsliga för sin framtid och ibland fyllda av förtröstan.
          </note>
          <note>
            Jag har sett skollokaler som är inbjudande och varma, men också
            lokaler som är nedslitna och i stort behov av renovering. Men
            även där finns det planer, och man säger att man även med små
            medel kan förbättra sina lokaler.
          </note>
          <note>
            Den mörka sidan har jag mött via medierna. Det har varit rubriker
            som talar om våld, mobbning och sexuella trakasserier.
          </note>
          <note>
            Vilken bild är då den sanna? Troligen båda. Det är denna gemensamma
            bild som vi måste arbeta vidare med som politiker. Jag som minister
            måste ge förutsättningar för att det skall bli bättre.
          </note>
          <note>
            Fru talman! I dagens anförande har jag dock valt att ta upp det
            positiva, den ljusa sidan av skolan. Jag vill på detta sätt visa
            hur skolan förvaltar de medel som vi ställer till skolans förfogande.
            Jag kommer därför särskilt att kommentera IT-satsningen, EU-
          </note>
          <note>
            projekt, de s.k. Ylvapengarna och de förslag som jag kommer att
            lägga fram före jul.
          </note>
          <note>
            Det nationella programmet Lärandets verktyg är ett skolutvecklingsprojekt
            där lärarnas didaktiska kompetensutveckling med stöd av IT står
            i centrum.
          </note>
          <note>
            Satsningen omfattar bl.a. stora investeringar i infrastrukturförstärkningen.
          </note>
          <note>
            Lärandets verktyg är ett erbjudande till alla Sveriges kommuner
            och skolor. Delegationen för IT i skolan har av staten fått i
            uppdrag att genomföra det nationella programmet under åren 1999-2001.
            Delegationen har beslutat om följande fyra vägledande principer.
          </note>
          <note>
            1. Likvärdighet och kvalitet för alla elever oavsett vilken skola
            de går i. Detta innebär att satsningen skall nå alla skolor i
            alla kommuner.
          </note>
          <note>
            2. Satsningen skall främja utvecklingen av skolans arbetssätt
            och organisation i den riktning som anges i läroplan, utvecklingsplan,
            avsiktsförklaring och skolutvecklingssamtal. Målet är pedagogisk
            kompetens och inte program- eller apparatkunskap. Utbildningen
            vänder sig till arbetslag eller lärarlag.
          </note>
          <note>
            3. Satsningen skall komplettera och förstärka kommunens egna
            insatser och befriar på intet sätt från kommunens eget ansvar
            för kompetensutbildning av lärare.
          </note>
          <note>
            4. Infrastrukturen handlar om ökad tillgänglighet till
          </note>
          <note>
            Internet och e-post.
          </note>
          <note>
            Totalt berörs nästan hälften av Sveriges lärarkår.
          </note>
          <note>
            Därmed blir satsningen en av de största i sitt slag i världen.
            Tidsplanen börjar januari/februari 1999 och inleds med information
            till kommunerna. Från maj till september utbildas handledare och
            skolledare. Under augusti och september hålls seminarier för politikerna.
            Under september-december börjar utbildningen och startar med 15
            000 lärare.
          </note>
          <note>
            De allra flesta reaktioner jag har mött angående denna satsning
            har varit mycket positiva. Personligen ser jag denna utveckling
            som en stor seger för funktionshindrade elever i skolan. De kommer
            nu med i gemenskapen i stället för att vara utanför. Jag ser också
            en utveckling mot en internationalisering av undervisningen i
            ett klassrum utan gränser och med en personlig möjlighet att lära
            om varandras kulturer som aldrig kan ges av en lärobok eller en
            lärare.
          </note>
          <note>
            Nästa stora viktiga område för skolan och dess framtidsutveckling
            är de s.k. EU-projekten. I går besökte jag Sandlyckeskolan i Torekov.
            Jag besökte den inte bara för att det är min gamla skola och för
            att det är roligt att komma dit, utan framför allt för att skolans
            pågående Comeniusprojekt. Projektet är ett samarbete mellan Sverige,
            Italien och Tyskland.
          </note>
          <note>
            Comeniusprojektet syftar bl.a. till lärarutbyte.
          </note>
          <note>
            Men ca 65 elever på skolan var i högsta grad berörda.
          </note>
          <note>
            Här fanns utställningar med dockor, teckningar, böcker och instrument.
            Sjätteklassarna berättade med stolthet om sina brev på engelska
            till kamraterna på
          </note>
          <note>
            Capri och i Freital. Men, sade eleverna, de kan inte lika bra
            engelska som vi kan.
          </note>
          <note>
            Lärarna Karin Roslund, Elisabet Persson och Lasse Larsson var
            mycket positiva. De sade:
          </note>
          <note>
            Ingen lärobok kan ersätta en personlig relation. Vi har fått
            kunskap och material som vi kan använda i många år. Vi har lärt
            oss att vi bör värna om vår svenska historia och vara stolta över
            den. Men vi har också lärt oss att våra elever måste lära sig
            att skolan inte är en självklarhet, utan också en förmån, för
            så sade man på Capri. Vi kommer också att använda
          </note>
          <note>
            Internet i kommunikationen med Freital. Tyvärr har
          </note>
          <note>
            Capri i dag ingen möjlighet att erbjuda detta.
          </note>
          <note>
            En ej från början planerad del i projektet var att en bildlärare
            från Capri anställdes av Båstad kommun.
          </note>
          <note>
            Läraren lärde många elever att måla med tuschpennor på ett sätt
            som man aldrig hade sett tidigare.
          </note>
          <note>
            Det finns numera inte en enda tuschpenna att köpa i Båstad, sade
            en lärare halvt på allvar.
          </note>
          <note>
            I går presenterades också en enkätundersökning som Temo har gjort
            om effekterna av EU-finansierad skolutveckling. Med dess resultat
            i ryggen är det lätt, som ansvarig för skolan, att vara internationalist.
          </note>
          <note>
            Den visar nämligen att bland dem som har varit med om samarbete,
            antingen inom ett utvecklingsprojekt eller som själva varit med
            i ett utbytes- eller studiebesöksprogram, finns det en stark tro
            på vikten av skolsamarbete inom EU. Hela 98 % av dem som i praktiken
            varit med om skolsamarbetet tyckte att detta arbete var viktigt.
          </note>
          <note>
            En lärare som deltagit i projektet och svarat på enkäten skriver:
            Det har blivit en ny dimension. Vi har funderat mycket på hur
            skolan i de andra länderna fungerar organisatoriskt - deras metoder,
            människosyn, kunskapssyn och didaktik.
          </note>
          <note>
            Det är genom att etablera en sådan dimension som man kan bygga
            en europeisk gemenskap med folklig förankring. Då har man kommit
            längre än till de krökta gurkorna som för många svenskar tyvärr
            har blivit sinnebilden för EU.
          </note>
          <note>
            Det tredje området jag vill kommentera är de s.k.
          </note>
          <note>
            Ylvapengarna, dvs. medel som staten har avsatt till kompetensutbildning
            av lärare. När man som vi i dag har en starkt kommunaliserad skola
            är det ofta svårt att få en tydlighet i vad som händer med det
            statliga stödet till kommunerna, t.ex. Perssonpengar eller kompetensutvecklingspengar.
          </note>
          <note>
            Jag har därför för avsikt att följa såväl Perssonpengarna som
            utvecklingen av bl.a. Ylvapengarna.
          </note>
          <note>
            Nu vill jag redovisa ett konkret projekt.
          </note>
          <note>
            75 miljoner tillfördes 168 olika projekt runt om i
          </note>
          <note>
            Sverige. En utvald skola är Åbyskolan i Mölndal, en skola för
            elever från årskurs 4 till 9. En stor del av eleverna har invandrarbakgrund.
          </note>
          <note>
            Det projekt som man tilldelats medel för stämmer väl med det
            värdegrundsarbete som jag har initierat.
          </note>
          <note>
            Man har kallat projektet Medmänsklighetsträning, ett utvecklingsarbete
            i förhållningssätt och attityder här, nu och livet ut.
          </note>
          <note>
            För att nå målet vill man bl.a. ha vidgade kunskaper i konflikthantering
            och samtalsteknik. Man vill ha ytterligare kunskaper om sociala
            bakgrundsfaktorer och barns och ungdomars tänkande. Man vill ha
            kunskaper om likheter och olikheter mellan pojkar och flickor
            för att kunna erbjuda lika möjligheter till utveckling.
          </note>
          <note>
            Personalen har nu startat sin kompetensutveckling samtidigt som
            ett handledningsarbete har kommit i gång såväl i arbetslag som
            för de lärare som vill ha enskild handledning. Föräldrarna har
            också engagerats, vilket bl.a. har gett upphov till ett tjejkafé.
            Arbetet har inletts samtidigt som man har organiserat om arbetslagen
            och infört vertikala arbetslag.
          </note>
          <note>
            Det här är några röster från lärare på Åbyskolan i
          </note>
          <note>
            Mölndal, förmedlade via Pia Wretlind, rektor, och
          </note>
          <note>
            Inger Grahn, specialpedagog:
          </note>
          <note>
            Jag har fått öva mig att se problem ur elevperspektiv. Vi har
            fått möjlighet till handledning i arbetslag och enskilt för att
            hantera vår verklighet. Det känns legitimt att vi arbetar aktivt
            med social och empatisk förmåga hos oss och våra elever.
          </note>
          <note>
            Som jag bedömer det är Åbyskolans projekt ett gott exempel på
            vad vi avsåg med Ylvapengarna, nämligen att utveckla lärarrollen
            och bryta den yrkesmässiga ensamheten i läraryrket.
          </note>
          <note>
            Fru talman! Jag har nu varit skolminister i två månader. När
            jag tillträdde mitt ämbete meddelade jag att det jag ville göra
            var att följa upp och utvärdera de reformer som sjösatts de sista
            åren. Jag sade också att jag ville ge skolan arbetsro. Det var
            inte så att den skulle stå stilla. Det kommer den aldrig att göra.
            Men jag ville ge alla rektorer, lärare och andra som arbetar där
            en möjlighet att tänka efter och fundera på vad det är man gör
            som är bra, vad är det man gör som kan göras bättre och om det
            finns saker som man faktiskt är dålig på och som man radikalt
            måste förändra.
          </note>
          <note>
            Men givetvis kan man inte bara stå där, iaktta och titta på.
            Man måste givetvis också kunna ingripa och justera när så behövs.
            Under den korta tid som har varit har vi lyssnat, följt upp de
            utvärderingar vi har tillhands. Jag kommer nu att redovisa några
            av nio förändringar som vi tänker företa fram till jul eller strax
            efter julhelgen.
          </note>
          <note>
            För det första: I dag finns det elever som läser färdigt och
            får sitt grundskolebetyg inom gymnasieskolans individuella program.
            De får dock inte tillgodoräkna sig detta när de söker till ett
            nationellt program. Vi kommer därför att föreslå en förändring
            som ger möjlighet att få tillgodoräkna sig detta betyg. Som en
            följd därav skall man även få rätt till ett nytt slutbetyg från
            grundskolan.
          </note>
          <note>
            För det andra: Vi tillsätter en värdegrundsgrupp, vars uppgift
            det är att på olika sätt stärka arbetet med läroplanens värdegrund
            ute i skolorna. Här kommer bl.a. att finnas samordningsuppgifter
            med andra organisationer, uppföljning av skolverkets utvärderingsuppdrag,
            seminarier och kompetensutbildning av lärare.
          </note>
          <note>
            Jag delar därför Erling Wälivaaras uppfattning om en värdegrund.
            Värdegrunden, kunskapen om hur vi människor fungerar tillsammans,
            är basen för att vi skall få godkända elever i grundskolan. Mår
            vi bra vill vi ha kunskap. Mår vi dåligt har vi inte förmåga att
            lyssna och ta kunskapen till oss.
          </note>
          <note>
            För det tredje: Ett område vi har tittat mycket på, också genom
            den fokusering som medier har haft, är sex- och samlevnadsundervisningen.
            De anvisningar som finns i våra läroplaner är enligt mitt förmenande
            tydliga när det gäller grundskolan, men sämre när det gäller gymnasiet.
            Vi tillsätter därför en grupp med gymnasieungdomar vars uppgift
            det är att lägga fram konkreta förslag till den framtida sex-
            och samlevnadsundervisningen på gymnasiet. Ungdomarna kommer att
            utses av sina elevråd på tio skolor runt om i Sverige. De skall
            använda sin egen skola som referensgrupp. På varje skola skall
            de också utse en s.k. generationsgrupp, där även äldre får vara
            med.
          </note>
          <note>
            Detta har jag fattat beslut om i samråd med ungdomar som tyckte
            att även de gamla kan få vara med och tycka. Men det är ungdomarna
            som kommer att lägga fram förslagen, och det är de som är huvudpersonerna
            i ungdomsgruppen.
          </note>
          <note>
            För det fjärde: Skolverkets utbildningsinspektörer kommer inför
            nästa år att få ett speciellt uppdrag att utvärdera skolans mobbningsplaner,
            liksom det som står i båda våra läroplaner, rektors övergripande
            ansvar för sex- och samlevnadsundervisningen och
          </note>
          <note>
            ANT-undervisningen. Det har ju också tagits upp av utskottet.
          </note>
          <note>
            Vi lägger där någonting övergripande, ämnen som går in i varandra.
            Det är också de områden som är de svåraste när det gäller verkställande
            i praktiken. Därför är det väldigt viktigt att inspektörerna får
            det här uppdraget och ser hur vi hanterar rektors ansvar för övergripande
            ämnen. I de två läroplanerna är det ju första gången vi arbetar
            på det sättet, utan kurser direkt riktade mot enskilt ämne.
          </note>
          <note>
            Av granskningen skall också framgå hur väl skolan i dessa frågor
            samverkar med föräldrar och övriga intressenter i närsamhället,
            t.ex. socialtjänst och polis.
          </note>
          <note>
            Skolverket skall redovisa resultatet nästa höst.
          </note>
          <note>
            För det femte: Vi kommer också att tillsätta den nämnd som i
            dagens betänkande benämns inspektionsnämnd. Jag har dock för avsikt
            att ändra dess namn. Vi kommer att lägga fram förslag om att den
            skall kallas kvalitetsgranskningsnämnd. Jag tycker att detta namn
            stämmer bättre mot den verklighet som nämnden skall stå för. Det
            handlar inte om att inspektera och dra i örat, utan det handlar
            om att utveckla skolan.
          </note>
          <note>
            Nämnden kommer att inrättas den 1 juli 1999, och den skall på
            regeringens uppdrag genomföra kvalitetsgranskning och kvalitetsbedömning
            inom särskilt angivna områden. Men den skall också ha initiativrätt,
            dvs. rätt att själv ta upp områden som den tycker är viktiga.
            Just initiativrätten ser jag som oerhört värdefull. De som skall
            finnas i den här nämnden är folk som är ute i verkligheten. I
            den skall finnas vanliga kommunpolitiker, rektorer, förvaltningschefer
            och lärare. De som är ute i verkligheten skall också kunna fungera
            centralt och vara ett stöd för mig som minister och för er som
            ledamöter i riksdagen.
          </note>
          <note>
            För det sjätte: Vi kommer nu att tillsätta den kommitté som också
            utskottet har önskat och som skall göra en översyn av skollagen.
            I den kommittén kommer att ingå parlamentariker, representanter
            för lärarorganisationerna, kommunförbund och jurister.
          </note>
          <note>
            Enligt min uppfattning skall kommittén föreslå hur skollagen
            skall förenklas och förtydligas samt anpassas till ett mål- och
            resultatstyrt skolväsende och till den ansvarsfördelning som råder
            mellan stat och kommun. Kommittén bör även få i uppdrag att överväga
            hur skollagen bör utformas.
          </note>
          <note>
            För det sjunde: Vi kommer också att starta försöksverksamhet
            med en slopad timplan.
          </note>
          <note>
            För det åttonde - jag går för att vinna tid fram litet snabbt:
            Notprojektet kommer att fortsätta i ytterligare fem år. Projektet
            har varit mycket lyckosamt, och därför ger vi det alltså möjlighet
            till ytterligare fem år.
          </note>
          <note>
            Fru talman! Jag hoppas att vi med dessa förändringar skall kunna
            närma oss målet en skola där eleven står i centrum - inte lärarna,
            inte föräldrarna och inte skolpolitikerna utan just eleven; en
            skola för alla, inte för några, inte för många utan för alla.
          </note>
          <note type="speaker">
            Anf. 172 YVONNE ANDERSSON (kd) replik:
          </note>
          <note>
            Fru talman! Skolministerns anförande innehöll mycket som jag
            bara tacksamt kan ta emot. Jag skall inte använda tiden till att
            beröra det. Det var många fina idéer och projekt som skulle initieras
            och som stämmer väl med kristdemokraternas skolpolitik.
          </note>
          <note>
            I mitt inledningsanförande, som skolministern tyvärr inte kunde
            höra, ställde jag en fråga om hur man får det att gå ihop när
            man utgår från att barn är olika men likväl bygger ett skolsystem
            där barn betraktas som om de vore lika. De skall lära sig ungefär
            lika mycket och på ungefär lika lång tid på ungefär samma sätt
            och därtill vid samma tidpunkt i livet. Min fråga var: Är inte
            detta feltänkt, och vad kan man göra åt detta?
          </note>
          <note type="speaker">
            Anf. 173 Statsrådet INGEGERD WÄR-NERSSON (s):
          </note>
          <note>
            Fru talman! Låt mig svara Yvonne Andersson och även ge ett svar
            på en av Birgitta Selléns frågor.
          </note>
          <note>
            Vi kommer under våren att lägga fram en proposition med anledning
            av en utredning om funktionshindrade elever i skolan. Den berör
            elever som har grava funktionshinder men också elever som har
            mindre svårigheter i skolan.
          </note>
          <note>
            Vi kommer också att beröra det som Yvonne Andersson tar upp,
            nämligen att olika barn behöver olika tid. Vi kommer att ta upp
            just tidsanvändningen, att en del barn kanske behöver tio år.
            Vi kommer också att ta upp individuella studieplaner, som Birgitta
          </note>
          <note>
            Sellén berörde. Vi skall också studera en förlängning av gymnasieskolan,
            hur lång tid man behöver även i den skolan.
          </note>
          <note>
            FUNKIS-utredningen har mycket klart och tydligt visat just på
            behovet av olika tidsanvändning hos olika barn, och vi kommer
            att återkomma med konkreta förslag i propositionen med anledning
            av FUN-
          </note>
          <note>
            KIS-utredningen.
          </note>
          <note type="speaker">
            Anf. 174 YVONNE ANDERSSON (kd) replik:
          </note>
          <note>
            Fru talman! I mitt inledningsanförande frågade jag också om balansen
            mellan praktisk och teoretisk kunskap. Vid sekelskiftet var de
            praktiska kunskaperna allmängods, och det teoretiska var ett eftersatt
            behov. I hög grad därför startade folkbildningsverksamheten, och
            sedan tog politikerna över ansvaret.
          </note>
          <note>
            Nu är läget ett annat. Den teoretiska kunskapen är allmängods,
            och det praktiska kunnandet ofta ett eftersatt behov.
          </note>
          <note>
            Min fråga till skolministern är: Är skolministern beredd att
            ta upp kampen för handens arbete och uppvärdera det?
          </note>
          <note type="speaker">
            Anf. 175 Statsrådet INGEGERD WÄR-NERSSON (s):
          </note>
          <note>
            Fru talman! Det är oerhört viktigt att vi använder båda våra
            hjärnhalvor. Det har mycken forskning visat. Bortsett från att
            vi har olika syn på hur många barn som skall finnas i förskolan,
            från ett års ålder och uppåt, finns det i dag möjlighet att ha
            barn från 1
          </note>
          <note>
            års ålder och upp till 20 års ålder i olika verksamheter. Det
            är en oändligt lång tid.
          </note>
          <note>
            Den tiden kan inte bara fyllas upp av någon form av teoretisk
            kunskap. Här måste vi använda hela kroppen, i allt från drama
            till dans, med användning av våra estetiska sinnen i olika former
            med handen.
          </note>
          <note>
            Jag tror att det är väldigt viktigt att denna möjlighet ges i
            alla åldrar, såväl så att säga på det gamla högstadiet som inom
            gymnasieskolan.
          </note>
          <note type="speaker">
            Anf. 176 ANDERS SJÖLUND (m) replik:
          </note>
          <note>
            Fru talman! Vi går en demokratiskt intressant utveckling till
            mötes när våra statsråd delar ut pengar till verksamheter. Vi
            har hört talas om Perssonpengar och om Ylvapengar, och vi får
            väl snart se också
          </note>
          <note>
            Ingegerd Wärnersson-pengar i våra skolor. Det blir intressant
            att skåda.
          </note>
          <note>
            Skolministern säger att alla skolor i alla kommuner kommer att
            få ta del av IT-satsningen. Jag utgår från att det gäller även
            friskolorna, och det är bra att få det bekräftat.
          </note>
          <note>
            I övrigt tog sig ambitionen på slutet i skolministerns tal. Vi
            fick då exempel på vad som kan ske lite längre fram. Jag har dock
            funderingar kring några andra saker.
          </note>
          <note>
            Vad tänker skolministern om elevernas kunskaper och om kvaliteten
            i skolan rent allmänt, bortsett från
          </note>
          <note>
            Skolverkets arbete, som ju alltmer präglas av regeringens verktyg,
            vilket vi tycker är olämpligt. Vi tycker att det är lämpligt att
            man har en fristående enhet som granskar. Man skall aldrig granska
            sig själv. Det är dumt.
          </note>
          <note>
            Hur ser skolministern på lärarbristen, som blir alltmer besvärande
            framför allt när det gäller årskurserna 4-9?
          </note>
          <note>
            Händer det någonting med betygskriterierna?
          </note>
          <note type="speaker">
            Anf. 177 Statsrådet INGEGERD WÄR-NERSSON (s):
          </note>
          <note>
            Fru talman! Låt mig först kommentera det som sades om Ingegerd
            Wärnersson-pengar. Med den i och för sig ganska korta bekantskap
            som jag har haft med Erik Åsbrink tror jag inte att det skulle
            bli så väldigt populärt, om jag började kalla någonting för
          </note>
          <note>
            Ingegerd Wärnersson-pengar, men jag skall försöka.
          </note>
          <note>
            Det vore kanske inte en så dum idé.
          </note>
          <note>
            Vad tycker jag om elevernas kunskap och skolans kvalitet? Ibland
            stannar jag upp och tittar tillbaka bara på den tid som jag själv
            har varit lärare. Jag tror att det är viktigt att göra ett sådant
            historiskt tillbakablickande på dessa 30 år och jämföra vad elever
            kunde då och vad elever kan i dag.
          </note>
          <note>
            Generellt kan fler elever mer. Ser jag tillbaka 30
          </note>
          <note>
            år finner jag att få elever kunde ganska mycket, många elever
            låg någonstans mittemellan, och en del elever kunde väldigt lite.
            Generellt har vi alltså givit mer kunskap till fler elever.
          </note>
          <note>
            Vi måste ständigt utveckla alla. Vi ägnar här i kammaren mycken
            tid, vilket är bra, åt de elever som har de största behoven, men
            vi skall också använda de möjligheter vi har i dag, t.ex. via
            IT, att vidareutveckla de elever som verkligen har fått förmånen
            av en extrabegåvning - där vi kan arbeta med distansundervisning
            mot högskolorna och i vissa fall kan utveckla individuella planer
            och studieplaner för gymnasieeleverna.
          </note>
          <note>
            Med utgångspunkt i Skolverket, i OECD-
          </note>
          <note>
            rapporter och i internationella undersökningar tycker jag att
            vi har en bra kvalitet på dagens elever.
          </note>
          <note>
            När det gäller lärarbristen var det sagt att den s.k.
          </note>
          <note>
            SLUR-gruppen skulle avlämna sitt förslag den
          </note>
          <note>
            15 december, men tiden har varit knapp, och vi har gjort den
            bedömningen att det är bättre att ta i anspråk ett par veckor
            extra. Man kommer i stället att presentera den i början av januari.
          </note>
          <note type="speaker">
            Anf. 178 ANDERS SJÖLUND (m) replik:
          </note>
          <note>
            Fru talman! Tack för det svaret! Jag kan då förstå att skolministern
            accepterar att de svenska skoleleverna till 6-7 % går ut med icke
            godkända betyg, och det är allvarligt.
          </note>
          <note>
            Den andra frågan gäller pengarna. Jag tycker att vi här i kammaren
            kan bli överens om att det är skattebetalarnas pengar och att
            det inte är något enskilt statsråd som skall pryda de pengarna
            med sitt namn.
          </note>
          <note>
            Det vore klädsamt för framtiden. Jag hoppas att vi kan få det
            dithän.
          </note>
          <note>
            Jag skulle också gärna vilja få ett klarläggande.
          </note>
          <note>
            Socialdemokraternas samarbetspartner Vänsterpartiet är mycket
            dogmatiskt när det gäller de fria skolorna.
          </note>
          <note>
            Jag kan ta ett exempel från Umeå. Där håller ambitiösa elever,
            föräldrar och lärare precis på att starta en friskola. De är missnöjda
            med dagens skolsystem, men de har också ambitioner på annat sätt.
            Vad kan vi säga till de föräldrarna och till andra föräldrar runt
            om i Sverige? Det är tusentals elever som går i friskolor. Kommer
            systemet att förändras eller inte under den här mandatperioden?
          </note>
          <note type="speaker">
            Anf. 179 Statsrådet INGEGERD WÄR-NERSSON (s):
          </note>
          <note>
            Fru talman! När det gäller de fristående skolorna satt jag själv
            i den kommitté som lade fram det förslag som så småningom som
            proposition togs av riksdagen. Vi följer upp det beslutet och
            ser hur det fungerar rent ekonomiskt och om kommunerna följer
            upp det ansvar som vi har ålagt dem i den propositionen. Vi ser
            också efter hur fördelningen av medel används på de fristående
            skolorna, om de kommer de elever till godo som har särskilda behov.
          </note>
          <note>
            Det finns i dag ingen som helst avsikt att riva upp detta beslut.
          </note>
          <note type="speaker">
            Anf. 180 PER BILL (m) replik:
          </note>
          <note>
            Fru talman! Skolministern väljer att titta på den ljusa sidan,
            och det är naturligtvis enkelt och trevligt.
          </note>
          <note>
            Men det är samtidigt genom att titta på den mörka sidan och på
            det man borde kunna göra bättre som man lär sig och som man kan
            förbättra sig.
          </note>
          <note>
            Till att börja med tycker jag också att nyspråkligheten att kalla
            skattebetalarnas pengar ena gången
          </note>
          <note>
            Perssonpengar och andra gången Ylvapengar är förskräcklig. Det
            är väl inte så att statsråden lägger ut ens en enda liten krona
            ur egen ficka.
          </note>
          <note>
            När det gäller att det inte skall bli några nya reformer utom
            de nio små förändringarna i kanten, har vi världens kanske dyraste
            skola och ändå medelmåttiga resultat på många olika håll. Är inte
            det ett stort problem?
          </note>
          <note>
            Det andra snuddade skolministern vid, nämligen mobbning och våld
            i skolan. En säker och trygg miljö är en grund, en förutsättning
            för att man skall kunna få eller skaffa sig den kunskap man behöver.
            Om man vet att man riskerar att få stryk på nästa rast tror jag
            inte att man har den studiero som man behöver.
          </note>
          <note>
            Mina frågor är: Vilka konkreta åtgärder tänker skolministern
            vidta för att få ordning på de här två mörka sidorna?
          </note>
          <note type="speaker">
            Anf. 181 Statsrådet INGEGERD WÄR-NERSSON (s):
          </note>
          <note>
            Fru talman! Egentligen skulle Per Bill ha ställt frågan till
            riksdagens ledamöter. Flera av de nio förslag som jag räknade
            upp är beslutade i just denna kammare, och de var mycket eftertraktade
            av kammaren. Om riksdagen själv vill kalla sina förändringar
          </note>
          <note>
            "små förändringar i kanten" är det upp till riksdagen, men jag
            ser dem som radikala och bra förändringar, som kommer att göra
            det bättre för eleverna i skolan.
          </note>
          <note>
            Om man läser och går in i vad samtliga mina nio punkter står
            för inser man att syftet är just att säkra och göra det bättre
            för de elever som i dag inte klarar av sin skolgång.
          </note>
          <note>
            När jag väljer att beskriva den positiva bilden gör jag det på
            uppmaning av alla de elever och ungdomar som jag får brev från
            varje vecka, som jag möter ute på mina skolbesök och som inte
            längre vill höra den negativa bilden av dem själva eller av den
            skola de går i.
          </note>
          <note>
            Jag har inga lappar för mina ögon som döljer den mörka bilden.
            Det sade jag också i min inledning.
          </note>
          <note>
            Varje åtgärd som jag kommer att vidta som minister är till för
            att stärka skolan och göra det bättre i skolan, framför allt för
            de elever som har de största behoven.
          </note>
          <note type="speaker">
            Anf. 182 PER BILL (m) replik:
          </note>
          <note>
            Fru talman! Jag tror att ett av de absolut största problemen
            i Sverige är att väldigt många fortfarande går omkring och tror
            att vi är bäst i världen. Det är hög tid att vi försöker göra
            en så nyanserad bild som möjligt av verkligheten, såsom den faktiskt
            är.
          </note>
          <note>
            Det andra är att jag tycker att varje elev måste få det bättre,
            inte bara de som i dag har läs- och skrivsvårigheter eller något
            annat. Det gäller att stimulera samtliga elever i skolan mer än
            vad man gör i dag.
          </note>
          <note type="speaker">
            Anf. 183 Statsrådet INGEGERD WÄR-NERSSON (s):
          </note>
          <note>
            Fru talman! Jag är helt övertygad om att vi inte är bäst i världen.
            Jag brukar säga att vi har ett unikt system från 1 till 20 år
            med välutbildad personal. Det är unikt. Men på enskilda områden
            och inom enskilda klasser kan vi hitta exempel i världen som vi
            kan lära oss oerhört mycket av.
          </note>
          <note>
            Om Per Bill lyssnade på mitt anförande hörde han att jag nämnde
            två små enkla ting som lärarna i Torekov hade tagit från Capri.
            Det ena var att eleverna på
          </note>
          <note>
            Capri var oerhört stolta över sin historia. De berättade att
            de t.o.m. kunde gudasagorna. Det var små femteklassare, och de
            hade en stolthet som de lärare som jag träffade kände att de inte
            hade gett sina elever.
          </note>
          <note>
            Där fick de en sak att fundera över. Där var de på
          </note>
          <note>
            Capri bättre.
          </note>
          <note>
            Det andra var att eleverna på Capri, genom att de hade helt andra
            ekonomiska förhållanden, också värnade om skolan. Det var ingen
            självklarhet att få fina böcker, att få en penna eller att över
            huvud taget gå i skolan. När lärarna i Torekov berättade det för
            sina elever på Sandlyckeskolan hade de väldigt svårt att förstå
            det. De är ju uppvuxna i ett annat samhälle med en annan kultur.
          </note>
          <note>
            Jag är övertygad om, Per Bill, att vi lär varje gång vi är med
            i ett EU-projekt eller har ett samtal både inom Sverige och utom
            våra gränser.
          </note>
          <note type="speaker">
            Anf. 184 BIRGITTA SELLÉN (c) replik:
          </note>
          <note>
            Fru talman! Det var intressant att höra på statsrådet Wärnersson,
            speciellt när hon räknade upp punkterna. Det var många positiva
            saker som togs upp, bl.a. försöket med individuella studieplaner.
            Jag hoppas att det kommer till alla elever. Även detta att man
            tänker göra försök med slopad timplan är väldigt intressant.
          </note>
          <note>
            Sex och samlevnad var också en punkt som statsrådet poängterade
            och sade att man är på gång att göra något bra av för gymnasieskolan.
            Men jag hoppas att statsrådet också tänker på att högstadiet i
            dag inte heller har det tillräckligt bra. Man får inte glömma
            bort de eleverna utan måste se till att det fungerar bra där.
            De är i den åldern då sex och samlevnad är
          </note>
          <note>
            "försök" för många ungdomar.
          </note>
          <note>
            Vad gäller de mörka sidorna pratade jag i mitt anförande om att
            jag tycker att dramapedagoger är ett bra sätt att lösa den biten.
            Statsrådet pratade också lite om drama. Jag hoppas att det kan
            utvecklas och att statsrådet är redo att satsa pengar på att utbilda
            mer dramapedagoger. Jag vill gärna höra några tankar om det.
          </note>
          <note>
            Jag har inte fått något bra besked om statsrådet är beredd att
            ta initiativ till en bred överenskommelse vad gäller betygssystemet.
          </note>
          <note type="speaker">
            Anf. 185 Statsrådet INGEGERD WÄR-NERSSON (s):
          </note>
          <note>
            Fru talman! Jag skall svara när det gäller de individuella studieplanerna.
            Det står skrivet att inom gymnasieskolan skall varje elev i dag
            ha rätt till en individuell studieplan. Det är inte så i praktiken.
            Det finns inte inom grundskolan.
          </note>
          <note>
            Vi har inte skrivit propositionen som handlar om
          </note>
          <note>
            FUNKIS-utredningen. Jag pratar nu om elever med de största behoven.
            Jag tycker att individuella studieplaner är oerhört bra. Att jag
            i dag är tveksam att ta steget fullt ut beror på att jag tror
            att skolan kanske inte har kompetensen att klara av det, men det
            här är min vision. Om jag inte tar steget fullt ut med FUN-
          </note>
          <note>
            KIS är det ändå det första, och jag tänker fortsätta med det.
          </note>
          <note>
            När det gäller betygen vill jag svara ärligt att jag för dagen
            inte har någon som helst avsikt att se över betygen. Vi har ju
            fått dem ganska nyligen. Däremot lyssnar jag noggrant på de synpunkter
            som kommer in angående betygen. De synpunkter som framför allt
            har förts fram till mig gäller stegen på gymnasieskolan, och det
            är steget mellan Godkänd och Väl godkänd. Det är det jag har hört
            allra mest om. Jag har alltså för dagen ingen avsikt, men jag
            följer frågan ordentligt.
          </note>
          <note type="speaker">
            Anf. 186 BIRGITTA SELLÉN (c) replik:
          </note>
          <note>
            Fru talman! Med tanke på att vi har den bästa kompetensen på
            lärarna hoppas jag att statsrådet är redo att satsa på individuella
            studieplaner även lägre ned. Eftersom jag själv kommer från den
            världen och är lärare i bakgrunden, vet jag att kompetensen finns
            och att man vill prova detta även i grundskolan. Jag hoppas att
            det går vidare.
          </note>
          <note>
            Jag tycker att skriken om betygen för ett halvår sedan var allvarliga.
            Det har diskuterats väldigt mycket inom skolvärlden bland föräldrar,
            i lokala skolstyrelser osv. Jag tycker att det är värt att ta
            på allvar även om det betygssystem vi har nu är nytt. Det måste
            justeras.
          </note>
          <note type="speaker">
            Anf. 187 BRITT-MARIE DANESTIG (v) replik:
          </note>
          <note>
            Fru talman! Jag vill också tacka för den väldigt ljusa, positiva
            och nyanserade bild som skolministern gav i sitt anförande. På
            en punkt har jag några frågor att ställa, och det gäller den stora
            satsningen om en och en halv miljard på IT i skolan som Vänsterpartiet
            har ställt sig bakom. Skolministern nämnde sina förhoppningar
            om positiva inlärningseffekter genom IT.
          </note>
          <note>
            Det hoppas vi också.
          </note>
          <note>
            Problemet är att vi förutsätter det, men egentligen vet vi mycket
            lite om i vilken grad IT omskapar villkoren för undervisning och
            inlärning. Vi vet väldigt lite också om på vilket sätt lärar-
            och elevrollen förändras.
          </note>
          <note>
            Vi har i vår motion föreslagit att man skall satsa ca 40 miljoner
            av de myckna pengarna - av de en och en halv miljarder kronorna
            - för att beforska detta område. För att vi skall kunna nå de
            goda effekter som vi alla strävar efter är det viktigt att vi
            får en bild av vad som verkligen händer. Det är det ena.
          </note>
          <note>
            Det andra är att vi också tycker att satsningen på de yrkesverksamma
            lärarna är bra, men vi tycker kanske att skolministern har förbisett
            dem som redan befinner sig i utbildning för att bli lärare. Det
            är inte alltid så idealiskt på våra lärarutbildningar att man
            har tillräcklig tillgång till datorer. Det är viktigt att de lärare
            som vi nu släpper ut inte bara kan tekniken kring datorn utan
            också har idéer kring hur man kan använda den i undervisningen.
            Det bästa sättet att lära sig detta och bli förtrogen med datorn
            är att använda den under sin egen utbildningstid.
          </note>
          <note>
            Jag skulle vilja att skolministern kommenterade det.
          </note>
          <note type="speaker">
            Anf. 188 Statsrådet INGEGERD WÄR-NERSSON (s):
          </note>
          <note>
            Fru talman! Det är helt riktigt som Britt-Marie
          </note>
          <note>
            Danestig säger. Vi har i dag inget belägg för vad IT-
          </note>
          <note>
            undervisningen kommer att medföra. Det finns ingen forskning
            kring om IT kommer att göra att skolan blir bättre.
          </note>
          <note>
            Men IT kräver en annan pedagogik och ett annat arbetssätt än
            vad man kanske tillämpar när man sitter med en lärobok framför
            sig. Det kommer att ställa krav på lärarna när det gäller att
            kunna urskilja vilket stoff som är lämpligt och när det gäller
            att göra analyser av befintligt stoff. Det gäller att lära elever
            att söka. Vad är det egentligen för fakta vi vill ha tag på?
          </note>
          <note>
            Vad är det för kunskap vi vill få, och hur når vi den?
          </note>
          <note>
            Det gäller vilken pedagogik man skall använda för att nå fram
            och för att få ut informationen från själva datorn. Där ser jag
            att det krävs ett annorlunda arbetssätt.
          </note>
          <note>
            Men datorn får aldrig ersätta människan. Samtalet mellan elever
            och lärare är egentligen grunden för ett bra användande av datorn.
            Samtalet mellan eleverna om vad de vill använda datorn till är
            också oerhört viktigt.
          </note>
          <note>
            Själva forskningen får vi återkomma till. Det kommer ständigt
            att pågå forskningsarbeten för att följa upp och utvärdera satsningen.
          </note>
          <note>
            När det gäller lärarutbildningen vill jag säga att det har lämnats
            direktiv till LUK, vars arbete pågår, om att lärarhögskolorna
            särskilt skall beakta hur de lär ut användning av datorer på sina
            skolor. Riksdagen har också tidigare beslutat om att avsätta medel
            just för kompetensutbildning för dem som arbetar på lärarhögskolorna
            och använder datorn.
          </note>
          <note type="speaker">
            Anf. 189 BRITT-MARIE DANESTIG (v) replik:
          </note>
          <note>
            Fru talman! Jag är glad över det svar som skolministern gav.
            Jag tror att det är viktigt att vi satsar pengar på forskning
            kring detta område. Det känns tryggt att skolministern ämnar återkomma
            till denna fråga, för det är många saker man bör belysa.
          </note>
          <note>
            Jag är också glad över att skolministern så kraftigt betonade
            att datorerna inte får ersätta människor - en uppfattning som
            jag och mitt parti verkligen delar. Vi har skrivit i vår motion
            att införandet av datorer aldrig får vara en ursäkt för att man
            exempelvis minskar lärartätheten. Det tror vi är oerhört viktigt.
            Det finns enligt bl.a. Ulla Riis utvärdering en tendens att man
            i beslutshierarkin åtminstone på tjänstemannasidan i kommunerna
            är väldigt fixerad vid själva datortekniken och datorerna.
          </note>
          <note type="speaker">
            Anf. 190 GUNNAR GOUDE (mp) replik:
          </note>
          <note>
            Fru talman! Jag vill först uttrycka min förvåning över en skolminister
            vars första uttalande var att det behövs arbetsro i skolan, och
            som sedan redan efter två månader kommer till riksdagen och beskriver
            den mest sprudlande aktivitet i skolan jag har hört någon beskriva
            i denna kammare på mycket länge. Det är trevligt att tonvikten
            läggs på arbete. Jag förstår vad som menas. Det är alltså inte
            organisatoriska förändringar, utan det är förändringar och positiva
            stimulanser när det gäller skolans inre verksamhet som står på
            programmet.
          </note>
          <note>
            Vi noterar naturligtvis från Miljöpartiets sida med glädje de
            nio punkterna. Det gäller utformningen av
          </note>
          <note>
            IT-satsningen, internationaliseringen, sex- och samlevnadsundervisningen
            och dess form med eleverna i centrum, att värdegrunden har fått
            en framskjuten plats, att de estetiska ämnena förs fram osv. Det
            är nästan så att jag skulle vilja avstå från att ställa en fråga.
          </note>
          <note>
            Jag har ändå i mitt anförande, som jag tror att skolministern
            inte hörde, återigen upprepat Miljöpartiets krav på åtgärder för
            elever med specifika läsoch skrivsvårigheter. Det är en punkt
            som har stått på dagordningen här i riksdagen under många år,
            och det har gjorts många utredningar. Jag skulle från skolministern,
            som jag vet har ordentliga kunskaper på området och också känner
            för frågan, vilja höra en sorts garanti för att den utredning
            som nu kommer som en fortsättning av FUNKIS verkligen också får
            direktiv att vidta åtgärder när det gäller denna fråga.
          </note>
          <note>
            Jag skulle även vilja fråga om Kvalitetsgranskningsnämnden också
            har fått i uppdrag att titta på förskolan och dess läroplan och
            göra en utvärdering av den.
          </note>
          <note type="speaker">
            Anf. 191 Statsrådet INGEGERD WÄR-NERSSON (s):
          </note>
          <note>
            Fru talman! Jag har inte skrivit färdigt propositionen. Vi håller
            på och sammanställer de remissvar som har kommit in angående FUNKIS.
            Därför går jag nu i mitt minne noggrant igenom vad vi egentligen
            sade när det gäller just elever med läs- och skrivsvårigheter.
          </note>
          <note>
            De nämns i FUNKIS-utredningen. Det nämns också andra grupper
            som faktiskt är berörda, nämligen det vi kallar gravt språkstörda
            barn. Det är en grupp som är tämligen okänd. Det är en grupp som,
            om vi går några år tillbaka, hamnade inom särskolan eller inte
            fick rätt stöd i skolan. Vi kommer på flera punkter att beröra
            dessa elever - från dem med läsoch skrivsvårigheter till dem med
            grav språkstörning.
          </note>
          <note>
            Dessa områden går ofta in i varandra.
          </note>
          <note>
            Det vi också har tagit upp är den allmänna och breda kompetensutbildning
            som behövs för alla lärare. Vi måste på bred basis skapa en merkunskap
            om hur man möter elever som har t.ex. läs- och skrivsvårigheter.
          </note>
          <note>
            I LUK - Lärarutbildningskommittén - diskuterades också dyslexi.
            Man kan fundera över framtiden.
          </note>
          <note>
            Behöver en lärare som skall undervisa i årskurs 9
          </note>
          <note>
            också ha kunskap om t.ex. läs- och skrivsvårigheter och hela
            läsprocessen?
          </note>
          <note>
            Jag känner att detta var det sämsta svaret i dag,
          </note>
          <note>
            Gunnar Goude. Men vi är inte färdiga med skrivningarna när det
            gäller FUNKIS-utredningen, så jag ber att få återkomma. Det var
            inget tillfredsställande svar;
          </note>
          <note>
            det medger jag.
          </note>
          <note type="speaker">
            Anf. 192 GUNNAR GOUDE (mp) replik:
          </note>
          <note>
            Fru talman! Det duger gott, men det kom inget svar alls när det
            gäller förskolans läroplan. Det kanske jag kan få sedan.
          </note>
          <note>
            Jag vill ställa en annan halvelak fråga, när vi nu har en skolminister
            som rör sig som fisken i vattnet i skolans inre värld. Hur är
            det med arbetet utåt, alltså skolans kontakter med omvärlden?
          </note>
          <note>
            Vi har ett behov av att få praktikutbildningen utbyggd och även
            APU:n på gymnasiet. Från Miljöpartiets sida har vi önskat en lärlingsutbildning
            där vi har en försöksverksamhet annonserad. Kommer de här delarna
            av skolans arbete, dvs. ut mot samhället och ut mot näringslivet,
            också att stimuleras?
          </note>
          <note>
            Låt mig lägga till när det gäller dyslexi att samma metod som
            skolministern använde här i talarstolen går att använda även där.
            Det pågår verksamhet på en rad skolor som är mycket intressant,
            t.ex. läskliniker av olika typer. Det goda exemplet går att föra
            fram, och det kan antagligen vara stimulerande för andra skolor
            att få ta del av.
          </note>
          <note type="speaker">
            Anf. 193 Statsrådet INGEGERD WÄR-NERSSON (s):
          </note>
          <note>
            Fru talman! Nej, jag svarade inte när det gällde förskolan. Vi
            håller precis på att skriva ned direktiven till den här nämnden,
            och när de är färdigskrivna kommer jag att kunna svara på om det
            kommer att omfatta förskolan eller inte. Att jag i dag tvekar
            beror på att förskolan i dag inte finns som en egen skolform,
            och därför vill jag återkomma med svaret på frågan.
          </note>
          <note>
            När det gäller samarbetet mellan gymnasieskola och arbetsliv,
            den punkt jag glömde att svara på, har jag i dag undertecknat
            ett brev med en inbjudan till berörda parter - näringslivet, skolan,
            de fackliga organisationerna osv. - till en samverkansgrupp om
            hur vi kan utveckla samarbetet mellan skola och näringsliv. Det
            behövs på en lång rad områden, alltifrån
          </note>
          <note>
            APU till att bättre kunna hantera den s.k. lärlingsutbildningen.
            Denna har tyvärr inte blivit riktigt vad vi hade tänkt oss. Det
            är en lite för smal verksamhet.
          </note>
          <note>
            Här måste vi också gå till botten och se varför vi inte nådde
            målen.
          </note>
          <note>
            Denna inbjudan går ut nu i dagarna, och jag hoppas att det första
            sammanträdet skall kunna komma till stånd i mitten av januari.
          </note>
          <note type="speaker">
            Anf. 194 ULF NILSSON (fp) replik:
          </note>
          <note>
            Fru talman! Jag tycker också att skolministern sade en hel del
            positivt. Det var både positiva förslag och en positiv bild av
            skolan som den kan fungera när den är som bäst. Jag tycker t.ex.
            att det är roligt att det kommer förslag om försöksverksamhet
            utan timplan. Det är inte med detaljstyrning vi skall styra skolan.
            Det fanns också andra goda förslag.
          </note>
          <note>
            Det jag tycker är tråkigt med skolministerns anförande är att
            de som är oroliga över de problem som finns i skolan naturligtvis
            väntar sig att höra att också skolministern både är medveten om
            dem och engagerad i dem och att hon tänker reagera på något sätt.
            Låt mig lyfta fram två saker. Jag tänker fortfarande på de många
            avhoppen från gymnasieskolan samt de många elever som kommer från
            grundskolan och går vidare och inte har med sig tillräckliga kunskaper.
            Jag tänker också på den närmast katastrofala lärarbristen.
          </note>
          <note>
            En förutsättning för att kunna göra något åt det första problemet
            är att veta hur det står till. Jag återkommer till det här med
            utvärdering. Jag frågade
          </note>
          <note>
            Skolverket om man på något sätt hade i uppdrag att ta reda på
            vad betygen egentligen är värda. Oavsett vad man tycker om betyg
            är det ju betyg vi har, men vad är de värda? Sätts de på likvärdiga
            grunder? Lever
          </note>
          <note>
            Godkänt i verkligheten upp till de kriterier som finns eller
            inte? Detta kunde man få reda på genom att t.ex.
          </note>
          <note>
            jämföra nationella prov och ämnesprov osv.
          </note>
          <note>
            Min konkreta fråga är: Tycker skolministern att det skulle vara
            intressant att ge i uppdrag att verkligen försöka få fram fakta
            om vad betygen som sätts i dagens skola står för - om de motsvarar
            de kriterier som är uppsatta, hur de förhåller sig till nationella
            prov osv.? Att skolministern inte vill ha ett fristående kvalitetsinstitut
            har jag redan fått reda på.
          </note>
          <note>
            Den sista frågan är: Har skolministern ingen reaktion alls på
            eller några förslag för att råda bot på lärarbristen? På gymnasieskolan
            är över hälften över 50
          </note>
          <note>
            år, så där kommer det att vara avfolkat om ungefär tio år.
          </note>
          <note type="speaker">
            Anf. 195 Statsrådet INGEGERD WÄR-NERSSON (s):
          </note>
          <note>
            Fru talman! Nej, jag vill nog inte ha något fristående institut.
            Däremot tycker jag att det är oerhört viktigt att vi inriktar
            Skolverkets roll och uppgift som myndighet på uppgifterna med
            tillsyn och granskning. Det här har skärpts efterhand. När jag
            ser på min roll som skolminister och det styrsystem vi har i dag
            kan jag konstatera att vi egentligen bara har de nationella läroplanerna,
            en viss del av lärarutbildningen och vår skollag att styra utifrån.
          </note>
          <note>
            Då är det oerhört viktigt att få veta hur det står till, precis
            som Ulf Nilsson säger. Blir det så som vi har tyckt från regering
            och riksdag? Jag vill använda mig av Skolverket som denna myndighet.
            Det är där granskningen skall ske så att man kan få rapporter
            tillbaka och också förslag och idéer om hur man kan göra förändringar.
          </note>
          <note>
            Det här med betygssystemet och dess kriterier är viktigt, och
            hur man jämför betyg med varandra är ett intressant spörsmål.
            Den första uppgift som Skolverket nu har fått är att göra en revidering
            av såväl betygskriterier som kursplaner i förhållande till när
            man sjösatte detta första gången. Det är tänkt att denna revidering
            skall pågå ständigt, dvs. ske vart femte år.
          </note>
          <note>
            Jag kan dock inte ge något löfte i dag om att jag speciellt tänker
            se över betygen. Men frågeställningen är mycket intressant. Jag
            tror att man måste ha den med sig för att sedan om ytterligare
            några år återkomma till denna typ av målrelaterat betygssystem
            och se om det är bättre eller sämre och om vi får ut den effekt
            vi vill ha.
          </note>
          <note>
            Någon nämnde förut det här med läsförståelse.
          </note>
          <note>
            Jag följer nu ett intressant EU-projekt där 130 länder har jämförts
            när det gäller elevers läsförståelse. Här kom Sverige och Norge
            i mitten, Finland i toppen och
          </note>
          <note>
            Danmark absolut i botten. Då börjar man fundera på vad det är
            som gör detta. Inte kan det vara så att vi lär ut saker och ting
            på så olika sätt. Nu är åtta länder engagerade i att se vad som
            egentligen ligger bakom kriterierna - precis det som Ulf Nilsson
            är inne på.
          </note>
          <note>
            Vad är det egentligen vi mäter när vi pratar om läsförståelse?
            Är det själva språkets uppbyggnad? Är det hur vi lär ut osv.?
            Frågeställningen tycker jag alltså är intressant.
          </note>
          <note type="speaker">
            Anf. 196 ULF NILSSON (fp) replik:
          </note>
          <note>
            Fru talman! Jag menar att man redan nu har så pass mycket uppgifter
            att om man utnyttjar dem på rätt sätt med hjälp av ämnesprov och
            nationella prov skulle man kunna få fram betydligt säkrare uppgifter
            när det gäller om betygen verkligen sätts på grundval av kriterierna
            eller om de sätts på grundval av någonting annat. Det är viktigt,
            just för att vi skall kunna ta hand om eleverna på rätt sätt,
            att veta att det betyg de har är värt det som det på papperet
            står för.
          </note>
          <note>
            Sedan hann inte skolministern svara på frågan om lärarbristen.
            Jag menar att den står så akut för dörren att det inte går att
            bara säga att vi väntar på att det skall komma förslag från någon
            kommitté osv. Jag skulle önska att skolministern hade några allmänna
            idéer om vad man skall göra i detta läge då hälften av lärarna
            i gymnasieskolan pensioneras om några år.
          </note>
          <note type="speaker">
            Anf. 197 Statsrådet INGEGERD WÄR-NERSSON (s):
          </note>
          <note>
            Fru talman! Jag fick i dag frågan från SLUR-
          </note>
          <note>
            gruppens ordförande om jag ville ta ett förslag som inte var
            riktigt färdigt - det fanns några punkter som man fortfarande
            var osäker på - eller om jag kunde tänka mig att vänta och få
            det efter juluppehållet.
          </note>
          <note>
            Man fortsätter alltså att arbeta under juluppehållet och kan
            komma tillbaka i början av januari. Min tanke var egentligen att
            i dag i denna kammare redovisa detta, men jag gjorde bedömningen,
            eftersom man sade att man behövde ett par veckor, att jag ville
            vänta. Jag vet inte var SLUR-gruppen i dag befinner sig.
          </note>
          <note type="speaker">
            Anf. 198 GUNILLA TJERNBERG (kd):
          </note>
          <note>
            Herr talman! Jag vill börja med att säga till skolministern att
            jag ser det som positivt att vi har fått en värdegrundsgrupp som
            nu arbetar. Vi kristdemokrater har vid många tillfällen pekat
            på behovet av att värderingsfrågorna lyfts fram i olika sammanhang
            i samhället och också i skolan.
          </note>
          <note>
            Riksdagen har beslutat att en läroplan skall införas för verksamheten
            i den kommunala förskolan. Som en konsekvens av beslutet återfinns
            för första gången i budgetpropositionen förskolan inom utgiftsområde
          </note>
          <note>
            Utbildning och forskning. Tidigare har den som bekant återfunnits
            inom Hälsovård, sjukvård och social omsorg. Förändringen är i
            och för sig i konsekvens med att barnomsorgsfrågor nu handhas
            av Utbildningsdepartementet.
          </note>
          <note>
            Språkbruk är ofta avslöjande, så även regeringens.
          </note>
          <note>
            I regeringens budgetproposition fortsätter man att tala om begreppet
            barnomsorg trots att man själv tagit initiativ till och fattat
            beslut om att det i skollagen numera heter förskola. Jag kunde
            också notera att skolministern delar min frustration vad gäller
            språkbruket när jag tog del av en artikel i Lärarförbundets facktidning
            för ett antal veckor sedan.
          </note>
          <note>
            Debatten om den s.k. maxtaxan på dagis är ett annat exempel på
            regeringens tvehågsenhet. En tvehågsenhet som sannolikt har sin
            grund i det orimliga i att mer eller mindre kräva att var och
            en skall lämna sina barn i en statligt reglerad verksamhet från
            ett års ålder och det orimliga i att en ettåring omfattas av samma
            läroplan som en femåring.
          </note>
          <note>
            Varför säger vi kristdemokrater det? Jo, vi ansåg när det här
            beslutet antogs, och vi ser fortfarandet det bekymret, att den
            största bristen i regeringens förslag till läroplan för förskolan
            är att det utvecklingspsykologiska perspektivet saknas helt. Ettåringen
            omfattas av samma läroplan som den femåring som kanske otåligt
            väntar på att få börja i förskoleklassen. De olika behov som en
            ettåring och en femåring har borde ha belysts mer utförligt i
            läroplanen.
          </note>
          <note>
            För föräldrar med barn i kommunal förskola innebär förslaget
            enbart en större tydlighet angående målsättningen med verksamheten.
            För personalen i förskolorna är en läroplan ett viktigt dokument
            för att markera verksamhetens betydelse. För föräldrar som föredrar
            någon annan barnomsorgsform kan dock beslutet inte uppfattas som
            något annat än en ytterligare styrning mot en enda omsorgsform,
            att så tidigt som möjligt placera sitt barn i kommunens förskola.
          </note>
          <note>
            Annars är risken att det kommer efter i utvecklingen och klarar
            sig sämre i skolan.
          </note>
          <note>
            Det som förstärker bilden av att det är enhetlighet och inte
            mångfald som eftersträvas är just det faktum att familjedaghem,
            öppna förskolor och enskilda förskolor inte omfattas av läroplanen.
          </note>
          <note>
            Det är inte så svårt att se att det, med minskade barnkullar
            och en fullt utbyggd kommunal förskola av den form som beslutet
            innefattar, inte kommer att finnas utrymme för några andra verksamhetsformer
            inom den kommunala barnomsorgen. Varför skall kommunen i ett trångt
            ekonomiskt läge satsa på flera olika omsorgsformer?
          </note>
          <note>
            I budgetpropositionen fortsätter regeringen tydligt detta synsätt.
            Regeringen slår fast att förskola efterfrågas i större utsträckning
            än familjedaghem. Ja, det är förvisso så. Den konstaterar att
            sedan 1996 har antalet inskrivna barn i familjedaghem minskat
            med
          </note>
          <note>
            14 000 barn till ca 96 000 barn. Någon analys av varför efterfrågan
            minskat går inte att utläsa i propositionen. Verkligheten är faktiskt
            den att i många kommuner erbjuds föräldrar inga alternativ. Det
            är sannolikt svårt att efterfråga något som inte erbjuds eller
            ens är möjligt att få.
          </note>
          <note>
            Regeringen slår tydligt fast att den anser att det är bäst för
            alla barn att omfattas av den kommunala förskolan med dess utbildningsinriktning.
            Familjepolitik blir utbildningspolitik, stod det att läsa i ett
            nyhetsbrev tidigare i år från Utbildningsdepartementet.
          </note>
          <note>
            Är det då så självklart att heldagsomsorg utanför hemmet är det
            bästa för alla barns utveckling de första levnadsåren, som regeringen
            gör gällande? Vi kristdemokrater anser inte det. Det är en kollektivistisk
            samhällssyn som vi inte bör ta med oss in i 2000-
          </note>
          <note>
            talet.
          </note>
          <note>
            Tvärtom visar internationell forskning att föräldrakontakten
            under de första åren är mycket viktig för barnets neurologiska
            utveckling och därmed också för barnets kapacitet att lära. Under
            den tiden är det just närheten och anknytningen till föräldrarna
            som är det viktiga.
          </note>
          <note>
            Till detta kommer att gruppstorleken inom förskolan i dag gör
            att det inte är möjligt att erbjuda en nära och personlig social
            relation med varje barn utifrån att 60 % av ett- och tvååringarna
            i dag finns i grupper med mer än 16 barn. Detta är enligt Barnombudsmannen
            en helt oacceptabel nivå.
          </note>
          <note>
            Samtidigt har det skett en kvalitetsutveckling av familjedaghemmen.
            Fler föräldrar väljer kooperativa eller privata omsorgsformer
            för sina barn. Vi kristdemokrater menar att i stället för att
            ensidigt framhålla en viss typ av omsorg talar allt för att vi
            bör vara öppna för olika barnomsorgsalternativ och satsa på hög
            kvalitet på de olika alternativen. Där inkluderar vi självklart
            förskolan. Då tänker jag på daghem, så att vi specificerar de
            olika omsorgsformerna.
          </note>
          <note>
            Framför allt måste vi en gång för alla slå fast att det är föräldrarnas
            självklara rätt att välja barn- och fritidsomsorgsform för sina
            barn. Först när man har åstadkommit en reell valmöjlighet för
            föräldrar blir det intressant att mäta och jämföra siffror som
            rör efterfrågan.
          </note>
          <note>
            Herr talman! Det är föräldrarna som bäst vet utifrån sitt/sina
            barns behov vilken omsorgsform som passar bäst för de egna barnen.
            För att detta skall vara möjligt måste alternativen finnas och
            erbjudas. Detta åstadkommer man genom att även familjedaghemmens
            behov uppmärksammas. Regeringen väljer att fortsätta osynliggörandet
            av familjedaghemmen. Det gäller också den öppna förskolan, som
            betraktas som något slags lyx som man både kan ha och mista.
          </note>
          <note>
            Öppna förskolan, herr talman, vill jag här i kammaren ta tillfället
            i akt att säga något om. Jag beklagar att skolministern inte är
            närvarande i kammaren och att inte heller socialdemokraten Torgny
            Danielsson är närvarande. Han var inne på den här frågan tidigare
            i kväll. Jag skulle gärna ha velat få synpunkter på öppna förskolan
            från både statsrådet och företrädaren för socialdemokraterna i
            den här debatten.
          </note>
          <note>
            Men jag skall ta tillfället i akt och säga något om den öppna
            förskolan. Den är av speciell betydelse för nyblivna föräldrar
            som vill ha stöd och hjälp. Den är av stor betydelse i områden
            där barnfamiljernas sociala nätverk är svagt, där arbetslösheten
            är hög och där barn och föräldrar har långt till grannar och umgänge.
          </note>
          <note>
            Den utgör ett stöd för föräldrar att kunna vara just föräldrar
            i mötet med andra vuxna och barn, att dela erfarenheter och få
            råd. Dagens familjer är små enheter som skall fylla många funktioner.
            Många öppna förskolor har i dag ett nära samarbete med socialtjänsten
            och mödravårdscentraler. I en del kommuner har kyrkor, föräldrar
            och ideella organisationer tagit över verksamheten.
          </note>
          <note>
            Men inte med ett ord nämner regeringen något om den viktiga förebyggande
            och stödjande verksamhet som den öppna förskolan utgör. Något
            som är mycket anmärkningsvärt. Detta faktum torde ligga till grund
            för att många kommuner väljer att lägga ned den öppna förskolan
            i besparingssyfte. Vi kristdemokrater ser nedläggningarna som
            en affär antagligen bara på papperet. Långsiktigt är det förödande.
            Hur ser skolministern på den oroande utveckling som nu pågår ute
            i kommunerna, där den öppna förskolan utgör ett av de populäraste
            sparobjekten?
          </note>
          <note>
            Vi kristdemokrater anser att regeringen borde formulera övergripande
            mål inklusive en gemensam värdegrund i en läroplan som skulle
            gälla förskola, familjedaghem och öppen förskola. Detta bär sedan
            kompletteras med riktlinjer för respektive verksamhetsform. Vad
            gäller läroplanen för förskolan anser vi kristdemokrater att hela
            arbetslaget har ett stort ansvar för att målen uppfylls, att varje
            yrkeskategori ansvarar för sitt kompetensområde, men att det är
            förskollärarna som skall ha det pedagogiska ansvaret för att läroplanens
            mål uppfylls. Det handlar om tydlighet.
          </note>
          <note>
            Nu vill jag komma till slutet av mitt anförande och ta upp Skolverket.
            Skolverket har genomfört en fördjupad studie angående lokalintegration
            mellan förskoleklass, fritidshem och skola. Studien ger vid handen
            att lokalintegreringen är genomförd i stor utsträckning, men att
            graden av verksamhetsmässig integrering varierar. Om regeringen
            menar allvar med inriktningen att hela arbetslaget har ansvaret
            för verksamheten vid förskolorna, att olika pedagogiska kunskaper
            skall samverka och komplettera varandra återstår en hel del arbete
            och en hel del frågeställningar som måste belysas.
          </note>
          <note>
            Herr talman! Till sist några ord om vårdnadsbidraget. Vi kristdemokrater
            har tidigare i utskottet velat att kommunerna skall ges möjlighet
            att ge småbarnsföräldrar som hellre vill ha det ett kontant stöd
            i stället för dagisplats. Svaret till dessa föräldrar har varit
            att barnomsorgen är utbyggd till i det närmaste full behovstäckning.
            Det kan väl knappast vara svaret på frågan?
          </note>
          <note>
            Jag vill då citera en journalist på Dagens Nyheter som för en
            tid sedan skrev: "För föräldrar som vill sätta barnen på kommunens
            daghem från ett års ålder fungerar systemet bra. För andra är
            det ett tvång. Den avgörande frågan är: Exakt med vilken rätt
            bestämmer riksdagsmajoriteten, hur barnen skall tas om hand? Med
            vilket argument tar riksdagen över föräldrarnas rätt? Enda svaret
            kan vara: Makten - vi vill använda makten att tvinga vår vilja
            på andra."
          </note>
          <note>
            Jag kan bara konstatera Socialdemokraternas ovilja och kraftfulla
            motstånd att ge föräldrarna den självklara rätten att välja vilken
            omsorgsform man vill ha för sina barn. Det kan knappast belysas
            bättre.
          </note>
          <note>
            Statsrådet tog upp att hon ville titta tillbaka, stanna upp.
            Det respekterar jag, och det är bra att göra det. Då skall jag
            också passa på att kort stanna upp och gå tillbaka till mina många
            år som förskolelärare ute i barnomsorgen. Jag har mött många föräldrar
            som har uttryckt önskan att mer kunna välja vilken omsorgsform
            de vill ha för sina barn. Torgny Danielsson svarade under replikskiftet
            att han var beredd att titta och lyssna i kommunerna på vad föräldrarna
            vill. Det står redan tydligt klart vad många föräldrar vill om
            man läser tidningar och tar del av opinioner.
          </note>
          <note>
            Frågan och svaret till den har vi redan. Det handlar mer om att
            lyssna och ta till sig.
          </note>
          <note>
            Herr talman! Jag står bakom samtliga reservationer från Kristdemokraterna
            i utbildningsutskottets betänkanden UbU1 och UbU2, men yrkar för
            att vinna tid bifall till reservation 3 i UbU1 samt reservation
            1 i UbU2.
          </note>
          <note type="speaker">
            Anf. 199 LARS HJERTÉN (m):
          </note>
          <note>
            Herr talman! Det har redan varit uppe motsvarande en skolklass
            och talat i alla frågor som gäller utbildning och undervisning,
            alltifrån förskolan till högskolan. Det mesta är väl sagt.
          </note>
          <note>
            Den skolform jag skall tala om är i första hand gymnasieskolan.
            Det är inte så mycket som har sagts om gymnasieskolan. Det finns
            en hel del att tillägga.
          </note>
          <note>
            När man lyssnar till debatten upptäcker man snart att den svenska
            gymnasieskolan har stora problem.
          </note>
          <note>
            Många elever lämnar gymnasiet utan att fullfölja sina studier.
            I storstäderna var det 85 % som fullföljde studierna i gymnasieskolan
            1993 men bara 74 % år
          </note>
          <note>
            1997, enligt Skolverkets statistik.
          </note>
          <note>
            Orsakerna till att eleverna misslyckas är många.
          </note>
          <note>
            En hel del saknar tillräckliga förkunskaper från grundskolan.
            Det individuella programmet skall bättra på vad som saknas, men
            det är inte sällan en närmast en övermänsklig uppgift för skolan
            och för lärarna. Insatserna kommer ofta för sent.
          </note>
          <note>
            Om man fortsätter som hittills skjuter man hela tiden problemen
            framför sig och låter nästa stadium eller skolform få rätta till
            vad man inte klarat av tidigare. Det är, som sagt, mycket svårt.
          </note>
          <note>
            Ett problem med dagens gymnasieskola är den närmast totala enhetligheten.
            Alla utbildningar är treåriga, trots att eleverna är olika och
            att alla absolut inte klarar av samma kurs på lika lång tid. Till
            detta kommer att alla skall ges allmän behörighet till högskolan
            - också på lika lång tid. Detta gör att utbildningen blir alltför
            krävande för vissa och för enkel för andra. I värsta fall får
            ingen elev precis den stimulans som just han eller hon behöver
            för att utveckla sin förmåga fullt ut.
          </note>
          <note>
            När man sedan jämför betygen mellan olika program förstår man
            att något har gått snett. På industriprogrammet och byggprogrammet
            fick förra året mellan 20 och 25 % av eleverna Icke godkänd i
            kärnämnet matematik A och nästan ingen fick MVG, mycket väl godkänd,
            som är det högsta betyget. På de teoretiska programmen är situationen
            helt annorlunda.
          </note>
          <note>
            Det finns en spridning över hela fältet, och följaktligen är
            det ganska många som får högsta betyget
          </note>
          <note>
            MVG.
          </note>
          <note>
            I en omfattande rapport, Gymnasieskola för alla andra, från Skolverket
            - som jag fick via min dator i morse, men inte har hunnit läsa
            så mycket av - finns en del synpunkter som är värda att diskutera.
            Man talar där om de yrkesförberedande utbildningarnas låga status
            och deras låga skolvärde. "Skolvärde" är ett nytt begrepp för
            mig i sammanhanget. På grund av låg status och lågt skolvärde
            menar utredningen att man undervärderar prestationerna på programmen.
          </note>
          <note>
            Egentligen skulle eleverna på fordonsprogram, byggprogram och
            industriprogram ha lika bra betyg som kamraterna på de naturvetenskapliga
            och samhällsvetenskapliga programmen om status och skolvärde var
            desamma.
          </note>
          <note>
            I kärnämnena svenska A, engelska A och matematik A finns nationella
            kursprov - som alla som kan den svenska gymnasieskolan i dag känner
            till - och de är lika för alla elever oavsett vilket program de
            studerar på. De är avsedda som rikslikare för betygssättningen.
            Jag har svårt att tänka mig att lärarna genom något slags statustänkande
            om lågt eller högt skolvärde bedömer proven olika, så att de ställer
            högre krav på eleverna från yrkesförberedande program och ger
            dem lägre betyg än de skulle ha. Jag skall studera rapporten lite
            mer noggrant och se om det verkligen är så.
          </note>
          <note>
            Här finns mycket att diskutera. Givetvis måste betygen diskuteras
            igen. Vi moderater vill öka antalet betygssteg. Tre betygssteg
            är för få för att spegla elevernas kunskaper och resultat på ett
            tillfredsställande sätt.
          </note>
          <note>
            Skolministern sade att det är ett för långt steg mellan Godkänd
            och Väl godkänd. Det är det säkert.
          </note>
          <note>
            Vi har i vår grupp diskuterat om det går att tänka sig att sätta
            ett plus eller minus framför de tre betygssteg som finns i dag.
            Allt som skedde i den gamla skolan var inte dumt. Där fanns det
            faktiskt plus och minus framför betygen.
          </note>
          <note>
            Ett akut problem är att det saknas nationella kriterier för högsta
            betyget MVG, Mycket väl godkänd.
          </note>
          <note>
            Nu har Skolverket lovat att komma med kriterierna så att lärarna
            kan sätta sina slutbetyg vårterminen 1999.
          </note>
          <note>
            Det är nödvändigt.
          </note>
          <note>
            Vi vill också återinföra möjligheten att komplettera betyg under
            gymnasietiden, alltså även om man har fått godkänt i ett ämne
            så skall man kunna komplettera till ett högre betyg. Det förbjöds
            av den socialdemokratiska regeringen 1994. Enligt den nuvarande
            ordningen måste en elev vänta med att komplettera ett sådant betyg
            till efter gymnasiet. Vi ser det som en rättssäkerhetsfråga att
            kunna komplettera betyg under pågående gymnasieutbildning. Genom
            det nuvarande systemet blir det extra många som använder komvux
            eller kunskapslyftet för att läsa upp betyg inför högskolestudier,
            och på så sätt blir det svårare att få en högskoleplats direkt
            efter gymnasiet.
          </note>
          <note>
            Herr talman! Propositionen Gymnasieskolan i utveckling - kvalitet
            och likvärdighet innehåller väldigt lite av den debatt som förs
            om gymnasieskolan i dag.
          </note>
          <note>
            Man tar inte åt sig särskilt mycket av den kritik som finns.
            Jag frågar mig när jag läser propositionen vilken plats lärarna
            egentligen har i den socialdemokratiska gymnasieskolan, om regeringen
            ser lärarna som en resurs. Det borde man göra, men i så fall skall
            det framgå mer av propositionen om man är villig att höja lärarnas
            status och skolvärde - för att använda den nya terminologin från
            rapporten jag nämnde.
          </note>
          <note>
            I propositionen saknas förslag till lösningar när det gäller
            alla elever på yrkesinriktade program som har betyget Icke godkänd
            i kärnämnena matematik, engelska och svenska. Det finns inte heller
            några förslag på att höja kraven på grundskolan eller på att yrkeseleverna
            skall få den arbetsplatsförlagda utbildning som de faktiskt är
            berättigade till. Samverkan skola-arbetsliv lyser med sin frånvaro.
            Dock finns det en ljuspunkt. Skolministern sade att hon i dagarna
            har tagit initiativ till en kontakt mellan skolan och näringslivet
            för att kunna bygga på ett samarbete i framtiden.
          </note>
          <note>
            Vi har hört mycket om social snedrekrytering inom högskolan tidigare
            i dag. Jag har påpekat att det förekommer social snedrekrytering
            långt tidigare -
          </note>
          <note>
            inom gymnasieskolan. Det är bara att se på vilka som väljer de
            olika gymnasieprogrammen. Det är ungefär samma typ av val som
            när jag gick i skolan för många år sedan. De som i dag väljer
            de teoretiska programmen är elever med samma bakgrund som de som
            gick i gymnasiet för 20-30 år sedan.
          </note>
          <note>
            Det har inte hänt särskilt mycket utan det är egentligen mycket
            marginella förändringar. Jag skulle ha ställt en fråga till skolministern,
            men jag kan i stället fråga någon av de socialdemokratiska ledamöterna
            i utskottet.
          </note>
          <note>
            Hur ser ni på situationen i gymnasieskolan, de stora problemen
            med de yrkesförberedande programmen, undervisningen i kärnämnen
            och de låga betygen som dessa elever får? De får alltid sämst
            betyg i jämförelse med elever på de studieförberedande programmen.
          </note>
          <note>
            Det är ett akut problem som skolan, lärarna, eleverna och deras
            familjer brottas med. Men det är också ett långsiktigt problem.
            Man måste göra någonting åt det här. Det kan inte fortsätta som
            det är hur länge som helst.
          </note>
          <note>
            Jag skall nu kort redogöra för några av de moderata förslagen
            som vi menar skulle förbättra gymnasieskolan. Vi vill, som redan
            har sagts här, införa en kvalitetsgaranti i gymnasieskolan. Den
            garantin består av tre delar. För det första ett fritt skolval
            som säkrar valfrihet för alla elever oavsett var de bor, för det
            andra en obligatorisk gymnasieexamen, och för det tredje vill
            vi införa ett fristående nationellt kvalitetsinstitut.
          </note>
          <note>
            När det gäller gymnasieexamen skall den pröva den enskilde elevens
            kunskaper och färdigheter och arbetas fram av gymnasieskolor,
            högskolor och universitet i samverkan med berörda branscher. Gymnasieexamen
            skall delvis vara anpassad efter de olika programmens karaktär.
            Det betyder att en del av examen skall omfatta ett skriftligt
            examensarbete för de teoretiska programmen och ett gesällprov
            för yrkesförberedande program.
          </note>
          <note>
            Det fristående nationella kvalitetsinstitutet som vi vill inrätta
            skall granska och utvärdera alla grund- och gymnasieskolors resultat
            och kvaliteter. Anders
          </note>
          <note>
            Sjölund har redan berört den frågan, och jag skall inte säga
            så mycket mer om det.
          </note>
          <note>
            Skolministern talade om att regeringen ville införa en kvalitetsgranskningsnämnd.
            När jag lyssnade till henne fick jag intrycket att också den skulle
            vara ganska fristående. Jag hade velat fråga henne om man inte
            kan tänka sig en viss samverkan med våra idéer så att den inte
            bara är Skolverkets egen organisation.
          </note>
          <note>
            Jag har under den här hösten träffat väldigt många lärare, gymnasielärare
            och grundskollärare, lärare inom vuxenutbildning och givetvis
            också en hel del elever. Nästan alla är bekymrade, många är t.o.m.
          </note>
          <note>
            mycket oroade över vad som håller på att hända med den svenska
            skolan. Ett entydigt budskap är att grundskolan bör färdigutbilda
            elever innan de kommer till gymnasiet. Gymnasiet får inte bli
            en förlängd grundskola.
          </note>
          <note>
            Lärarutbildningen måste ses över, precis som har berörts i många
            inlägg här. Vi vet att inom 10 år går
          </note>
          <note>
            50-60 % av gymnasielärarna i pension. Många som har undervisat
            i gymnasiet har övergått till kunskapslyftet. Lärarna måste få
            tillbaka arbetsglädjen och insikten om att deras yrke är viktigt.
            Men då måste vi politiker lyssna på deras synpunkter och ta deras
            kritik på allvar, och det gäller särskilt det parti som för tillfället
            befinner sig i regeringsställning. För gymnasielärare behövs en
            karriärmöjlighet inom den egna professionen. Det är bl.a. därför
            som vi vill inrätta fler lektorstjänster för lärare med forskarutbildning.
          </note>
          <note>
            Det behövs också olika huvudmän inom skolan och utbildningssektorn
            i stort. Mina erfarenheter gäller folkhögskolan. Betydligt mer
            än hälften av alla folkhögskolor drivs av en privat huvudman.
            Arbetarrörelsen och Vänsterpartiet har skolor, kyrkan och idrottsrörelsen
            likaså, och därutöver landstingen. Det blir mångfald och valfrihet
            både för lärare och studerande. En del av den valfriheten borde
            också gälla andra skolformer.
          </note>
          <note>
            Vi har i vårt parti talat i väldigt många år om lärlingsutbildning
            i samarbete mellan näringsliv och skola. En sådan utbildning,
            som innehåller lärlingsplatser inom företagen, strider tyvärr
            mot arbetsrätten såsom den är utformad i dag. Det måste lösas
            på något sätt så att vi inte missar en massa jobb helt i onödan.
            Vi vet ju att många företag i dag är villiga att satsa på en lärlingsutbildning
            för framtida jobb.
          </note>
          <note>
            Det är också för jobbens skull som vi vill satsa extra resurser
            på den kvalificerade yrkesutbildningen och anpassa övrig vuxenutbildning,
            t.ex. kunskapslyftet, mer till vad som går att genomföra med hänsyn
            till krav på god och hög kvalitet. Det finns gott om ansökningar
            till den kvalificerade yrkesutbildningen, betydligt fler än till
            de platser som regeringen anvisar. I det avseendet skulle eleverna
            gott och väl räcka till de platser som vi vill skall införas redan
            nästa år.
          </note>
          <note>
            När det gäller kunskapslyftet är det många som i dagarna fått
            brev från Centrala studiestödsnämnden,
          </note>
          <note>
            CSN, med beskedet att pengarna är slut, vilket innebär att de
            tvingas avbryta sina studier långt innan de är klara. Av 50 000
            ansökningar har 23 000 fått nej inför starten av vårterminen 1999.
          </note>
          <note>
            Kommunaliseringen av ungdomsskolan genomfördes år 1991. Tyvärr
            diskuteras skolans inre arbete väldigt lite ute i kommunerna.
            Det är mest budgetfrågor och frågor om lokaler. Riksdagen diskuterar
            allmänna skolfrågor mycket mer än i kommunerna. Jag har för min
            egen del inte märkt någon större skillnad mellan tiden före och
            efter kommunaliseringen. Med kommunerna menar jag kommunfullmäktige
            och kommunstyrelse men också lokalpressen. Det har inte blivit
            ett riktigt genomslag i den politiska beslutsprocessen och i debatten
            efter kommunaliseringen.
          </note>
          <note>
            Det är också en väldigt stor skillnad mellan hur mycket kommunerna
            satsar på skolan. Det har också berörts här. Bl.a. därför menar
            vi att det är viktigt att införa en nationell skolpeng som blir
            mycket mer rättvis och ett nationellt kvalitetsinstitut. Vi är
            skyldiga våra ungdomar och vuxenstuderande en utbildning av god
            kvalitet, en skola som har höga mål och som lever upp till dessa
            mål - varför inte Europas bästa skola som ett första steg? En
            bra utbildning är den bästa framtidsinvesteringen.
          </note>
          <note>
            Till sist, herr talman, bara några ord bara om reservation 3
            i betänkande 2 om utgiftsområde 15, som också följs upp av ett
            särskilt yttrande av moderaterna. Det gäller studiemedel för kantorsutbildningen.
          </note>
          <note>
            Det får inte vara så att exakt likvärdig utbildning i ena fallet
            bedöms som gymnasieutbildning och i andra fallet som högskoleutbildning.
            Det blir väldigt orättvist för de folkhögskolor som härigenom
            förlorar elever bara på grund av villkoren för studiemedel.
          </note>
          <note>
            Jag yrkar inte bifall till den reservationen, men hoppas att
            ändå regeringen - om nu regeringens representant hade varit närvarande
            här i kammaren -
          </note>
          <note>
            skall beakta de synpunkter jag har framfört. Till sist vill jag
            instämma i Per Bills yrkande om bifall till två olika reservationer.
          </note>
          <note type="speaker">
            Anf. 200 BIRGITTA SELLÉN (c) replik:
          </note>
          <note>
            Herr talman! Jag skulle vilja ställa en fråga till
          </note>
          <note>
            Lars Hjertén. Moderaterna föreslår en nationell skolpeng med
            motiveringen att öka skolans frihet och säkra skolans resurser.
            Jag kan förstå den tanken när man vet att en del skolor bara satsat
            37 000 kr.
          </note>
          <note>
            Förklara följande för mig som kommer från en ganska stor kommun,
            Sundsvall, som har 95 000
          </note>
          <note>
            invånare. Om en nationell skolpeng är på ungefär
          </note>
          <note>
            50 000 kr skulle det för oss i Sundsvall innebära att det skulle
            bli 4 000 kr mindre per barn. Hur skall vi klara det? Hur skall
            alla glesbygdskommuner som i snitt förlorar 7 000 kr per barn
            på en skolpeng klara det?
          </note>
          <note>
            Alla föräldrar som har barn som skall gå i skola i kommuner som
            skulle få minskade resurser har rätt att höra vilka konsekvenserna
            blir. Blir klasserna större? Blir det färre nya skolmateriel?
            Kommer skolmaten att avgiftsbeläggas, eller vad blir följden?
          </note>
          <note type="speaker">
            Anf. 201 LARS HJERTÉN (m) replik:
          </note>
          <note>
            Herr talman! Tack för den frågan. Skolpeng är ett begrepp som
            vi har talat om ganska länge. Jag var själv med att genomföra
            en kommunal skolpeng när jag var ordförande i barn- och utbildningsnämnden
            i min hemkommun åren 1991-1994. Det innebär att man bestämmer
            hur mycket varje barn skall få med sig till den skola där de går.
          </note>
          <note>
            Det fungerade mycket bra. Vi hade tidigare ett väldigt krångligt
            system med bidrag till skolorna.
          </note>
          <note>
            Skolpengen kritiserades väldigt hårt i början. Men vi fick enighet
            mellan alla partier både i kommunfullmäktige och kommunstyrelse
            för en kommunal skolpeng.
          </note>
          <note>
            En nationell skolpeng innebär att man bygger ut systemet till
            det nationella planet. Det innebär framför allt att man ökar valfriheten
            för barnen, för ungdomarna och för deras familjer. Man kan alltså
            välja skola genom att man tar med sig en statlig skolpeng till
            den skola man har valt. Det är det smidigaste och bästa sättet
            att få en full valfrihet inom skolvärlden.
          </note>
          <note>
            Vi tänker oss i första hand grundskolan. Sedan finns det prislappar
            även på vad gymnasieskolan kostar. I dag är det orättvisare än
            vad det skulle bli med vårt system. Det är en väldigt skillnad
            på vad skolan kostar per barn i vissa kommuner mot andra kommuner.
            Det skulle utjämnas. Det skulle bli mer rättvist för barnen och
            familjerna och också för undervisningen.
          </note>
          <note type="speaker">
            Anf. 202 BIRGITTA SELLÉN (c) replik:
          </note>
          <note>
            Herr talman! Tanken med en skolpeng inom kommunerna kan jag tro
            på. Där vet man ju vilken skattesats man har och hur det ser ut.
            Men vi vet ju att de ser olika ut över hela landet. Vi har kommuner
            med skattesatser på 33 kr och andra med skattesatser på 28 kr.
            Sedan skall man bestämma en nationell skolpeng. Jag får det inte
            att gå ihop. Hur skall man kunna lösa det på ett vettigt sätt?
          </note>
          <note type="speaker">
            Anf. 203 LARS HJERTÉN (m) replik:
          </note>
          <note>
            Herr talman! Vi har ju ett schabloniserat system när det gäller
            friskolor som fungerar ganska bra. Vi kan inte här och nu exakt
            bestämma var de här summorna skall ligga. Det finns förstås en
            del svårigheter, men det finns det i dag också. Svårigheterna
            är mycket större i dag med den jättestora skillnad som finns mellan
            vissa kommuner. Skillnaderna skulle bli mycket mindre med vårt
            system med skolpeng.
          </note>
          <note type="speaker">
            Anf. 204 ULLA-BRITT HAGSTRÖM (kd):
          </note>
          <note>
            Herr talman! Jag följde med spänning den intensiva mediedebatten
            om skolan under slutet av sommaren. Den var mycket bra och behövlig.
            Det som förvånade mig i den debatten var att inte elever och föräldrar
            syntes. Vid skolstarten tog jag med mig ett antal artiklar till
            den klass, en 9:a, som jag hade i svenska för diskussion.
          </note>
          <note>
            Vi läste, vi funderade och vi sökte komponenter.
          </note>
          <note>
            Jag bad eleverna plocka fram artiklar som handlade om eleven.
            Det fanns några enstaka, t.ex. om dyslexi.
          </note>
          <note>
            Jag bad dem plocka fram artiklar om föräldrar. Det fanns någon
            enstaka. Mest handlade det om lärarnas möjligheter och arbetsvillkor.
          </note>
          <note>
            Detta är ett tecken på att situationen måste tas på allvar. Läraryrket
            hör till samhällets viktigaste. I
          </note>
          <note>
            läraruppgiften ingår att framstå som förebild. Kvalitetsarbetet
            handlar om att det måste vara ett rimligt antal elever per lärare
            i gymnasieskolan för att läraren skall ha en möjlighet att lära
            känna eleverna. Villkoren är orimliga för många lärare i gymnasieskolan
            i dag som har många korta kurser. Vissa lärare kan ha flera hundra
            elever per termin.
          </note>
          <note>
            Det är förvånande att gymnasieskolans totala kostnader minskat
            i förhållande till tidigare år trots gymnasiereformen och den
            utveckling som skett. Det måste innebära att lärarna gjort ett
            utomordentligt gott arbete.
          </note>
          <note>
            Det som är bekymret i dag - och där ruskar skolledaren på huvudet
            - är att man inte kan ge elever med lagstadgad rätt det stöd som
            de behöver. Nu tänker jag på elever med t.ex. dyslexi eller Aspergers
            syndrom. Detta gäller inte bara tidiga åldrar i grundskolan. Det
            gäller också på högstadiet och i gymnasieskolan. Elever med behov
            av särskilda stödinsatser har hamnat i kläm.
          </note>
          <note>
            Det är vår utmaning att tillsammans lösa detta.
          </note>
          <note>
            Det skulle jag vilja ha sagt till Ingegerd Wärnersson om hon
            hade varit här nu.
          </note>
          <note>
            Herr talman! Om vi tittar på anslagsramen så skiljer vi oss inom
            det område som jag nu tänker tala om mest, nämligen gymnasieskolan
            och IT-delen. Vi skiljer oss inte i våra ramar. Vi har ungefär
            samma ramar, men det som skiljer det kristdemokratiska budgetförslaget
            från regeringens budget, som Socialdemokraterna, Vänstern och
            Miljöpartiet står bakom, är den ideologiska diskussionen.
          </note>
          <note>
            Det är värdegrundsfrågor, kvalitetsfrågor och valfrihetsfrågor.
            Här har vi mycket att göra, t.ex. att få kommunerna att förstå
            att det är oerhört viktigt att prioritera resurser till skolan.
            Där har vi kristdemokrater satsat en del mer än regeringen.
          </note>
          <note>
            Kristdemokraterna stöder angelägenheten av att fler flickor går
            det naturvetenskapliga programmet.
          </note>
          <note>
            Vi är mycket bekymrade över det låga ansökningstalet till omvårdnadsprogrammet.
            Det kommer att bli mycket bekymmersamt i framtiden, inte minst
            för kommunerna med tanke på arbetskraften inom äldreomsorgen.
          </note>
          <note>
            Andelen elever inom det individuella programmet är oroväckande.
            Det har aldrig varit tänkt att det skall vara det tredje största
            programmet i gymnasieskolan under det första gymnasieåret. Det
            är fel att dölja detta genom att påvisa att det alltid varit 5
            %, som det står här i texten, av det totala antalet elever inom
            gymnasieskolan. Det berör ju egentligen inte alla de tre åren.
            Det finns ingen statistik över vad som händer med de ungdomar
            som lämnar det individuella programmet.
          </note>
          <note>
            Herr talman! Skolan blir alltmer reflekterande, vilket är bra.
            I dagens samhälle måste den enskilde eleven lära sig att hela
            tiden se möjligheter. För eleverna handlar det om att uppleva
            en tilltro till sin egen förmåga i samspel med andra. Eleverna
            skall inhämta en grundläggande kunskap för att kunna ta ett eget
            ansvar. Gymnasieskolan måste tillhandahålla olika miljöer för
            lärande. Vi är olika. Arbetsglädjen är en viktig mätare på kvaliteten
            i gymnasieskolan.
          </note>
          <note>
            Eleven måste få det självförtroende som behövs för att bli sugen
            på kunskapsinhämtande.
          </note>
          <note>
            Kapitalet i skolan är treenigt. Det handlar om kunskap och kompetens,
            social fostran och skapandet av ett relationskapital. En elev
            med en inre kompass och med en utåtriktad nyfikenhet har de största
            förutsättningarna att klara en problembaserad inlärning.
          </note>
          <note>
            Varje elev behöver få vara med och upprätta en personlig utvecklingsplan.
            Tyvärr är det inte så i dag.
          </note>
          <note>
            I förhållande till den här planen måste det göras en uppföljning,
            utvärdering och kvalitetssäkring av elevens resultat.
          </note>
          <note>
            Gymnasieskolan är fortfarande för statisk, då timplanen lever
            kvar. Det är positivt att man har rätt att variera timtalen. Men
            med hänsyn till gymnasiepoängen skulle timplanen inte behövas.
            Det är fel att gymnasiepoängen framstår som både golv och tak
            för utbildningen. Det måste finnas en större flexibilitet för
            att möta framtidens krav på en utbildning av hög kvalitet.
          </note>
          <note>
            Valfriheten att söka gymnasieprogram i andra kommuner måste öka,
            liksom möjligheten att läsa valbara kurser i andra kommuner. Det
            är också viktigt att vi får en gymnasieexamen snart. I denna spelar
            också examensarbetet en viktig roll.
          </note>
          <note>
            Jag har i dessa dagar mött rektorer som står där med sina blanketter
            och har elever som inte får ett godkänt betyg till höstterminen.
            De undrar bekymrat vad de skall göra. Det finns inte resurser.
            Där har vi stora bekymmer. Jag håller med de talare som har påpekat
            att vi måste förändra betygssystemet igen och ha fler steg.
          </note>
          <note>
            Det finns fortfarande oklarheter i kommunerna om hur kraven på
            godkända betyg i svenska, engelska och matematik skall genomföras.
            Även om kraven på grundskolan stärks och gymnasieskolan ändrar
            arbetssätt kommer det ändå att finnas elever som har behov av
            kurser med en annan ambitionsnivå i kärnämnena. Det är också önskvärt
            att eleverna, efter intresse och behov, kan få studera olika ämnen
            i egen takt. Därför anser Kristdemokraterna att de mer omfattande
            kärnämnena bör delas in i etapper, där eleverna kan läsa kurser
            med olika ambitionsnivå och i olika takt.
          </note>
          <note>
            Det är inte nödvändigt att varje elev direkt skall kunna få högskolebehörighet.
            Detta skall man kunna komplettera och läsa in senare. Det kan
            inte vara ett självändamål, i synnerhet som högskolan inte i nuläget
            är beredd att ta emot alla elever med högskolebehörighet.
          </note>
          <note>
            Herr talman! Jag är mycket mån om att vi får till stånd ett lärlingssystem
            som fungerar. Det är faktiskt ett sätt för ungdomar att få fotfäste
            på arbetsmarknaden. Det individuella programmet har uppnått en
            omfattning som vi inte räknade med. Det kan säkert tolkas som
            ett intresse bland många elever för en mer yrkesinriktad utbildning
            av lärlingskaraktär. Då måste vi utveckla lärlingssystemet tillsammans
            med näringslivet. Konflikten mellan lärlingssystemet och arbetsrätten
            måste lösas.
          </note>
          <note>
            Gymnasiet måste också utveckla utbildning i entreprenörskap.
          </note>
          <note>
            Intresset för fristående gymnasieskolor är mycket stort. Det
            har nu startat tio nya. Det fick vi exempel på från Skolverket.
          </note>
          <note>
            Exempel på skolor som lyckats förverkliga många idéer om pedagogisk
            förnyelse är industrigymnasierna. Fler flickor söker till dessa
            utbildningar. Det tycker jag är intressant. Dessa gymnasier har
            större förutsättningar att klara målen vad gäller APU. De har
            också varit föregångare vad gäller integrationen mellan yrkesprogram
            och naturvetenskapsprogrammet.
          </note>
          <note>
            Herr talman! Innan jag slutar skulle jag vilja lägga in lite
            etik också i det nya fina verktyg som vi har fått i och med informationstekniken.
            Det är ju ett fantastiskt redskap tillsammans med biblioteket.
          </note>
          <note>
            På den skola jag kommer från gjorde vi nyss en karta. Vi tände
            en lampa för varje land som elever har någon anknytning till.
            Det blev 39 lampor, 39 länder.
          </note>
          <note>
            Vilken kontaktyta som finns! Tänk att nå alla dessa länder med
            IT! Vilken ny kunskap och kompetens man kan skaffa, och vilka
            möjligheter man kan få!
          </note>
          <note>
            Det gäller också stödet för funktionshindrade. Det är oerhört
            viktigt att elever med handikapp får del av detta.
          </note>
          <note>
            När vi nu talar om utbildningen för lärarpersonal vill jag säga
            att en egen e-postadress måste vara förknippad med utbildning
            och fortbildning av lärare vad gäller pedagogik och tolkning.
            Den tekniska delen är så självklar.
          </note>
          <note>
            Jag kontrollerade några webbsidor som man kunde söka på Altavista.
            Jag gjorde det i söndags. Jag skall bara ge något exempel innan
            jag slutar, herr talman. Jag tittade på nyckelordet porr. Det
            ger
          </note>
          <note>
            60 210 webbsidor, varav 1 891 på svenska. Nyckelordet sex ger
            2 237 896 webbsidor, varav 47 743
          </note>
          <note>
            finns på svenska.
          </note>
          <note>
            En lärare måste handleda i fråga om vilka av dessa sidor som
            är positiv kunskap och vilka som är negativ kunskap. Läser jag
            t.ex. om Förintelsen och jag skall slå upp ordet Auschwitz hittar
            jag 43 010
          </note>
          <note>
            webbsior. Jag hittar 545 på svenska. Vem säger till en fjortonåring
            vad som gäller? Hur skall lärarna klara det? Finns det verkligen
            handledare med kunskap som är inne i problematiken, som fått lära
            sig utredningsteknik och källkritik? Nej, det finns inte den lärarkompetensen!
          </note>
          <note>
            Vi fick en ny lärare till vår skola som inte ens kunde IT, som
            inte hade fått kunskap om IT på lärarutbildningen. Då är pedagogik
            och tolkning oerhört viktiga moment om vi skall komma till en
            överensstämmelse med den etik som förvaltas av kristen tradition
            och västerländsk humanism. Jag tycker att det är synd att de skrivningarna
            har försvunnit ur regeringsförklaringen.
          </note>
          <note type="speaker">
            Anf. 205 NILS-ERIK SÖDERQVIST (s):
          </note>
          <note>
            Herr talman! Det vore väl förmätet av mig att försöka mig på
            konststycket att sammanfatta den debatt som har varit i kammaren
            i dag. Det skulle också vara omöjligt, tror jag, att göra det.
          </note>
          <note>
            I talarstolen har det funnits representanter från mitt parti
            som har talat både om förskola och grundskola och om högskola
            och forskning. Det är väl ändå så att jag bör kommentera och ge
            vår syn på det som enligt vår uppfattning är enormt lyckat, nämligen
            kunskapslyftet.
          </note>
          <note>
            Gymnasiet har jag inte för avsikt att ta upp på något sätt i
            dag. Vi kommer faktiskt att behandla en proposition om gymnasieskolan
            under våren. Därför finns det inte någon anledning, tycker jag,
            att göra det.
          </note>
          <note>
            Kunskapslyftet, det som vi vanligtvis kallar för den särskilda
            satsningen på vuxnas lärande och kunskap, omfattar också kvalificerad
            yrkesutbildning. Vi vet att det i förslaget för nästa år finns
            en utbyggnad upp till 12 000 platser. Det finns också ett bra
            underlag för det. I allt väsentligt i övrigt ligger just kunskapslyftet
            där.
          </note>
          <note>
            Jag vill börja med att slå fast att jag tror att den satsning
            som vi nu har gjort, som har ett och ett halvt år på nacken och
            som startade den 1 juli 1997, är starten på en ordentlig kunskapsrevolution
            för den grupp i arbetsför ålder som finns i samhället. Det handlar
            faktiskt om att se ett livslångt lärande. Det handlar om att starta
            med folkbildning, om att gå vidare till kunskap som ger chans
            till vidare studier och till ett jobb, men också om att sedan
            finnas i ett livslångt lärande hela vägen. Det är en gigantisk
            uppgift. Jag tror att det är en mycket spännande tid som ligger
            framför oss just på det sättet.
          </note>
          <note>
            Just nu tycker jag mig se att vi befinner oss i, som jag tror
            att vi alla uppfattar det, ett inledningsskede.
          </note>
          <note>
            Kunskapslyftet omfattar i dag hundratusentals vuxna människor
            som får en chans att få i ryggsäcken det som man behöver för att
            gå vidare.
          </note>
          <note>
            Jag tror att det är viktigt att vi kommer i håg och konstaterar
            att detta kunskapslyft mottas mycket positivt runt om i landet.
            Tänk på alla enskilda människor och de bilder jag har framför
            mig. Några har tvingats lämna sina arbeten och ser framför sig
            en situation där de efter 20 års yrkesverksamt arbete går ut i
            arbetslöshet. Då får man chansen. Låt vara att de också kanske
            känner en rädsla för att gå in i ett nytt lärande. Men de vågar
            sig ändå över tröskeln, kommer in i ett kunskapslyft och finner
            sig där till rätta.
          </note>
          <note>
            Sedan möter man dem och de säger till en: Nisse, detta är det
            bästa jag har gjort under hela min tid!
          </note>
          <note>
            Sedan får de chansen att komma ut. De får både en yrkesutbildning
            efter det och sedan ett jobb.
          </note>
          <note>
            Alla dessa bilder skulle jag, om jag hade tid, kunna berätta
            mycket om. Det parat med kommunernas inställning, som är enormt
            positiv, och med utbildningsanordnarnas synpunkter och upplevelse
            av att det här är väldigt värdefullt gör att detta blir någonting
            som vi allesammans borde sluta upp kring. Vi borde säga: Tänk
            vad bra detta har varit! Och vad roligt det skall bli att se de
            fem år som är framför oss nu! Vi ser hur vi skall kunna bilda
            grunden för någonting som kommer sedan som handlar om att forma
            framtidens vuxenutbildning på ett bra sätt.
          </note>
          <note>
            Då blir man ju naturligtvis beklämd när man i dag, liksom tidigare,
            konstaterar att Moderata samlingspartiet så mejslar ut sig i att
            tycka illa om detta.
          </note>
          <note>
            Ni har egentligen aldrig varit med om att gå på tåget och tycka
            att det här är bra. Låt vara att ni för nästa år vill skära bort
            en fjärdedel och att ni nu också har med er Folkpartiet. Men alldeles
            klart är att tittar man på era tidigare förslag ser man att ni
            egentligen inte vill någonting om kunskapslyftet. Ni pratar vackert
            i dag om att det måste öppnas dörrar för att få bort snedrekryteringen
            till högre studier, osv. Det är ju trams!
          </note>
          <note>
            Det är klart att det inte går att komma till rätta med detta
            om ni inte öppnar möjligheterna för alla att få chans till just
            den högskoleutbildning eller yrkesutbildning man måste ha.
          </note>
          <note>
            För oss är detta den största fördelningspolitiska insatsen. Det
            handlar om jämlikhet, om att ge förutsättningar för alla.
          </note>
          <note>
            I början av 80-talet kunde varannan som behövde ett arbete gå
            direkt från högskolan och in i ett arbete.
          </note>
          <note>
            I dag vet vi att det är 4 av 100 som kan göra det. Det ser ut
            på det sättet.
          </note>
          <note>
            Vi har bakom oss en historia där vi lyfte allmänbildningen i
            det här landet upp till någon sorts grundskolenivå. Det räckte.
          </note>
          <note>
            I dag räcker det inte. I dag måste man ha mer. Det är precis
            detta som gör att kunskapslyftet och det som jag sedan ser framför
            mig skall ligga hela vägen efter de här fem åren, efter år 2002.
          </note>
          <note>
            Tänker ni i Moderata samlingspartiet stå utanför också då? Tänker
            ni fortfarande sitta på läktaren och vara sura på och griniga
            över den vuxenutbildningssatsning som ändå de allra flesta sluter
            upp kring och säger är bra?
          </note>
          <note>
            Det sker naturligtvis en del saker och ting mitt i det här arbetet.
            Det görs en alldeles fantastisk satsning, och parallellt med den
            gör vi också löpande en utvärdering. Nästan inget som vi har gjort
            har haft så mycket av utvärdering och så mycket av ögon på sig.
          </note>
          <note>
            Jag tror att mycket handlar om hur man kan ta vara på den tredjedel
            av kunskapslyftet som har en yrkesinriktning. Många som går in
            i det här måste få chansen att tillägna sig baskunskaper varvade
            med en yrkesinriktning. Detta ger mycket av motivationen.
          </note>
          <note>
            Vi måste också följa upp männen på ett bättre sätt än hittills.
            Alla vi som har sett materialet vet att verksamheten hittills
            dominerats av kvinnor.
          </note>
          <note>
            Det kan vara värdefullt att fundera över vad socialdemokraterna
            och över huvud taget den grupp här i kammaren som är positiv till
            det här egentligen står samlade kring. Tre syften är uttalade.
          </note>
          <note>
            Syftena delaktighet, möjlighet till vidare studier och anställningsbarhet
            - dvs. förutsättningar att kunna få ett jobb - bildar en viktig
            bas för det som jag tidigare talade om, nämligen fördelningspolitiska
            åtgärder. Om man inte är delaktig ställs man utanför samhället.
            Vi inser vad det medför när vi tittar ut över våra gränser och
            även när vi anlägger ett historiskt perspektiv.
          </note>
          <note>
            Vi måste få fler att bli delaktiga i samhället, och det främsta
            verktyget för detta är naturligtvis att människor kan gå in i
            en bildnings- och kunskapsprocess.
          </note>
          <note>
            Det handlar om humanistiska värden, faktiskt om att man får en
            tilltro till samhället och till människor som man har runtomkring
            sig. Vi kan också se det motsatta, som handlar om utanförskap,
            främlingsfientlighet och intolerans. Vi kan historiskt se att
            det finns en hel skräpkammare av elände som kan inträffa i ett
            samhälle präglat av detta, och det vill vi inte ha.
          </note>
          <note>
            Då blir delaktighetsmålet en viktig förutsättning för att man
            skall kunna få med sig så mycket i ryggsäcken att man kan genomgå
            en yrkesutbildning, få ett jobb och bli delaktig. Alla de här
            tre syftena hänger ihop och är beroende av varandra.
          </note>
          <note>
            Låt mig slutligen bara ge ett svar till Lars Hjertén, även om
            han inte kan begära replik på detta inlägg.
          </note>
          <note>
            Han sade tidigare att de särskilda pengarna till utbildningsbidrag
            är slut. Det är fel. Det finns pengar till
          </note>
          <note>
            50 000 sådana bidragsrum 1999. Visserligen ökar intresset för
            det här, men vad hjälper det när ni för nästa år vill ta bort
            en fjärdedel av den här verksamheten?
          </note>
          <note type="speaker">
            Anf. 206 ULF NILSSON (fp) replik:
          </note>
          <note>
            Herr talman! Som Nils-Erik Söderqvist säger är det mycket som
            är positivt med kunskapslyftssatsningarna. Jag och Folkpartiet,
            som genom åren har varit positiva till satsningar på vuxenutbildning
            och som vill hitta ett system som håller, vill ändå ställa följande
            fråga: Är det inte dags, särskilt ur utbildningsutskottets synpunkt,
            att göra en vanlig skolmässig utvärdering av kunskapslyftet?
          </note>
          <note>
            Väldigt mycket av de fakta som vi har fått handlar om kvantitet,
            statistik och kommunernas kostnader. Utan att döma ut hela projektet
            tycker jag att även Nils-Erik Söderqvist skulle bli litet orolig
            när han ser de första uppgifter som vi har fått från Linköping,
            där man talar om att man inte har kontroll över om lärare är utbildade,
            över vilka som har ansvaret för betygssättning osv.
          </note>
          <note>
            Med tanke på att projektet skall fortsätta i tre år till tycker
            jag att även Nils-Erik Söderqvist borde anse att det vore värt
            att göra en riktig skolmässig utvärdering, en utvärdering från
            utbildningsutgångspunkt, medan man fortfarande kan rätta till
            de brister som finns.
          </note>
          <note type="speaker">
            Anf. 207 NILS-ERIK SÖDERQVIST (s) replik:
          </note>
          <note>
            Herr talman! Ulf Nilsson frågar efter en utvärdering. Vi har
            i dag fått höra att det har gjorts en sådan.
          </note>
          <note>
            I den första delen har man frågat dem som finns i verksamheten
            hur de uppfattar den. Är man missnöjd? Tycker man att det är si
            eller så, eller vilken uppfattning har man? Det visar sig att
            över 80 % är mycket nöjda med kunskapslyftet och med den verksamhet
            som de befinner sig i.
          </note>
          <note>
            Även om det är för tidigt att nu säga vad som kommer att hända,
            kan inte jag påminna mig någon verksamhet som varit så utsatt
            för utvärderingar som just kunskapslyftet. Jag tror att det som
            kommer att ske i olika sammanhang under det närmaste året kommer
            att bekräfta det intryck som vi som är ute och möter kommunerna,
            utbildningsanordnarna och dem som deltar i kurserna har, nämligen
            att man är mycket nöjd. Detta är en av de allra bästa satsningar
            som vi har gjort utbildningspolitiskt.
          </note>
          <note>
            Jag tycker alltså inte att Ulf Nilsson skall vara så bekymrad
            för just detta.
          </note>
          <note type="speaker">
            Anf. 208 ULF NILSSON (fp) replik:
          </note>
          <note>
            Herr talman! Det kan ändå inte ha undgått Nils-
          </note>
          <note>
            Erik Söderqvist att det har förts en debatt om det här.
          </note>
          <note>
            Vi har inte någon statistik över i hur många fall elever har
            avbrutit utbildning därför att de inte har fått rätt undervisning.
            Det har t.ex. nämnts att det i Linköping inte fanns datorer på
            datorkursen osv. Jag vill inte svartmåla och absolut inte säga
            att det är ett helhetsintryck, men bristen i alla de utvärderingar
            som Nils-
          </note>
          <note>
            Erik Söderqvist talar om och som även Kunskapslyftskommittén
            har framhållit, är att dessa inte är traditionella utvärderingar
            av hur den här verksamheten fungerar som skola.
          </note>
          <note>
            Vi har fått statistik, uppgifter om att människor tycker att
            det är trevligt att gå på kurserna osv. Jag tror att finns många
            bra utbildningsanordnare, kommunala och andra, som gör mycket
            av detta, men jag undrar ändå om vi inte kunde vara överens om
            att det vore angeläget att snabbt få in uppgifter om hur det fungerar
            med betyg och med utbildade lärare och även vilken anställningsbarhet
            man verkligen uppnår när man har genomgått kunskapslyftet.
          </note>
          <note type="speaker">
            Anf. 209 NILS-ERIK SÖDERQVIST (s) replik:
          </note>
          <note>
            Herr talman! Till Ulf Nilsson vill jag säga att det vore märkligt
            om man inte på något ställe i en verksamhet som omfattar hundratusentals
            människor och som sjösatts med många olika utbildningsanordnare
            runtom i vårt land skulle kunna finna några bekymmer i verksamhetens
            inledningsskede. En poäng med detta är att vi prövar olika former
            av satsningar, med olika pedagogiska uppläggningar.
          </note>
          <note>
            Det är detta som är spänningen i det hela, och utvärderingen
            kommer att ge besked på dessa punkter.
          </note>
          <note>
            Om man skulle haka upp sig på att det på en och annan plats i
            landet tillfälligt finns bekymmer, skulle vi nästan inte kunna
            göra någonting.
          </note>
          <note>
            Jag tror att den utvärdering som vi har sagt skall ske bör genomföras
            i den takt och i den ordning som har angivits. Den kommer att
            bilda ett mycket bra underlag för den utformningen av vuxenutbildningen
            efter år 2002.
          </note>
          <note>
            Anf. 210 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Herr talman! Kunskapslyftet ger stora möjligheter och är något
            i den anda som Kristdemokraterna alltid har efterlyst, dvs. en
            varvad utbildning vad gäller teori och arbetsmarknad.
          </note>
          <note>
            Det som förvånar mig är att kunskapslyftet är så kvinnodominerat.
            I all statistik är kvinnor mest utbildade och gör minst avhopp.
            Vad är det som behövs för att intressera männen? Vi kanske behöver
            knyta ihop arbetsmarknaden också på ett annat sätt, kanske få
            fram någon sorts personliga kontrakt, så att kunskapslyftet skall
            kunna leda till ett arbete eller en högskoleplats. Trängseln där
            blir ännu större i och med att högskolebehörigheten krävs av alla
            inom gymnasieskolan.
          </note>
          <note>
            Vad är det som behövs för att få männen till kunskapslyftet?
          </note>
          <note type="speaker">
            Anf. 211 NILS-ERIK SÖDERQVIST (s) replik:
          </note>
          <note>
            Herr talman! Det som Ulla-Britt Hagström tar upp är ett bekymmer,
            som jag sade i mitt anförande. Vi vet att kvinnorna som grupp
            har en högre utbildningsnivå än männen i just det här sammanhanget,
            och vi vet att kvinnorna dominerar i kunskapslyftet.
          </note>
          <note>
            Här måste vi göra ytterligare ansträngningar för att försöka
            förmå män att gå från arbetslöshet in i kunskapslyftet. Vi skall
            naturligtvis rikta det främst till dem som har den lägsta utbildningen,
            precis som vi har sagt.
          </note>
          <note>
            Jag tror att vi skall vara medvetna om att tröskeln är högre
            för många i den här gruppen av män. Jag tror, som jag sade i mitt
            anförande, att den del av kunskapslyftet som har haft en yrkesinriktning
            är bra och verksam. Om vi kan hitta sätt att ytterligare utveckla
            det tror jag att det blir lättare att motivera den gruppen att
            gå in. Man kan göra det mera praktiskt och mera handfast och se
            till att varva det med baskunskaper i kärnämnen där det finns
            luckor att fylla igen.
          </note>
          <note type="speaker">
            Anf. 212 LARS HJERTÉN (m) replik:
          </note>
          <note>
            Herr talman! Det var intressant att Nils-Erik Söderqvist sade
            att det finns pengar för alla platser
          </note>
          <note>
            1999.
          </note>
          <note>
            Jag fick i går ett telefonsamtal från en av det fåtal män som
            studerar inom kunskapslyftet - det är ju bara en tredjedel män.
            Han går tillsammans med fem kamrater en datautbildning på 42 veckor
            som började för fyra veckor sedan. Efter fyra veckor, just i går,
            fick han ett brev från CSN, som sade att pengarna var slut för
            nästa år och att han inte får behålla sitt studiebidrag. Det gör
            att de här fem männen nu kommer att sluta om en och en halv vecka.
          </note>
          <note>
            Jag kommer förstås att hälsa till honom och säga att det som
            står i brevet är fel, därför att i riksdagen talar socialdemokraterna
            om att det finns pengar till dessa platser. Det är väldigt glädjande
            om det verkligen är sant, men jag betvivlar det.
          </note>
          <note>
            Jag talade också med Folkbildningsrådet för en vecka sedan, och
            de sade att av de 50 000 - det var det jag nämnde i mitt anförande
            - som sökt stöd för nästa år och alltså redan kommit in på kunskapslyftet
            är det 27 000 som får stödet och 23 000 som har fått nej. Är det
            också lögn, Nils-Erik Söderqvist?
          </note>
          <note type="speaker">
            Anf. 213 NILS-ERIK SÖDERQVIST (s) replik:
          </note>
          <note>
            Herr talman! Till Lars Hjertén skall jag säga att det handlade
            om att konstatera att det finns pengar för
          </note>
          <note>
            50 000 platser under 1999. Vi tillför nu 10 000 nya platser till
            kunskapslyftet ovanpå den gamla nivån.
          </note>
          <note>
            För 1999 tillförs UBS en halv miljard ytterligare. Om man räknar
            in vuxenstudiestödet, svux och svuxa, anslår vi över 800 miljoner
            kronor.
          </note>
          <note>
            Vad vi inte kommer ifrån är att det även finns begränsningar
            i våra möjligheter. Vi kan alltså inte ge alla chansen att få
            del av de här platserna. Trycket ökar, och även vi har en begränsning
            i fråga om att ge alla möjlighet att komma in. Men det är viktigt
            att konstatera att vi ökar satsningen.
          </note>
          <note>
            Det är häpnadsväckande att just Lars Hjertén och
          </note>
          <note>
            Moderata samlingspartiet tar upp detta, eftersom de inte vill
            bidra till en ökning utan tvärtom vill skära bort en fjärdedel
            av verksamheten och satsningen.
          </note>
          <note type="speaker">
            Anf. 214 LARS HJERTÉN (m) replik:
          </note>
          <note>
            Herr talman! De platser som vi har föreslagit finns det också
            studiebidrag till. Det är skillnaden mellan oss och Socialdemokraterna.
          </note>
          <note>
            Nu backade Nils-Erik Söderqvist. Han sade alltså att det finns
            vissa begränsningar. Det är precis vad som finns. Det som är tragiskt
            är att folk som är studieovana och som påbörjade en utbildning
            för bara fyra veckor sedan nu får ett brev där CSN meddelar att
            pengarna är slut och att de inte kan fortsätta sina studier om
            bara ett par veckor. Därför blir det inte någon fortsättning för
            de här männen, som var ganska få på sin kurs.
          </note>
          <note>
            Vi tycker inte alls illa om kunskapslyftet. Jag har aldrig hört
            någon moderat tala illa om vuxenstudier.
          </note>
          <note>
            Däremot har vi talat mycket om kvalitetskrav även när det gäller
            vuxenutbildning.
          </note>
          <note>
            En ny minister, Björn Rosengren, som väl inte är helt obekant
            för Nils-Erik Söderqvist, intervjuades så fort han hade tillträtt
            sitt nya ämbete. Han fick en fråga om just vuxenutbildningssatsning
            och satsning på nya jobb. Han sade så här: Jag tycker nog att
            det har varit för mycket volymresonemang när det gäller satsningar
            under de senaste åren men för lite kvalitetstänkande.
          </note>
          <note>
            Björn Rosengren är varken moderat eller talar illa om kunskapslyftet,
            men han säger precis samma sak som vi.
          </note>
          <note type="speaker">
            Anf. 215 TOMAS HÖGSTRÖM (m):
          </note>
          <note>
            Herr talman! Till att börja med måste jag ifrågasätta debattordningen
            med anledning av utbildningsfrågornas behandling i kammaren. Jag
            anser att de är alltför viktiga för att hanteras på det sätt som
            kammarkansliet nu har lagt upp debatten på. Inte nog med att debatten
            ryckts sönder av flera ajourneringar, utan upplägget innebär också
            att debatten blir ostrukturerad. Vi kommer att se flera exempel
            på det längre ned i talarordningen.
          </note>
          <note>
            IT i skolan innebär utmaningar och möjligheter beroende på hur
            det hela hanteras. Det är ett av verktygen i en omfattande och
            betydelsefull brytningstid som kommer att påverka alla områden
            av samhället.
          </note>
          <note>
            Vi ser redan nu hur dessa förändringar påverkar människors vardag,
            yrkesroll, prioriteringar och val.
          </note>
          <note>
            Skall Sverige ha en framträdande plats och dra fördel av den
            utveckling som pågår av ökad globalisering och internationalisering
            är det nödvändigt med satsningar på informationsteknik i skolan.
          </note>
          <note>
            Den moderata uppfattningen är att skolan är nyckeln till en bred
            användning av informationsteknik.
          </note>
          <note>
            Kort sagt måste vi bli fler som använder den nya tekniken. Alla
            måste bli delaktiga.
          </note>
          <note>
            Vi satsar därför 3,5 miljarder kronor under de närmaste tre åren
            för att göra det möjligt att med hjälp av IT förnya, modernisera
            och utveckla skolan.
          </note>
          <note>
            Regeringen satsar i budgetpropositionen 340 miljoner kronor år
            1999, 500 miljoner år 2000 och 650
          </note>
          <note>
            miljoner år 2001. Det är bra, men det är inte tillräckligt. Det
            räcker inte. Det visar mer på en socialdemokratisk tvehågsenhet
            än på en vilja att ta krafttag i de satsningar som är nödvändiga.
            Vi föreslår 800 miljoner kronor det första året följt av 1 350
            miljoner år
          </note>
          <note>
            2000 och 1 300 miljoner år 2001.
          </note>
          <note>
            Även den moderata satsningen anser jag vara i underkant i jämförelse
            med vad som verkligen behövs.
          </note>
          <note>
            Det finns en del bra saker att ta fasta på när det gäller informationsteknikens
            användande i regeringens skrivelse Lärandets verktyg - nationellt
            program för IT i skolan. Men skrivelsen är lite av en önskelista
          </note>
          <note>
            - en önskelista just därför att den inte följs av de nödvändiga
            anslag som krävs.
          </note>
          <note>
            Den större satsning som vi gör är nödvändig för att klara det
            framtida åtagande som det innebär att utveckla, modernisera och
            förnya skolan. Att integrera datoranvändningen i all undervisning
            och i alla ämnen är enligt vår mening den viktigaste pedagogiska
            förnyelseuppgiften de närmaste åren. Utbyggnad av den informationstekniska
            infrastrukturen, utbildningsprojekt för att höja lärarnas IT-kompetens
            samt satsningar på distansutbildning är också nödvändiga.
          </note>
          <note>
            Vi föreslår även att landets alla skolor senast vid utgången
            av år 2000 bör vara anknutna till Internet med bredbandsnät. Vi
            vill också öka antalet samarbetsavtal med internationellt ledande
            skolor och universitet avseende distansutbildning.
          </note>
          <note>
            Utvecklingen är spännande - inte minst det faktum att den nya
            tekniken öppnar möjligheterna till ökad individualisering både
            för elever och lärare, och det kommer att leda till förändringar.
            Det fria sökandet efter kunskap kommer att påverka samhällets
            alla delar. Det är en utveckling som vi moderater välkomnar.
          </note>
          <note>
            Med det instämmer jag i de yrkanden som tidigare har framförts
            av moderata företrädare i kammaren.
          </note>
          <note type="speaker">
            Anf. 216 LENNART GUSTAVSSON (v):
          </note>
          <note>
            Herr talman! Först och främst vill jag säga att jag delar Tomas
            Högströms synpunkter på debattupplägget. Det kan vara trevligt
            att någon gång hålla med moderater.
          </note>
          <note>
            Människors kunskaper blir mer och mer betydelsefulla i dagens
            och morgondagens värld. Nya förhållanden kräver nya insikter.
            Människor måste ha kunskap och bildning för att kunna delta i
            samhällsbygget. För människan som ingår i ett socialt, ekologiskt
            och historiskt sammanhang är förståelse en avgörande faktor för
            aktivt deltagande och delaktighet. Utbildningssystemet, från förskola
            till högskola, är en grund för samhällsbygge och samhällsmakt.
          </note>
          <note>
            Vänsterpartiet menar att utbildningssystemet på många sätt speglar
            det rådande samhället. I samhället finns orättvisor, ojämlikhet,
            segregation och brist på demokrati som också ibland återfinns
            på olika håll inom utbildningssystemet.
          </note>
          <note>
            Men Vänsterpartiet menar att utbildningen kan göras till ett
            verktyg för demokratisering, för jämställdhet och för minskning
            av klassklyftorna. Genom demokratiska arbetsformer, en kritisk
            och ifrågasättande kunskapssyn och nära kontakter med det övriga
            samhället kan utbildningen bli en progressiv kraft.
          </note>
          <note>
            Vänsterpartiet anser att utbildning är en rättighet.
          </note>
          <note>
            En likvärdig utbildning innebär att man tar hänsyn till att människor
            har olika erfarenheter, olika social bakgrund och olika kön och
            kulturtillhörighet. Skall utbildningssystemet aktivt kunna motverka
            klass- och könsskillnader i samhället måste resurserna fördelas
            utifrån behov.
          </note>
          <note>
            De mål för utgiftsområdena 15 och 16 som anges i regeringens
            budgetproposition är, som målformuleringar ofta är, ganska vaga.
            Vänsterpartiet konstaterar dock att regeringens målsättningar
            rymmer ambitioner om ökad rättvisa, jämställdhet, utbildning av
            hög kvalitet och hänsyn till individens behov och önskemål. Detta
            är någonting som vi som vänsterpartister naturligtvis kan ställa
            upp på.
          </note>
          <note>
            Som jag tidigare påpekade menar Vänsterpartiet att en förutsättning
            för att utbildningssystemet skall kunna motverka klass- och könsskillnader
            i samhället är att resurserna fördelas utifrån behov. Bl.a. ur
            denna synpunkt menar vi från Vänsterpartiet att det är det offentliga
            - det gemensamma - som skall ansvara för utbildningen. Det är
            därför bra att regeringen i budgetpropositionen ger ökade ekonomiska
            möjligheter för kommunerna att satsa på skolan och på utbildningen.
            Men det är också viktigt att påpeka att kommunerna behöver än
            mer resurser om skolan skall kunna verka för ökad rättvisa.
          </note>
          <note>
            Det alternativ som moderaterna för fram om skolpeng, som faktiskt
            har diskuterats många gånger tidigare, innebär ur Vänsterpartiets
            synpunkt att orättvisor, segregering och skillnader i utbildningskvalitet
            ökar. Vänsterpartiet delar utskottets åsikt om att en schablonberäknad
            nationell skolpeng inte ger de grundläggande förutsättningarna
            för att kraven om en likvärdig skola av hög kvalitet för alla
            elever skall kunna uppfyllas.
          </note>
          <note>
            Moderaternas ambitioner med skolpeng skall också ses i skenet
            av att de företräder en ideologi som vill minska den offentliga
            - den gemensamma - sektorns betydelse. Moderat skolpeng i kombination
            med en politik som innebär att kommunernas resurser minskar innebär
            att grunden för det livslånga lärandet, som ligger i ett väl utbyggt
            offentligt skolsystem, kraftigt hotas.
          </note>
          <note>
            I det sammanhanget är också kristdemokraternas ambitioner om
            att införa centrala föreskrifter för fördelning av resurser till
            kommunerna något märkliga. Vad kommuner framför allt behöver är
            mer resurser. Att i en målstyrd verksamhet detaljstyra vissa delar
            kan inte tolkas som något annat än ett misstroende. Detta misstroende
            skulle i så fall vara riktat mot kommunerna.
          </note>
          <note>
            Det livslånga lärandet är något som nära nog alla talar mycket
            om. Att definiera och tydliggöra vad begreppet livslångt lärande
            innebär är en av de uppgifter som vi förtroendevalda har. Våra
            olika värderingar kommer att medföra att svaren ser lite olika
            ut.
          </note>
          <note>
            För mig som vänsterpartist innebär det bl.a. att goda förutsättningar
            måste skapas för att lärande och bildning skall vara tillgängligt
            för alla oavsett ekonomiska förutsättningar. Det livslånga lärandet
            är för mig som vänsterpartist en rättvisefråga! Skall teorierna
            om det livslånga lärandet ha någon bärighet måste det finnas en
            rättvisa i individernas möjligheter att delta.
          </note>
          <note>
            När det gäller diskussionen om det livslånga lärandet delar Vänsterpartiet
            regeringens uppfattning om att grunden läggs redan i förskolan.
            Mot den bakgrunden är det minst sagt märkligt att rätten till
            förskola inte tydliggjorts. Med nuvarande ordning ställs bl.a.
            barn med arbetslösa föräldrar utanför förskolan i många av landets
            kommuner. Den debatten kommer att återkomma i den här kammaren
            under våren, men redan nu vill jag uppmärksamma de orättvisor
            som nuvarande regler innebär. I perspektiv av det livslånga lärandet
            och vikten av rättvisa när det gäller förutsättningar för bildning
            och utveckling blir hanteringen av barns rätt till förskola allt
            viktigare.
          </note>
          <note>
            Med tanke på de positiva signaler vi hörde från socialdemokraterna
            här i kammaren under dagens debatt verkar vi kunna se fram emot
            en positiv lösning för barn till bl.a. arbetslösa föräldrar.
          </note>
          <note>
            Beträffande maxtaxan, som också togs upp här i kammaren, måste
            jag faktiskt säga att socialdemokraterna måste sluta att skylla
            på någon annan. Faktum är att socialdemokraterna själva aldrig
            lyckats visa på en finansiering. Man lyfte inte ens frågan i de
            överläggningar som fördes mellan Socialdemokraterna och Vänsterpartiet
            och Miljöpartiet.
          </note>
          <note>
            Låt oss en gång för alla slå fast att Vänsterpartiet gärna deltar
            i diskussioner om en rättvis fördelningspolitik. Våra utgångspunkter
            i fråga om maxtaxan har vi redovisat tydligt i vår motion om förskolan.
          </note>
          <note>
            Herr talman! Låt mig kort kommentera situationen för barn med
            särskilda behov inom utbildningssystemet. Till denna grupp hör
            bl.a. de funktionshindrade eleverna. Det är viktigt att man noggrant
            bevakar utvecklingen av elevantalet i särskolan. Ökningen av antalet
            särskoleelever aktualiserar frågan om på vilket sätt grundskolan
            hanterar barn med särskilda behov.
          </note>
          <note>
            Det är orimligt att tänka sig att man använder särskolan som
            ett sätt att komma från sitt eget ansvar.
          </note>
          <note>
            Det får aldrig råda något tvivel om grundskolans ansvar. Alla
            skall platsa i grundskolan!
          </note>
          <note>
            Beträffande den s.k. FUNKIS-utredningen ser vi från Vänsterpartiet
            fram emot den aviserade propositionen. Vår förhoppning är att
            på ett konstruktivt sätt kunna delta i arbetet med att förbättra
            de funktionshindrades situation inom utbildningsväsendet. Funktionshindrades
            möjligheter till studier är i grunden en rättvisefråga.
          </note>
          <note>
            Herr talman! Avslutningsvis vill jag beröra regeringens förslag
            om IT-satsning i skolan. Regeringen föreslår ett nationellt program
            för IT i skolan. Vänsterpartiet ser i huvudsak positivt på satsningen
            men vill gärna se en utveckling av programmet.
          </note>
          <note>
            Det är viktigt att det finns en balans mellan teknik och pedagogik
            och att det finns bestämda mål även i pedagogiska termer för kommunernas
            satsningar på
          </note>
          <note>
            IT i skolan. Skolans uppgift är att ge alla elever en likvärdig
            utbildning oavsett klass och kön. Därför har skolan en mycket
            viktig uppgift att kompensera elever för deras skilda förutsättningar.
            Alla elever måste få goda kunskaper om hur informationstekniken
            kan användas. Satsningen på IT i skolan är därför nödvändig ur
            såväl ett jämlikhets- som ett jämställdhetsperspektiv.
          </note>
          <note>
            Tre frågor är från min synpunkt speciellt viktiga att beakta.
          </note>
          <note>
            För det första: Vad skolan framför allt behöver är fler vuxna,
            fler lärare. Utbildning är i huvudsak inte en teknisk process
            utan en social process. En satsning på datorer kan aldrig ersätta
            den personliga kontakten mellan elever och lärare. Fler datorer
            i skolan kan inte på något sätt motivera att färre lärare anställs.
            Historien med bl.a. programmerad undervisning och inlärningsstudior
            borde lära oss att vara vaksamma när nya "tekniska språng" inom
            utbildningsområdet skall tas.
          </note>
          <note>
            För det andra: Vi vet i nuläget lite om hur vi tänker och hur
            vi lär. Forskningen ger ingen entydig bild om de positiva effekterna
            av datorstödd undervisning.
          </note>
          <note>
            Vi vet inte hur pedagogiken skall vara utformad, även om vi alla
            är medvetna om att fler datorer i skolan kommer att påverka det
            inre arbetet. Vi vet för lite om de förändrade villkoren för undervisning
            och inlärning och på vilket sätt elev- respektive lärarrollen
            förändras i och med IT-utvecklingen i skolan. Det är därför viktigt
            att genomföra specifik forskning inom området informationsteknik
            i skolan. För framtidens skola med IT som en viktig ingrediens
            är det viktigt att veta både vad man gör och inte minst hur man
            skall göra det.
          </note>
          <note>
            För det tredje: Skall ambitionerna som finns i IT-
          </note>
          <note>
            satsningen nås är lärarna naturligtvis en nyckelgrupp.
          </note>
          <note>
            Vänsterpartiet delar regeringens uppfattning om vikten av kompetensutveckling
            av skolans lärare och ledare. Naturligtvis måste den nya informationsteknikens
            betydelse för att utveckla nya former för lärande också ingå som
            en viktig del i lärarutbildningen.
          </note>
          <note>
            Herr talman! Mot bakgrund av det senast anförda menar Vänsterpartiet
            att det inom det nationella programmet för IT skall avsättas medel
            dels för forskning och utvecklingsarbete inom området, dels för
            datorstöd åt lärarstuderande. Därför yrkar jag bifall till reservation
            2 från Vänsterpartiet.
          </note>
          <note type="speaker">
            Anf. 217 TOMAS HÖGSTRÖM (m) replik:
          </note>
          <note>
            Herr talman! Jag begärde replik med anledning av att Lennart
            Gustavsson från talarstolen framförde att moderaternas skolpeng
            innebär att kommunernas resurser minskar.
          </note>
          <note>
            Nu är det ju så, Lennart Gustavsson, att staten via den moderata
            skolpengen skulle överta finansieringsansvaret för skolan, och
            kommunerna skulle slippa det åtagandet. Den moderata skolpengen
            skulle därmed fungera som utjämnare mellan kommuner. Vi skulle
            ha en nationell skolpeng, och vi skulle då också kunna se lika
            villkor för elever, skolor och lärare.
          </note>
          <note>
            Det är uppenbarligen så att Lennart Gustavsson inte har förstått
            den moderata lösningen. Den skiljer sig inte alltför mycket från
            vad som redan i dag finns i många kommuner. Det kanske är det
            Lennart Gustavsson skall göra: mer lyfta blicken och se på nya
            lösningar än att fortsätta administrera de lösningar som finns
            i dag och som orsakar många av de problem vi i dag ser i skolvärlden.
          </note>
          <note type="speaker">
            Anf. 218 LENNART GUSTAVSSON (v) replik:
          </note>
          <note>
            Herr talman! Det verkar vara fler än undertecknad här i kammaren
            som inte riktigt har förstått meningen med moderaternas skolpeng.
            Jag menar, precis som jag sade i talarstolen, att utbildning är
            en grundläggande rättighet och en grundläggande rättighet som
            skall skötas gemensamt. Den moderata skolpengen kommer att innebära
            att man försvårar planeringen av skolväsendet. Troligen undergräver
            man också successivt kvaliteten i den kommunala skolan.
          </note>
          <note>
            Många gånger används skolpengen som ett alternativ när man riktar
            kritik mot den offentliga och gemensamma skolan. Det vore betydligt
            intressantare om man kunde tillvarata den kreativitet och den
            utvecklingskraft som finns till att vidga och bredda den offentliga
            och gemensamma skolan, ta till sig de krafterna och utveckla en
            gemensam skola värd namnet.
          </note>
          <note type="speaker">
            Anf. 219 TOMAS HÖGSTRÖM (m) replik:
          </note>
          <note>
            Herr talman! Utbildning är en rättighet och skall skötas gemensamt,
            säger Lennart Gustavsson. Det vi gör med vårt förslag om en nationell
            skolpeng är att ge skolorna lika villkor. Det är hela syftet med
            detta.
          </note>
          <note>
            För det är inte lika villkor som gäller i Sverige i dag.
          </note>
          <note>
            Det är bara att gå in och göra jämförelser mellan olika skolor
            i olika kommuner.
          </note>
          <note>
            Syftet är också att minska politikerinflytandet och att öka inflytandet
            från lärare, föräldrar och elever.
          </note>
          <note>
            Där ligger utvecklingskraften. Där ligger möjligheter att utveckla
            skolan som vi skall ta vara på.
          </note>
          <note>
            Det är faktiskt så, vilket har framförts här i talarstolen, att
            av undersökta skolor ligger friskolor i topp i väldigt stor utsträckning.
            Utvecklingen med hjälp av vår nationella skolpeng syftar just
            till att låta de bra skolorna växa och bli större, att låta engagerade
            pedagoger knoppa av verksamheter och bygga ut dem och att tydliggöra
            att dåliga skolor skall man göra någonting åt, annars skall de
            läggas ned.
          </note>
          <note type="speaker">
            Anf. 220 LENNART GUSTAVSSON (v) replik:
          </note>
          <note>
            Herr talman! Det är intressant att höra den moderata argumentationen,
            särskilt när man betänker hur det ser ut i det område jag kommer
            ifrån. Har man en kännedom om hur det ser ut i de olika delarna
            av landet finns det en ganska naturlig förklaring: Skolan kostar
            olika på olika ställen i landet. Att då tro att man kan ha en
            kostnad som är lika över hela landet bygger på en grov felsyn.
          </note>
          <note>
            Man kan konstatera att ett införande av skolpeng och ett ökat
            antal friskolor enbart leder till att de som klarar sig bäst är
            de barn som går i friskolor och som har välutbildade föräldrar.
            De som klarar sig sämst är de barn som har föräldrar med låg utbildningstradition.
            Det innebär att en skolpeng följd av ett ökat antal friskolor
            ökar segregeringen. Därmed ökar skillnaderna i samhället, och
            det vill inte jag ställa upp på.
          </note>
          <note type="speaker">
            Anf. 221 ULF NILSSON (fp) replik:
          </note>
          <note>
            Herr talman! Lennart Gustavsson har mycket tydligt beskrivit
            sin inställning till moderaternas modell av skolpeng. Men det
            finns också andra modeller som vill garantera valfriheten. Folkpartiet
            tror inte på att möjligheten att återföra skolans ansvar till
            staten är någonting vi kan göra i dag, men under den gamla borgerliga
            regeringen hade vi t.ex. skyldighet för kommunen att betala en
            viss procentsats för elever som valde andra skolor osv.
          </note>
          <note>
            Med tanke på både Lennart Gustavssons och tidigare vänsterpartisters
            så negativa uttalanden om olika alternativa skolor med annan huvudman
            skulle jag för tydlighetens skull konkret vilja höra: Vill Lennart
          </note>
          <note>
            Gustavsson och Vänsterpartiet över huvud taget genomföra någon
            garanti för att t.ex. Montessorigrundskolor, Waldorfförskolor
            och föräldrakooperativ inte blir helt beroende av vem som vinner
            kommunalvalet för att de skall kunna existera följande år? Vill
            Vänsterpartiet t.o.m. försämra den redan nu ganska oklart formulerade
            möjligheten för kommunen att stödja eller vill ni över huvud taget
            inte ha några kommunalt stödda friskolor?
          </note>
          <note type="speaker">
            Anf. 222 LENNART GUSTAVSSON (v) replik:
          </note>
          <note>
            Herr talman! Det har redan sagts i den debatt som bl.a. Kalle
            Larsson deltog i att de regler som gäller får vara och de skolor
            som har startats får fortsätta. Vad vi däremot har sagt i vår
            motion är: Inga nya etableringar.
          </note>
          <note>
            Beträffande Waldorf och Montessori, två olika slags pedagogik
            som Ulf Nilsson nämner, tycker jag att det skulle vara intressant
            att diskutera hur vi i den offentliga gemensamma skolan kan ta
            till oss de lärdomar som den pedagogiken kan ge oss. Det tycker
            jag är en intressant debatt som vi skulle kunna föra, i stället
            för att driva att alternativ pedagogik skall bedrivas i fristående
            skolor.
          </note>
          <note type="speaker">
            Anf. 223 ULF NILSSON (fp) replik:
          </note>
          <note>
            Herr talman! Det är också intressant att diskutera varför de
            alternativa pedagogiska formerna inte har vuxit fram inom det
            offentliga skolsystemet. Uppenbarligen kan det ibland vara en
            fördel att det kommer impulser från olika håll.
          </note>
          <note>
            Tycker ändå inte Lennart Gustavsson att det vore en absurd situation
            att efter några år frysa tillståndet, så att vi portionerar ut
            bidrag till skolor men inte tillåter en enda ny att etablera sig
            vid sidan av de kommunala?
          </note>
          <note type="speaker">
            Anf. 224 LENNART GUSTAVSSON (v) replik:
          </note>
          <note>
            Herr talman! Den diskussion jag tycker är viktig att föra är
            hur vi kan använda den pedagogik som faktiskt finns. Ulf Nilsson
            nämner bl.a. Waldorf och
          </note>
          <note>
            Montessori. Hur kan vi ta till oss de lärdomarna, kunskaperna
            och engagemanget och utveckla den gemensamma skolan så att denna
            pedagogik gagnar alla barn?
          </note>
          <note type="speaker">
            Anf. 225 JEPPE JOHNSSON (m):
          </note>
          <note>
            Herr talman! Den högre utbildningen och forskningen får inte
            politiseras. Kvantitet går, med nuvarande politik, ofta före kvalitet.
            Man fördelar ett antal platser. Antagningssystemet har centraliserats,
            högskolorna och universiteten bör, enligt vår uppfattning, få
            ökade möjligheter att själva bedöma kraven på vilka förkunskaper
            som krävs för de olika utbildningarna. Vi anser att utbildningens
            kvalitet och studenternas val skall väga tyngre vid fördelningen
            av resurser till universitet och högskolor.
          </note>
          <note>
            Högre utbildning och forskning måste planeras utifrån långa perspektiv
            och får aldrig göras till en del av en kortsiktig arbetsmarknadspolitik.
            Det är nödvändigt att den högre utbildningen byggs ut. Antalet
            platser med inriktning mot informationsteknik är fortfarande otillräckliga.
          </note>
          <note>
            Vi anser att det behövs mer konkurrens och mångfald inom den
            högre utbildningen. Vi vill utveckla det särpräglade vid varje
            lärosäte.
          </note>
          <note>
            Fri forskning i kombination med ett gynnsamt företagsklimat är
            grundläggande för ett modernt välfärdssamhälle. Vårt framtida
            välstånd står och faller med hur vi lyckas med forskningen och
            den högre utbildningen. Vi anser att antalet platser på högskolan
            med inriktning mot informationsteknik är otillräckligt i förhållande
            till antalet sökande.
          </note>
          <note>
            Herr talman! Vi moderater föreslår att högskolan i
          </note>
          <note>
            Karlskrona/Ronneby ges möjlighet att bli en komplett specialhögskola
            inom informationsteknik och så småningom ett IT-universitet. För
            mig som bleking är det mycket glädjande, inte minst med tanke
            på att vi moderater utgår från utbildningens kvalitet och studenternas
            val.
          </note>
          <note>
            Vårt förslag grundar sig inte på att Blekinge behöver ett IT-universitet
            av regionalpolitiska skäl eller därför att vi tycker att Blekinge
            behöver ett visst antal platser. Skälet är i första hand att vi
            gör bedömningen att högskolan i Karlskrona/Ronneby redan i dag
            har den höga kvalitet och kompetens som fordras för att vi skall
            tycka att det är viktigt att satsa ännu mer.
          </note>
          <note>
            En utbyggnad av högskolan till ett IT-universitet bör ske gradvis.
            Samverkan mellan Telecom City och
          </note>
          <note>
            Soft Center är en del av högskolans profil och styrka.
          </note>
          <note>
            Under utbyggnadsperioden bör denna samverkan kunna utveckla den
            samlade forsknings- och företagsmiljön i Karlskrona och Ronneby
            till att bli ledande i svensk IT-miljö. Karlskrona/Ronneby måste
            ges goda möjligheter att bygga upp kontakterna med de främsta
            IT-miljöerna i universitetsvärlden.
          </note>
          <note>
            Vi föreslår en höjning av anslaget till forskning och forskarutbildning
            vid högskolan i Karlskrona/Ronneby med 10 miljoner kronor under
            år 1999.
          </note>
          <note>
            Även för åren 2000 och 2001 föreslår vi 10 miljoner mer än regeringen
            och utskottsmajoriteten till forskningen och forskningsutvecklingen
            vid högskolan i
          </note>
          <note>
            Karlskrona/Ronneby.
          </note>
          <note>
            Herr talman! Vi moderater tror på högskolan i
          </note>
          <note>
            Karlskrona/Ronneby. Framgångarna vid denna högskola, inte minst
            inom IT-området, är på väg att sätta
          </note>
          <note>
            Blekinge på högskolekartan och tvätta bort den gamla krisstämpeln
            som så länge hängt över vårt län. Detta tillsammans med Blekinges
            strategiska läge, närheten till det nya Europa och Öresundsbrons
            tillkomst kommer att, rätt hanterat, kunna bli ett lyft för hela
            sydöstra Sverige.
          </note>
          <note>
            Herr talman! Med detta vill jag instämma i det yrkande som något
            tidigare i dag har lagts fram av Per
          </note>
          <note>
            Bill.
          </note>
          <note type="speaker">
            Anf. 226 JAN BJÖRKMAN (s):
          </note>
          <note>
            Herr talman! Det var intressant att höra det moderata inlägg
            som gjordes nu och som beskrev moderaternas syn på de mindre och
            medelstora högskolorna i allmänhet och Karlskrona/Ronneby i synnerhet.
            Intressant var det inte minst mot bakgrund av de ställningstaganden
            som moderaterna de senaste åren har gjort i den här kammaren när
            det gällt de mindre och medelstora högskolorna. Det har inte alltid
            varit till gagn för de mindre högskolorna, om man säger så.
          </note>
          <note>
            Jag kan gärna instämma i de superlativ som Jeppe
          </note>
          <note>
            Johnsson uttalade om högskolan i Karlskrona/Ronneby, men jag
            tycker att det i samma veva finns anledning att erinra om de ställningstaganden
            som moderaterna har gjort under de senaste åren. Jag skall bara
            ta fyra exempel.
          </note>
          <note>
            Det första är när socialdemokraterna föreslog att de mindre högskolorna
            skulle få rätt att inrätta egna professurer. Då röstade moderaterna
            emot.
          </note>
          <note>
            Det andra är utbyggnaden av grundutbildningen på de mindre högskolorna.
            Då har moderaterna röstat emot.
          </note>
          <note>
            Det tredje är utbyggnaden av forskningsresurser.
          </note>
          <note>
            För att ta Karlskrona/Ronneby som exempel var de 2
          </note>
          <note>
            miljoner 1994 och är i dag 22 miljoner med det förslag som föreligger.
            Den utbyggnaden har moderaterna röstat emot.
          </note>
          <note>
            Det fjärde, som specifikt gäller högskolan i Karlskrona/Ronneby,
            var inrättande av forskarskola i teleinformatik. Då röstade moderaterna
            emot.
          </note>
          <note>
            Jag tycker att det är bra om man från moderaternas sida, nu när
            man ser resultatet av den socialdemokratiska högskole- och forskningspolitiken
            på det här området, säger att de satsningar som den socialdemokratiska
            regeringen, ofta i samverkan med andra partier i riksdagen - inte
            moderaterna, men andra partier - har gjort är bra, och nu vill
            vi ansluta oss till den satsningen. Det tycker jag känns bra.
          </note>
          <note>
            Samtidigt skall man komma ihåg att man inte gärna kan beskriva
            det som att moderaterna vill ge lika mycket resurser. De 10 miljoner
            som moderaterna enligt sin beskrivning vill ge extra till forskningen
            har inte kompenserats för de miljoner som i dag går till forskarskolan,
            och som man också har varit emot. Jag har inte kunnat se det i
            den moderata motionen. Räknar man in det skiljer det inte särskilt
            många kronor mellan regeringens förslag och det moderata. Det
            som däremot skiljer är om man skulle använda den modell för fördelning
            av grundutbildningens resurser som moderaterna har föreslagit.
            Då skulle under den fyraåriga utbyggnadsperioden ökningen av antalet
            studenter i Karlskrona/Ronneby inte vara 2 100 utan
          </note>
          <note>
            600. Det skulle betyda en utveckling med 1 500 studenter färre.
            Det är självklart att varken jag eller utskottsmajoriteten kan
            ställa oss bakom ett förslag som innebär så drastiska förändringar
            av grundutbildningen. Det är också en drastisk förändring när
            det gäller resurserna till Högskolan i Karlskrona/Ronneby, nämligen
            storleksordningen 60 miljoner kronor mindre än i det budgetförslag
            som ligger.
          </note>
          <note>
            Det får gärna bli en utveckling mot universitet på sikt. Det
            vetenskapliga område som högskolan i
          </note>
          <note>
            Karlskrona/Ronneby har fått ger förutsättningar för det. Man
            har universitetsrättigheter inom området teknik. Det är väl närmast
            där man skall utveckla den verksamhet som i dag, tack vare en
            framsynt regeringspolitik under förra perioden, utvecklas på ett
            bra sätt och som bör fortsätta.
          </note>
          <note type="speaker">
            Anf. 227 JEPPE JOHNSSON (m) replik:
          </note>
          <note>
            Herr talman! Jag behöver naturligtvis inte påminna Jan Björkman
            med sin gedigna erfarenhet från utbildningsutskottet, att när
            vi fördelar resurser till högskolor och universitet handlar det
            mycket om utbildningskvalitet och studenternas valmöjligheter.
          </note>
          <note>
            Det är inte fråga om någon form av arbetsmarknadspolitik, att
            stackars Blekinge behöver ett antal platser.
          </note>
          <note>
            Men det är vi nog överens om.
          </note>
          <note>
            Nu har vi moderater kommit till ståndpunkten att högskolan i
            Karlskrona/Ronneby uppfyller högt ställda kvalitetskrav. Därför
            är vi beredda att satsa extra just på denna högskola och just
            inom detta område som högskolan har blivit professionell på.
          </note>
          <note>
            Jag konstaterar också att Jan Björkman nämner att han innan har
            samverkat med andra partier för att bygga ut och satsa på högskolor.
            Om Socialdemokraterna och Jan Björkman tycker att högskolan i
          </note>
          <note>
            Karlskrona/Ronneby är bra, varför inte samverka med vårt parti
            och ge det stöd som behövs? Jag vill i detta sammanhang påminna
            om att de 10 miljoner kronor som vi ligger över i satsning på
            forskning skall ses i förhållande till det som regeringen satsar,
            nämligen
          </note>
          <note>
            21 miljoner. Vi vill satsa en halv gånger så mycket.
          </note>
          <note>
            Detta vill vi för att göra en redan bra högskola ännu bättre.
            Välkommen att stödja denna satsning också,
          </note>
          <note>
            Jan Björkman.
          </note>
          <note type="speaker">
            Anf. 228 JAN BJÖRKMAN (s) replik:
          </note>
          <note>
            Herr talman! Det är bra om Jeppe Johnsson och
          </note>
          <note>
            Moderaterna vill stödja högskolan i Karlskrona/Ronneby. Det vore
            ännu bättre om han var beredd att stödja andra mindre och medelstora
            högskolor också.
          </note>
          <note>
            Jeppe Johnsson glömmer två viktiga saker eller vill inte lyfta
            fram dem. Den ena saken är det Jeppe
          </note>
          <note>
            Johnsson kallar studenternas val, sökandekriteriet, skulle ge
            högskolan i Karlskrona/Ronneby 1 500
          </note>
          <note>
            platser färre. Jag vill inte medverka till att halvera studentantalet
            på högskolan i Karlskrona/Ronneby.
          </note>
          <note>
            Jag och majoriteten vill inte medverka till att högskolan skulle
            få i storleksordningen 60 miljoner kronor mindre.
          </note>
          <note>
            Det sker inget nettotillskott på 10 miljoner kronor till forskningsresurserna.
            Ni har fortfarande inte kompenserat högskolan i Karlskrona/Ronneby
            för de pengar som man har för att driva forskarskolan i teleinformatik.
            Den är ett viktigt inslag dels för att utveckla näringslivet och
            ge studenterna bra utbildning, dels för att öka kompetensen på
            högskolan. Det är synd. I praktiken innebär det inga mer pengar
            till forskningen, men det är betydligt mindre pengar till grundutbildningen
            i det moderata förslaget. Det är anledningen till att riksdagens
            majoritet yrkar avslag på den moderata motionen.
          </note>
          <note>
            För en samverkan med Moderaterna, Jeppe Johnsson, krävs det en
            bättre budget med större resurser till de mindre och medelstora
            högskolorna.
          </note>
          <note type="speaker">
            Anf. 229 JEPPE JOHNSSON (m) replik:
          </note>
          <note>
            Herr talman! Kvalitetskriteriet är viktigt för oss när vi satsar
            på en högskola. Det kan väl vara att denna unga högskola fortfarande
            inte har ett så högt sökandetryck. Men vad hjälper det att tillsätta
            en mängd platser när det inte finns kompetenta sökande?
          </note>
          <note>
            Låt oss titta på frågan att dela ut platser. På vissa ställen
            är det få sökande till de platser som delas ut.
          </note>
          <note>
            Det är inte speciellt meningsfullt.
          </note>
          <note>
            Men satsningen på forskningen på högskolan i
          </note>
          <note>
            Karlskrona/Ronneby kommer att göra högskolan ännu bättre, kommer
            att ge genklang i högskolevärlden, kommer att locka fler ungdomar
            att söka dit därför att de vet att där finns den yppersta undervisningen.
          </note>
          <note type="speaker">
            Anf. 230 JAN BJÖRKMAN (s) replik:
          </note>
          <note>
            Herr talman! Det är intressant med kommentarerna. Om man leker
            med tanken att denna modell med sökandetryck hade gällt 1989-1990,
            när högskolan i
          </note>
          <note>
            Karlskrona/Ronneby etablerades, skulle högskolan inte ha kommit
            till. Det fanns ingenting att söka till.
          </note>
          <note>
            Samma är läget i dag. Med den modell som ni skisserar för sökandetrycket,
            skulle högskolan ha
          </note>
          <note>
            1 500 studenter färre. Det är inte så att det saknas kompetenta
            sökande. Det finns kompetenta sökande.
          </note>
          <note>
            Men det är viktigt att de mindre högskolorna också får resurser.
            Med er modell skulle de inte få det.
          </note>
          <note>
            Det Jeppe Johnsson beskriver som en kraftig satsning, är en kraftig
            satsning i den moderata budgeten, dvs. utifrån ett nolläge. Förra
            året yrkade ni avslag på hela forskningsanslaget till de mindre
            och medelstora högskolorna. Nu får ni backa ur det styckevis.
            Det är bra. Men i förhållande till det liggande budgetförslaget
            är det ingen kraftig satsning. Ni kompenserar de brister som ni
            har åstadkommit tidigare. Ni gör det när ni konstaterar att den
            socialdemokratiska högskole- och forskningspolitiken har vunnit
            framgång.
          </note>
          <note>
            Högskolan har därmed kunnat bevisa sin kvalitet inom högskolevärlden.
            Det är bra. Men det fordras ytterligare satsningar för att Moderaterna
            skall platsa som en samverkanspart när det gäller de mindre och
            medelstora högskolorna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            9 § Ändringar i radio- och TV-lagen, m.m.
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU13
          </note>
          <note>
            Ändringar i radio- och TV-lagen (1996:844), m.m.
          </note>
          <note>
            (förnyad behandling, delvis) (prop. 1997/98:184
          </note>
          <note>
            delvis)
          </note>
          <note>
            Kammaren biföll konstitutionsutskottets hemställan att ärende
            1998/99:KU13 fick avgöras efter endast en bordläggning.
          </note>
          <note type="speaker">
            Anf. 231 TOMAS HÖGSTRÖM (m):
          </note>
          <note>
            Herr talman! Med hänvisning till den tidigare debatten ber jag
            att få yrka bifall till reservation 4 för
          </note>
          <note>
            Moderata samlingspartiet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Arbetsmarknadsutskottets betänkande
          </note>
          <note>
            1998/99:AU1 Utgiftsområdena 13 Ekonomisk trygghet vid arbetslöshet
            och 14 Arbetsmarknad och arbetsliv
          </note>
          <note>
            Näringsutskottets betänkanden
          </note>
          <note>
            1998/99:NU1 Utgiftsområde 24 Näringsliv
          </note>
          <note>
            1998/99:NU2 Utgiftsområde 19 Regional utjämning och utveckling
          </note>
          <note>
            1998/99:NU3 Utgiftsområde 21 Energi
          </note>
          <note>
            11 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 14 december
          </note>
          <note>
            1998/99:82 av Sten Andersson (m) till finansministern
          </note>
          <note>
            Kasinon
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 19 januari
          </note>
          <note>
            1999.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 december
          </note>
          <note>
            1998/99:187 av Göran Lindblad (m) till socialministern
          </note>
          <note>
            Övergången till ny försäkring
          </note>
          <note>
            1998/99:188 av Sofia Jonsson (c) till jordbruksministern
          </note>
          <note>
            Löneklyftorna mellan kvinnor och män
          </note>
          <note>
            1998/99:189 av Sofia Jonsson (c) till jordbruksministern
          </note>
          <note>
            Länsstyrelsernas jämställdhetsarbete
          </note>
          <note>
            1998/99:190 av Per Lager (mp) till utrikesministern
          </note>
          <note>
            Mänskliga rättigheter och EU
          </note>
          <note>
            1998/99:191 av Birger Schlaug (mp) till statsrådet
          </note>
          <note>
            Ulrica Messing
          </note>
          <note>
            Åsiktsregistrering
          </note>
          <note>
            1998/99:192 av Rolf Gunnarsson (m) till näringsministern
          </note>
          <note>
            En ny trafikmyndighet
          </note>
          <note>
            1998/99:193 av Carina Hägg (s) till utrikesministern
          </note>
          <note>
            Författarmorden i Iran
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 januari 1999.
          </note>
          <note>
            13 § Kammaren åtskildes kl. 21.47.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 6 § anf. 21 (delvis), av tredje vice talmannen därefter
            t.o.m. anf. 74 (delvis), av talmannen därefter till ajourneringen
            kl. 16.31, av tredje vice talmannen därefter t.o.m. 8 § anf. 197
          </note>
          <note>
            (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
