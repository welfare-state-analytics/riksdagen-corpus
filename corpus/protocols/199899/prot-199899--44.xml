<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--44</head>
          <docDate when="1999-01-22 00:00:00">1999-01-22 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Avsägelse
          </note>
          <note>
            Förste vice talmannen meddelade att Sören Lekberg (s) avsagt
            sig uppdraget som suppleant i den svenska delegationen till Parlamentariska
            församlingen i konferensen om säkerhet och samarbete i Europa
          </note>
          <note>
            (OSSE).
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval till konstitutionsutskottet,
            försvarsutskottet samt OSSE-
          </note>
          <note>
            delegationen
          </note>
          <note>
            På grund av uppkomna vakanser hade Socialdemokraternas riksdagsgrupp
            anmält Pär Axel Sahlberg som ledamot i konstitutionsutskottet
            och suppleant i försvarsutskottet efter Ingegerd Sahlström samt
            Marie
          </note>
          <note>
            Granlund som suppleant i den svenska delegationen till Parlamentariska
            församlingen i konferensen om säkerhet och samarbete i Europa
            (OSSE) efter Sören
          </note>
          <note>
            Lekberg.
          </note>
          <note>
            Förste vice talmannen förklarade valda till
          </note>
          <note>
            ledamot i konstitutionsutskottet
          </note>
          <note>
            Pär Axel Sahlberg (s)
          </note>
          <note>
            suppleant i försvarsutskottet
          </note>
          <note>
            Pär Axel Sahlberg (s)
          </note>
          <note>
            suppleant i OSSE-delegationen
          </note>
          <note>
            Marie Granlund (s)
          </note>
          <note>
            3 § Allmänpolitisk debatt (forts. från prot. 43)
          </note>
          <note>
            Regionalpolitik
          </note>
          <note type="speaker">
            Anf. 1 PER-RICHARD MOLÉN (m):
          </note>
          <note>
            Herr talman! Regionalpolitiken är temat för dagens allmänpolitiska
            debatt.
          </note>
          <note>
            Jag skulle kunna begränsa mig till att uppehålla mig vid problemen
            i Västernorrlands län och redogöra för avfolkningen, kommunernas
            nedkörda ekonomi, företagsvarsel och företagsnedläggningar.
          </note>
          <note>
            Jag skulle kunna tala länge om arbetslösheten i länet på närmare
            14 %, som plågar och pinar.
          </note>
          <note>
            Jag skulle kunna tala om investeringar i biobränsleanläggningar
            i Sundsvall och Härnösand som omfattar 1 miljard och innebär en
            rad nya arbetstillfällen, men som förhindras på grund av en felaktigt
            utformad energi- och miljöbeskattning.
          </note>
          <note>
            Jag skulle kunna tala om behovet att rusta upp
          </note>
          <note>
            Sandöbron över Ångermanälven. Arbetsplanen är klar för upphandling,
            men regeringen väljer att inte ge de pengar som behövs för att
            reparera bron och ge arbetslösa byggjobbare arbete.
          </note>
          <note>
            Jag kan beskriva den oro som man känner i Sollefteå inför hotet
            att kanske förlora den militära garnisonen. Det skulle ödelägga
            staden. Sjukhuset försvinner och detaljhandeln skulle rasa samman.
          </note>
          <note>
            Men låt oss tala mera principiellt om regionalpolitiken.
          </note>
          <note>
            Näringsministern hade i går sammankallat till ett krismöte med
            anledning av utflyttningen av svenska företag. Detta är resultatet
            av en fullständigt felaktigt förd närings- och ekonomisk politik
            i Sverige under många år. Hur skall vi kunna få en bra regional
            utveckling i Sverige, när det som skall regionaliseras väljer
            att flytta utomlands?
          </note>
          <note>
            Den socialdemokratiska regeringen bedriver i dag ingen fungerande
            regionalpolitik. Det syns i befolkningsutvecklingen och i arbetslöshetsstatistiken
            för de fyra nordligaste länen. Näringslivet varnade för utvecklingen
            senast för ett par år sedan och föreslog en rad åtgärder. Men
            de förhånades av framstående socialdemokrater.
          </note>
          <note>
            När de stora svenska företagen, som sedan decennier byggt upp
            en egen omfattande verksamhet och en mängd underleverantörsföretag
            i Sverige, flyttar, får det allvarliga effekter. Vi ser att varslen
            ökar, inte bara av konjunkturella orsaker, utan på grund av att
            marknader försvinner när de stora företagen flyttar ut.
          </note>
          <note>
            Den socialdemokratiska regeringen har åstadkommit stora - icke
            reparerbara - skador, som får konsekvenser för den regionala utvecklingen.
          </note>
          <note>
            Herr talman! Låt mig ange ytterligare några saker som försvagar
            den regionala utvecklingen.
          </note>
          <note>
            Svensk rederinäring krymper i takt med att svenska fartyg flaggas
            ut. På det sättet försvinner också alla de serviceföretag med
            många anställda som är en viktig del av rederinäringen.
          </note>
          <note>
            Svenska åkerier kan inte längre, med de svenska reglerna vad
            gäller skatter och arbetsrättslagstiftning, klara konkurrensen
            med sina åkerikolleger nere i
          </note>
          <note>
            Europa. Vi har redan sett några svenska åkerier som flyttat ut,
            och detta är bara början.
          </note>
          <note>
            En felaktig näringspolitik har allvarligt försämrat det svenska
            näringslivets expansion i Sverige och därmed gjort det omöjligt
            att regionalisera verksamheter. Det finns med andra ord i dag
            inte någonting att regionalisera.
          </note>
          <note>
            Speciellt de unga söker sig aktivt till de regioner -
          </note>
          <note>
            i Sverige eller utomlands - där de kan skapa sig en lyckosam
            framtid. En undersökning i Sundsvall visar att närmare 80 % av
            gymnasieeleverna vill söka jobb utomlands. Hur skall det då gå
            för Norrland och Sverige? Begåvade, välutbildade ungdomar söker
            sig utomlands, bl.a. på grund av de diskriminerande skatter som
            vi tillämpar i Sverige. Idéerna och ungdomarna lämnar landet,
            i stället för att det skulle kunna vara de som utvecklar idéerna
            runtom i vårt land.
          </note>
          <note>
            Hur skall man kunna utveckla företagsklimatet i en kommun, om
            kommunen själv vill bedriva verksamhet som med fördel skulle kunna
            överlåtas på det lokala näringslivet? Hur många företagare i en
            Norrlandskommun har inte konkurrerats ut eller beskurits på en
            lönsam marknad av de kommunalpolitiska ambitionerna att driva
            i egenregi och ha egna kommunala bolag?
          </note>
          <note>
            Jag har konstaterat att de socialistiska kommunerna i Norrlandslänen
            gärna motsätter sig att sätta äldrevård, skola och barnomsorg
            på entreprenad. Jag har konstaterat att samma kommuner bedriver
            en egenregiverksamhet, som omfattar hotell, stugbyar, kaféer,
            bagerier, bilvårdsinrättningar, restauranger och egen transportverksamhet.
            Ja, t.o.m. fotvården är kommunaliserad. Kommunerna har egna snickare,
            målare, murare och rörmokare. Kommunerna har egen matproduktion,
            trots att privata restauranger i respektive kommun har kapacitet
            att klara detta. Listan skulle kunna göras ännu längre.
          </note>
          <note>
            Hur skall en kommun med en sådan inställning kunna förvänta sig
            att det skall utvecklas en företagarkultur i kommunen? Det vore
            värdefullt att få näringsministerns kommentarer. Han kan inte
            vara främmande för detta, eftersom han bor i ett av de län där
            detta är särskilt väl utvecklat.
          </note>
          <note>
            Den regionala politiken måste förändras i grunden. Vi måste ställa
            betydligt hårdare krav på att de kommuner som efterlyser regionala
            insatser drar ned på sina egenregiverksamheter.
          </note>
          <note>
            Herr talman! Det går inte att vara så passiv som det nya Näringsdepartementet.
            Det enda som händer är att man tillsätter en lång rad utredningar.
            Under tiden förstärks de negativa utvecklingstendenserna.
          </note>
          <note>
            Avfolkningen i Norrlandslänen fortsätter.
          </note>
          <note>
            Det finns trots allt en lång rad saker att göra.
          </note>
          <note>
            Vi måste satsa mera på infrastrukturella investeringar i Norrland,
            som vägar och datakommunikationer. Vi måste öka kapaciteten vad
            gäller järnvägar och flygplatser.
          </note>
          <note>
            Vägverket konstaterar att det under den kommande treårsperioden
            inte kommer att kunna sättas i gång ett enda nytt vägprojekt i
            Sverige. Är det en bra regionalpolitik, näringsministern?
          </note>
          <note>
            Den norrländska skogsindustrin ropar på ett bättre vägunderhåll
            och en höjd bärighet på de vägar där deras skogstransporter skall
            ta sig fram. Varför inte stödja den basindustri som håller Norrland
            i gång?
          </note>
          <note>
            Det finns, herr talman, mycket att göra. Det gäller att handla
            och inte bara att prata.
          </note>
          <note type="speaker">
            Anf. 2 AGNE HANSSON (c) replik:
          </note>
          <note>
            Herr talman! Det var en lång lista och en dyster beskrivning
            av utvecklingen i Norrland och Västernorrland som Per-Richard
            Molén presenterade. Jag kan i långa stycken hålla med honom.
          </note>
          <note>
            Han undrar t.ex. hur det skall gå för Norrland i framtiden och
            nämner bl.a. diskriminerande skatter.
          </note>
          <note>
            Då vill jag ställa en fråga till Per-Richard Molén.
          </note>
          <note>
            Hans parti har varit med om att höja skatterna för småföretagen
            i Norrland genom att ta bort den sänkning av arbetsgivaravgifterna
            som fanns i det inre stödområdet: Hur skall det gå då? Jag tycker
            att det är en felaktig politik. Är Per-Richard Molén nu beredd,
            eftersom han vill sänka en del skatter, att ompröva det beslutet?
            Då blir det bättre utvecklingsmöjligheter för
          </note>
          <note>
            Norrland.
          </note>
          <note type="speaker">
            Anf. 3 PER-RICHARD MOLÉN (m) replik:
          </note>
          <note>
            Herr talman! Vi moderater anser att den bästa regionalpolitik
            som kan föras är att vidta sådana generella åtgärder i vårt land
            att vi kan få en utveckling av näringslivet. Då är det bättre
            att verka för att få ned de kommunala skatterna, att få ned inkomstskatterna,
            så att människor har möjlighet att driva verksamhet av olika slag
            i olika delar av landet - inte minst den del av Småland Agne Hansson
            kommer från och även i Norrlandslänen.
          </note>
          <note type="speaker">
            Anf. 4 AGNE HANSSON (c) replik:
          </note>
          <note>
            Herr talman! Det är förvisso riktigt att det behövs generella
            åtgärder, inte minst för låginkomsttagarna.
          </note>
          <note>
            Men att öka skatterna på arbete hos i synnerhet småföretagen
            - och sådana finns det gott om hemma i
          </note>
          <note>
            Småland - kan inte vara en riktig politik.
          </note>
          <note>
            Moderaterna vill för att finansiera generella åtgärder ta bort
            företagsstöden. De är i stort sett regionalpolitiskt riktade.
            Det kan inte heller vara en progressiv åtgärd för att skapa mer
            jobb i regionalpolitiskt utsatta områden.
          </note>
          <note type="speaker">
            Anf. 5 PER-RICHARD MOLÉN (m) replik:
          </note>
          <note>
            Herr talman! Centerpartiets records från den förra mandatperioden
            har inte speciellt befrämjat den regionala utvecklingen. Jag tänker
            på dieselskatter, energiskatter och en del skatter på miljöområdet.
            De lägger en hämsko på en rad projekt som ändå kan vara intressanta
            att utveckla.
          </note>
          <note>
            Välkommen tillbaka till de borgerliga värderingar som kan leda
            Sverige in på en annan väg än den väg som Centern tillsammans
            med Socialdemokraterna var med om att välja under den föregående
            perioden.
          </note>
          <note>
            Den valda vägen leder till en rad utflyttningar. Det hade varit
            betydligt bättre med en helt annan politik, nämligen en moderat
            politik.
          </note>
          <note type="speaker">
            Anf. 6 GUNILLA WAHLÉN (v):
          </note>
          <note>
            Herr talman! Målet för regionalpolitiken är att den skall skapa
            förutsättningar för en uthållig ekonomisk tillväxt, rättvisa och
            valmöjligheter, så att likvärdiga levnadsvillkor och social välfärd
            skapas för medborgarna i hela riket.
          </note>
          <note>
            I första hand måste den stora regionalpolitiken, dvs. närings-
            och arbetsmarknadspolitik, utbildning, forskning, kultur och andra
            infrastruktursatsningar kännetecknas av ett helhetsperspektiv.
            I denna helhet för att skapa en regional balans ingår även jämställdhet,
            integration, miljö och decentralisering.
          </note>
          <note>
            Nästan samtliga kommuner i Sverige utanför residensorterna och
            populära förortskommuner förlorar befolkning och därmed skattekraft.
            210 av Sveriges
          </note>
          <note>
            288 kommuner minskar i befolkningsmängd. Om denna utveckling
            får fortsätta några år ytterligare kommer de sociala, miljömässiga
            och samhällsekonomiska kostnaderna för folkomflyttningarna att
            bli mycket stora och belasta samtliga medborgare på ett negativt
            sätt. Vi får en hård geografisk segregering av
          </note>
          <note>
            Sverige som knappast någon får glädje av. Landsbygdens och glesbygdens
            problem skapar stora problem även i storstäderna. Därför påverkar
            den lavinartade folkomflyttningen även Carl Cederschiöld i Stockholm,
            Göran Johansson i Göteborg och Ilmar Reepalu i Malmö. Svenska
            storstäder får en arbetssökande, bostadslös och bidragsberoende
            underklass i segregerade och nedslitna bostadsområden.
          </note>
          <note>
            Alla, regering, riksdag, kommuner, statliga myndigheter, små
            och stora företag m.fl., har ett gemensamt ansvar att vända flyttlassen.
          </note>
          <note>
            Herr talman! Jag tror inte att det är en självklarhet för alla
            medborgare att någon form av regional balans eller rättvis fördelning
            av våra gemensamma resurser är något viktigt eller önskvärt.
          </note>
          <note>
            Det finns en relativt utbredd uppfattning om att stora delar
            av Sverige lever på bidrag från de produktiva områdena i söder
            och från de större städerna.
          </note>
          <note>
            Även om det sett i ett helhetsperspektiv inte är så i verkligheten,
            visar det på nödvändigheten av att ständigt diskutera fördelarna
            med ett regionalt balanserat
          </note>
          <note>
            Sverige kontra nackdelarna med att vi alla blir storstads- och
            förortsbor i de stora metropolerna.
          </note>
          <note>
            Den lilla inlandskommunen Sollefteå med 23 000
          </note>
          <note>
            invånare producerar 15 % av all elenergi ur vattenkraft. Det
            är ett exempel på produktion för välfärd som sprids i hela landet.
          </note>
          <note>
            För Vänsterpartiet är fördelarna med ett regionalt balanserat
            Sverige där statsbudgeten fördelas efter varje regions speciella
            behov i sammanfattning följande:
          </note>
          <note>
            · Vi tillgodoser starka demokratiska krav på att alla regioner
            skall få en chans till en positiv utveckling.
          </note>
          <note>
            · Vi skapar en mångfald av levnads- och kulturmönster som berikar
            hela samhället.
          </note>
          <note>
            · Vi tillvaratar så mycket som möjligt av allt samhällskapital
            i landet.
          </note>
          <note>
            · Vi minskar riskerna för en överexploaterad miljö och gör det
            möjligt att bruka vår naturmiljö och våra naturresurser på ett
            ekologiskt ansvarsfullt sätt.
          </note>
          <note>
            Livsmedelsproduktionen som näring behöver en levande landsbygd
            för att småjordbrukare skall fortsätta att driva sin verksamhet.
            Jordbruket skapar underlag för många små företag på landsorten
            och i glesbygd.
          </note>
          <note>
            Anledningen till nuvarande situation är, som alltid, bristen
            på arbete och bristande politisk styrning.
          </note>
          <note>
            Hårda rationaliseringar och nedläggningar i den varuproducerande
            industrin, främst inom basnäringarna, samt neddragningar i den
            offentliga sektorn har drabbat de flesta mindre kommuner mycket
            hårt. Dessutom har vissa politiska förslag, t.ex. det kommunala
            inkomst- och kostnadsutjämningssystemet, drabbat samma kommuner
            med förödande kraft.
          </note>
          <note>
            Herr talman! Regionalpolitik måste, som jag tidigare har anfört,
            ses som en helhet. Staten måste ta ett tydligare ansvar för en
            bättre regional balans. Näringsministern är väl medveten om dessa
            problem, och han har tillsammans med statsrådet Mona Sahlin i
            en debattartikel i Norra Västerbotten nyårsafton 1998
          </note>
          <note>
            slagit fast att det behövs en kraftsamling och samarbete mellan
            en mängd aktörer. De hävdar, helt riktigt enligt min mening, att
            Sverige skall byggas underifrån. Men de hävdar redan i nästa mening
            att resurserna redan finns till förfogande. Ja, ännu ett tag finns
            de mänskliga resurserna och viljan. Vad händer när ungdomar fortsätter
            att flytta och fyrtiotalisterna blir äldre och behöver samhällets
            tjänster?
          </note>
          <note>
            Vi i Vänsterpartiet har en rad förslag på åtgärder som snabbt
            bidrar till en bättre regional balans och tillväxt i hela Sverige.
          </note>
          <note>
            · Statliga verk och myndigheter måste konsekvent fatta beslut
            om strukturförändringar som medverkar i stället för motverkar
            regional balans.
          </note>
          <note>
            · Utred vilken statlig verksamhet och administration som absolut
            måste finnas kvar i Stockholm.
          </note>
          <note>
            Gör en utflyttningsplan för resten.
          </note>
          <note>
            · Utveckla, förstärk och upprusta möjligheterna till tvärkommunikation
            på järnväg, vägar, båtar och flyg. Det gynnar både företagen,
            handeln och möjligheter för människor att komma till t.ex.
          </note>
          <note>
            Gotland, Östersund, Storuman och Arvidsjaur.
          </note>
          <note>
            Glöm inte att Norge, Finland och Ryssland ligger närmast i Europa.
          </note>
          <note>
            · Bygg ut etanoltillverkningen. Vi har råvaran i skogen. Då kan
            vi sluta att importera. Sänk skatten för etanolbränsle. För miljöns
            och jobbens skull, lagstifta om att fordonsbränsle skall innehålla
            5-10 % etanol innan år 2004.
          </note>
          <note>
            · Öka kompetensen inom alla nivåer. Ge universitet och högskolor
            ansvar för regional utjämning inom deras områden, genom att satsa
            betydligt mer på distansutbildning i de små kommunerna. Yrkeshögskolan,
            folkhögskolorna och folkbildningen i övrigt har en avgörande betydelse
            för att lågutbildade skall kunna möta framtidens krav på kompetens,
            arbete och ha möjlighet att välja var de skall bo och leva.
          </note>
          <note>
            · Beskatta skogshemman där de finns och inte där ägaren är skriven.
            Vinst från vattenkraft och skog skall tillfalla den kommun där
            produktionen sker.
          </note>
          <note>
            · Posten bör utveckla lantbrevbärarservicen tillsammans med kommuner
            och landsting. Kreativa och nyskapande satsningar växer inte endast
            fram ur företag som producerar varor.
          </note>
          <note>
            Kultur skapar självkänsla och identitet och är en naturlig mötesplats
            för människor från olika kulturer.
          </note>
          <note>
            Musikens, teaterns, litteraturens, filmens, konstens och dansens
            betydelse kan inte nog framhållas. En mycket stor andel ungdomar
            är intresserade av kultur och vill arbeta med kultur. För att
            motverka avflyttning är det nödvändigt att möta de ungas intresse.
          </note>
          <note>
            Många arbetstillfällen kan skapas, inte minst inom musik-, underhållnings-
            och mediesektorn.
          </note>
          <note>
            Flytta ut kulturen i landet och gör fler nationella scener! Ett
            exempel som vore ett ypperligt tillskott för att förbättra den
            regionala balansen är att göra
          </note>
          <note>
            NMD och Norrdans i Härnösand till en nationell institution.
          </note>
          <note type="speaker">
            Anf. 7 HARALD BERGSTRÖM (kd):
          </note>
          <note>
            Herr talman! Sverige skall bli världsbäst som industrination,
            har vi hört näringsministern säga i morgonens nyhetssändningar.
            Javisst, Björn Rosengren, det låter bra, t.o.m. väldigt bra. Men
            vi har hört det förr, och det börjar låta som ett mantra som upprepas
            och upprepas.
          </note>
          <note>
            I onsdagens allmänpolitiska debatt påpekades att det inte är
            prat som behövs - det har vi haft nog av.
          </note>
          <note>
            Det är inte prat som gör att företag och koncerner väljer att
            stanna kvar i Sverige när man ställs i en valsituation. Det behövs
            mer än prat för att en fjärdedel av våra nya civilingenjörer skall
            stanna hemma i
          </note>
          <note>
            Sverige och medverka till att Sverige blir världsbäst som industrination
            i stället för att ta med sin entusiasm, sitt kunnande och sin
            vilja och flytta utomlands.
          </note>
          <note>
            Nej, nu är det är handling som behövs för att vända en utveckling,
            och jag och vi kristdemokrater väntar och spanar ivrigt efter
            tecken på just handling.
          </note>
          <note>
            I dag diskuterar vi regionalpolitik. Och det finns goda argument
            för en aktiv regionalpolitik. Våra mål, som riksdag och regering
            gång på gång har lagt fast, att alla människor skall ha någorlunda
            likvärdiga villkor och ha rätt att bosätta sig och möjlighet att
            försörja sig var de själva vill i vårt långa land, ja, dessa grundläggande
            mål för regionalpolitiken ställer vi kristdemokrater upp på.
          </note>
          <note>
            Inom den s.k. stora regionalpolitiken räknas in de stora investeringarna
            i förbättringar och nybyggnation av vägar, järnvägar och flygplatser
            och de mångfiliga s.k. IT-huvudvägarna. Hit hör satsningarna på
            universitet och högskolor, och hit hör kunskapslyftet m.m.
          </note>
          <note>
            När vi talar om resurserna rör det sig i den stora regionalpolitiken
            om ca 100 miljarder.
          </note>
          <note>
            Dagarna före jul beslutade vi här i kammaren om
          </note>
          <note>
            1999 års resurser att satsas i den lilla regionalpolitiken, och
            då är det storleksordningen knappt
          </note>
          <note>
            2 miljarder som gäller, med och under ett nätverk av regler och
            med geografisk styrning i permanenta och i tillfälliga stödområden
            m.m. Till den lilla regionalpolitiken hör de medel som vi "köper
            tillbaka" från EU
          </note>
          <note>
            genom projektverksamheten inom ramen för strukturfonderna och
            målområdena. Vi har också de s.k. gemenskapsinitiativen. I april
            förra året hade vi projekt beslutade på tillsammans 26 miljarder,
            varav EU
          </note>
          <note>
            bidrog med 8 miljarder.
          </note>
          <note>
            Till detta kommer inom den lilla regionalpolitiken förra årets
            beslut om de regionala tillväxtavtalen. I
          </note>
          <note>
            varje län i vårt land gnuggas nu geniknölarna i det regionala
            partnerskapet för att utforma sin landsdels syn på och möjligheter
            till hur man bäst skall ta till vara och effektivisera de medel
            man identifierat som det regionala tillväxtkapitalet.
          </note>
          <note>
            Vid Landsbygdsriksdagen i Linköping lovade statsministern att
            en utredning skulle se över hur denna rörelses ca 4 000 lokala
            aktivitetsgrupper skulle få möjlighet att förverkliga sin slogan
            Hela
          </note>
          <note>
            Sverige skall leva.
          </note>
          <note>
            Herr talman! Jag har med denna lilla historieskrivning om dagsläget
            velat teckna bilden av hur nödvändigt det är att de utredningar
            kommer i gång som beställts av riksdagen och lovats av regeringen.
          </note>
          <note>
            Det är faktiskt angeläget att det händer något och att pratandets
            tid är över. Nu har det ryktats om att direktiven för den här
            utredningen skulle finnas. Det sades före jul här i kammaren att
            de var på delning, men än har vi inget sett eller hört. Inte heller
            har utredningen tillsatts med de personer som skall göra jobbet.
          </note>
          <note>
            Nu vill jag fråga näringsministern: Hur är det?
          </note>
          <note>
            Händer det något? Kan vi i dag få veta något om när och hur det
            kommer att hända något?
          </note>
          <note>
            Jag ser fram emot att ta del av direktiven. Inte minst är det
            ytterligt angeläget att vi nu får en genomlysning av konsekvenserna
            av hur EG-fonderna har påverkat den nationella regionalpolitiken
            och hur den annorlunda bidragskulturen, detta att köpa pengar
            med krav på medfinansiering, har påverkat vår nationella regionalpolitik.
          </note>
          <note>
            Det är också angeläget att vi får en ny och ordentlig genomlysning
            av stödområdessystemen. I mitt tycke har vi ett förvirrat system,
            där man först har det nationella och sedan ovanpå det lägger EG-systemet.
          </note>
          <note>
            Hur skall det här se ut i framtiden? Vi skall också komma ihåg
            att det nu jobbas med EU:s nya system, som kommer att beslutas
            någon gång i mars/april. Jag ser risken för att det här rafsas
            ihop snabbt, och så får vi någonting som inte är genomtänkt. Det
            sade jag också i kammaren före jul. Jag väntar på ett svar under
            debattens gång.
          </note>
          <note>
            Jag vill sluta med att slå fast att vår nationella målsättning
            inte är så enkel att leva upp till. Det vet vi. Men den är därför
            inte mindre viktig. En för mig oerhört viktig fråga, som för många
            kanske tycks vara en liten detalj, är hur vi uttrycker oss i debatter
            och samtal. Alltför ofta hör vi uttrycket "i det här landet"
          </note>
          <note>
            i stället för "i vårt land". Det första uttrycket skapar enligt
            min mening en attityd av att stå vid sidan om och iaktta och undra
            vad de egentligen håller på med.
          </note>
          <note>
            Det andra uttrycket, "i vårt land", som jag hellre vill använda
            och försöker använda så mycket som möjligt i sådana här samtal,
            ger en känsla av delaktighet, att vara med, att ha ansvar för
            och en vilja att positivt medverka till att vårt land blir bättre
            på alla sätt, att det skall bli världsbäst att leva och bo i och
            världsbäst som industrination.
          </note>
          <note type="speaker">
            Anf. 8 AGNE HANSSON (c):
          </note>
          <note>
            Herr talman! Det är bra att vi har fått den här debatten om regionalpolitiken.
            Centerpartiet begärde en särskild sådan debatt vid årsskiftet,
            men intresset från de andra partierna saknades då. Vår begäran
            har nu lett fram till denna debatt. Det är bra.
          </note>
          <note>
            Herr talman! Jag vill börja debatten med att säga att jag är
            en Stockholmsvän. Häromdagen fick jag en konkret fråga från en
            ung barnfamilj: Kan inte du som har sysslat med bostadspolitik
            i så många år fixa oss en lägenhet här i Stockholm? Det är fullständigt
            hopplöst att få tag i en lägenhet. Får vi tag i någonting så är
            det svindyrt.
          </note>
          <note>
            Det här är en vädjan om hjälp från förtvivlade ofta unga människor
            som har fått jobb med hyfsad lön, men plötsligt står utan bostad.
            Otryggheten tränger sig på. Det delar de med ungefär 20 000 andra
            som under förra året flyttade hit till Stockholm. 20 000
          </note>
          <note>
            inflyttade låter kanske inte så mycket, men på 10 år blir det
            ungefär lika många som i dag bor hemma i
          </note>
          <note>
            Kalmar län.
          </note>
          <note>
            På sikt blir detta förödande för både Stockholm och för stockholmarna.
            Det ger gigantiska trängselproblem med krav på förtätad bebyggelse
            och ökat tryck på trafik och miljö. En sann Stockholmsvän kan
            inte vilja Stockholm och stockholmarna så illa. Nu frågar jag
            om Björn Rosengren är en sann Stockholmsvän eller inte. Han har
            ju prövat lite olika bostadsorter på senare tid. Om han är det
            har han möjlighet att påverka genom ansvaret för regionalpolitiken,
            som ligger under hans fögderi i Näringsdepartementet.
          </note>
          <note>
            Den andra sidan av problemet finns där det inte växer. Det är
            på de flesta ställen i landet. Vid årsskiftet förlorade 210 av
            landets 289 kommuner befolkning. I flera kommuner föds det inte
            längre så många barn på ett år så att det räcker till en förstaklass
            i skolan. Vi kan lätt inse vilka konsekvenser det får för berörda
            kommuners ekonomi och service.
          </note>
          <note>
            Samtidigt som bostadsbristen i Stockholm ökar står
          </note>
          <note>
            40 000 lägenheter tomma i landet. Där diskuterar man nu inte
            om man skall riva utan när och hur mycket.
          </note>
          <note>
            Rivningsvågen är redan i gång. Herr talman! Har vi råd samhällsekonomiskt
            med en sådan politik?
          </note>
          <note>
            Det anser inte Centerpartiet att vi har. Centerpartiet vill att
            hela landet skall växa. För det krävs en kraftfull regionalpolitik.
            Under hösten har vi lagt fram en rad förslag. Det handlar om en
            fortsatt snabb utbyggnad av de mindre högskolorna, ökade resurser
            för forskning och fortsatt decentralisering av den högre utbildningen.
            Det handlar om en snabb IT-
          </note>
          <note>
            utbyggnad för att skapa en verklig digital allemansrätt, upprustning
            av vägnätet och tillväxtfrämjande skatter för småföretagen. Det
            handlar om rättvisa konkurrensvillkor för landsbygdens basnäringar,
            som gör det möjligt för svenskt lantbruk att på rättvisa villkor
            konkurrera inom EU. Men vi har tyvärr inte fått riksdagens bifall.
          </note>
          <note>
            Frågan är nu vad regeringen tänker göra. I regeringsdeklarationen
            finns ordet regionalpolitik inte ens med. En regionalpolitisk
            proposition presenterades för riksdagen i våras. Sedan dess har
            koncentrationsproblemen förvärrats. Vad har regeringen för strategi
            för en rättvisare fördelning av tillväxten över landet?
          </note>
          <note>
            Utvecklingen går fort. Det räcker inte att hänvisa till en utredning.
            Det räcker inte, Harald Bergström, att efterlysa direktiv till
            en sådan. Nu krävs det snabba och konkreta åtgärder.
          </note>
          <note>
            Vi vill att staten garanterar alla en grundservice.
          </note>
          <note>
            Det rör sig om att alla skall ha tillgång till post- och kassaservice,
            teleförbindelser för hastighetsöverföring, bra vägstandard och
            tillgång till utbildning och kommersiell service. Min fråga är:
            Är regeringen beredd att införa en sådan garanti?
          </note>
          <note>
            Det senaste nyhetstillskottet på näringsministerns område är
            Telenor. Affären gav en del pengar till staten. Det är bra. Kan
            näringsministern t.ex. tänka sig att använda de pengarna till
            att investera i ett fibernät av snabbgående telekommunikationer
            över landet? Det skulle vara ganska logiskt.
          </note>
          <note>
            När de statliga affärsverken bolagiserades minskade inflytandet
            över servicens förläggning. Med
          </note>
          <note>
            Telenoraffären går regeringen ett steg till för att avhända sig
            inflytande. Frågan är hur näringsministern tänker tillgodose kravet
            på en allsidig service i landet med ett, om jag har förstått medierna
            rätt, minskat inflytande över detta företag i landet.
          </note>
          <note>
            Herr talman! Den europeiska integrationen måste också användas
            i en regionalpolitisk offensiv. Förhandlingarna om EU:s strukturfonder
            måste ha en klar offensiv inriktning och inte lämna någon del
            av den regionalpolitiska problematiken åt sidan. Det finns mycket
            lokal kraft att bygga på hos dem som finns ute i bygderörelser
            och andra organisationer som inget hellre önskar än att få möjligheter
            att utveckla sin bygd. Det gäller att ge dem de förutsättningar
            som är möjliga med hjälp av de projekt inom
          </note>
          <note>
            EU:s strukturfonder som finns.
          </note>
          <note>
            Det krävs också svensk medfinansiering för sådana utvecklingsprojekt.
            Ett sätt att skapa sådan medfinansiering kunde vara att återföra
            en del av vattenkraftsvinsten till fonder som bidrar till denna
            medfinansiering av EU-projekt, där besluten också kunde decentraliseras
            till en närliggande lokal och regional nivå. Är näringsministern
            beredd att medverka till en sådan lösning? Vi är öppna för att
            resonera om sådana förslag.
          </note>
          <note>
            Men det finns mer som skulle kunna prövas. Kan vi locka högutbildad
            arbetskraft genom att avskriva studielån? Skatterna kunde kanske
            användas på ett effektivare sätt regionalpolitiskt. Kanske skulle
            man kunna pröva att sänka de generella arbetsgivaravgifterna för
            småföretagen ur ett regionalpolitiskt snitt i högre grad än vad
            som hittills har prövats.
          </note>
          <note>
            Herr talman! Skall de som bor i Stockholm och andra koncentrationsorter
            få boendekostnader som mer liknar dem som finns i övriga landet,
            goda sociala förhållanden och en bättre miljö krävs det kraftfulla
            regionalpolitiska insatser. Jag hälsar fler sanna
          </note>
          <note>
            Stockholmsvänner välkomna i debatten om hur det skall gå till.
          </note>
          <note type="speaker">
            Anf. 9 CARL-ERIK SKÅRMAN (m) replik:
          </note>
          <note>
            Herr talman! Vad är Agne Hansson beredd att göra för att hjälpa
            och utveckla Stockholmsregionen och andra tillväxtområden i landet
            så att de kan fortsätta att erbjuda sysselsättning till de arbetssökande
            som kommer från orter med bedövande sysselsättningsproblem och
            dyster ekonomi? I slutändan måste vi ändå kunna hitta självfinansierande
            jobb om vi skall överleva.
          </note>
          <note type="speaker">
            Anf. 10 AGNE HANSSON (c) replik:
          </note>
          <note>
            Herr talman! Det är självklart så, att vi måste se till att de
            regionalpolitiska åtgärder som vi sätter in är hjälp till självhjälp
            som genererar jobb inte minst i den privata sektorn. Då gäller
            det att använda skattesystemet. Jag har pekat på en rad åtgärder,
            t.ex. sänkning av arbetsgivaravgifterna. Är moderaterna beredda
            att sänka skatten på arbete genom att sänka arbetsgivaravgifterna
            för småföretag?
          </note>
          <note>
            Jag har inte uppfattat det så, men är det så kan vi få fler småföretagare
            som kan anställa här i Stockholm.
          </note>
          <note>
            Det är tyvärr inte så att alla som flyttar till Stockholm flyttar
            till ett jobb. Men vi vill ha en tillväxt över hela landet - även
            här i Stockholm - med aktiva företag.
          </note>
          <note type="speaker">
            Anf. 11 CARL-ERIK SKÅRMAN (m) replik:
          </note>
          <note>
            Herr talman! Tillväxt och expansion är tyvärr sköra växter som
            kräver stor omvårdnad för att de skall kunna utvecklas vidare.
            Jag upprepar min fråga: Vad är Agne Hansson beredd att göra för
            att utveckla och underlätta för Stockholmsområdet att erbjuda
            dessa möjligheter även fortsättningsvis?
          </note>
          <note type="speaker">
            Anf. 12 AGNE HANSSON (c) replik:
          </note>
          <note>
            Herr talman! Jag har redan räknat upp en rad åtgärder. Jag upprepar
            att det viktiga är att det blir tillväxtfrämjande skatter för
            småföretagen. Det gynnar också utvecklingen i Stockholmsområdet.
            Om vi får en jämn och balanserad tillväxt fördelad över landet
            minskar trycket i Stockholm. Och då kan man också här få en bättre
            miljö och en utveckling för de människor som finns här.
          </note>
          <note type="speaker">
            Anf. 13 HARALD BERGSTRÖM (kd) replik:
          </note>
          <note>
            Herr talman! Agne Hansson säger till mig att det inte enbart
            räcker att efterlysa direktiv. Nu är det handling som behövs.
            Visst är det så att handling behövs. Det sade jag också.
          </note>
          <note>
            Agne Hansson! Jag tycker faktiskt inte att detta med att man
            lappar på ett redan stort lappverk av regionalpolitiska åtgärder,
            regler osv. är särskilt bra.
          </note>
          <note>
            Vi kristdemokrater har diskuterat det här en hel del.
          </note>
          <note>
            Vi vill ha en genomlysning för att få ett mera heltäckande, bättre
            och förenklat system. Vi behöver förenklingar när det gäller t.ex.
            företagsregler men också när det gäller de här reglerna.
          </note>
          <note>
            Det kanske inte är den rätta metoden att smeta ut pengarna som
            man smetar smör på en brödskiva. Vi kanske skall se på en betesvall
            på höstkanten. Där växer tuvor eftersom man har gödslat lite extra
            här och där. Det är kanske det som vi i stället skall göra nu.
          </note>
          <note>
            Agne Hansson! Det gäller att få fart på hela vårt land, men det
            kanske inte gäller överallt i de fjällnära skogarna.
          </note>
          <note type="speaker">
            Anf. 14 AGNE HANSSON (c) replik:
          </note>
          <note>
            Herr talman! Jag har lite svårt att förstå Harald
          </note>
          <note>
            Bergströms replik. Jag vet inte vad han menar med att smeta ut
            pengar lite överallt i landet. Jag har inte förordat den politiken.
            Den trodde jag att Harald
          </note>
          <note>
            Bergström stod för eftersom han bara pratade om generella åtgärder,
            precis som Per-Richard Molén gjorde. Och ni ligger ju numera rätt
            nära varandra.
          </note>
          <note>
            Jag sade att man, när resurserna är begränsade, skall rikta insatserna
            just mot de områden som har det regionalpolitiskt besvärligt,
            som en hjälp till självhjälp som sedan skall generera småföretag
            och sysselsättning. Om man inte gör det lär våra områden i
          </note>
          <note>
            Småland inte få särskilt mycket regionalpolitiska pengar från
            EU:s strukturfonder.
          </note>
          <note type="speaker">
            Anf. 15 HARALD BERGSTRÖM (kd) replik:
          </note>
          <note>
            Herr talman! Agne Hansson! Jag tänker t.ex. på den artikel där
            Andreas Carlgren medverkade i samband med redovisningen av befolkningsutvecklingen
            i landet. Det handlade om att ett alltför stort flyttlass går
            till våra högskole- och universitetsorter. Det kom en rad åtgärdsförslag
            som innebär att man smetar ut pengar över landet.
          </note>
          <note>
            Det kanske behövs andra åtgärder. Det finns forskare som pekar
            på att det kanske finns småorter i t.ex.
          </note>
          <note>
            våra län - Kronoberg och Kalmar - som växer och behöver lite
            extra stimulans för att kunna gå vidare.
          </note>
          <note>
            Det är sådant jag menar med att man skall genomlysa, få tag i
            nya utgångspunkter och se vad det finns för möjligheter.
          </note>
          <note>
            Tack!
          </note>
          <note type="speaker">
            Anf. 16 AGNE HANSSON (c) replik:
          </note>
          <note>
            Herr talman! Jag skulle gärna vilja höra om en enda konkret åtgärd
            från kd:s sida. Vad har ni för åtgärder? Jag hörde inte det i
            något anförande. Jag hörde det inte heller nu.
          </note>
          <note>
            I den debattartikel som åberopades finns inte en enda generell
            åtgärd. Varenda åtgärd är regionalpolitiskt riktad. Det gäller
            återföring av vattenkraftsvinster för att EU:s strukturfonder
            skall stärkas. De är inte generella över hela landet. Det krävs
            sänkta arbetsgivaravgifter, och de skall vara regionalpolitiskt
            riktade. Detta är två verkningsfulla exempel för att få en effektiv
            regionalpolitik riktad mot de områden som behöver stöd till självhjälp.
          </note>
          <note type="speaker">
            Anf. 17 PER-RICHARD MOLÉN (m) replik:
          </note>
          <note>
            Herr talman! Jag har alltid upplevt Centern som ett parti som
            säger nej till mycket. Centern hade en stor möjlighet att under
            de senaste fyra åren tillsammans med socialdemokraterna bedriva
            en regionalpolitik och en näringspolitik som skulle gynna det
            regionala stödområdet. Men det blev högre dieselskatt. Det blev
            inte några ändringar eller färre regler när det gäller företagande.
          </note>
          <note>
            Jag skulle vilja komma med en motfråga till Agne
          </note>
          <note>
            Hansson: Kan ni nämna en enda konkret åtgärd som ni tillsammans
            med socialdemokraterna vidtog för att få en bättre regional balans
            och mera tillväxtbefrämjande skatter för småföretagande?
          </note>
          <note type="speaker">
            Anf. 18 AGNE HANSSON (c) replik:
          </note>
          <note>
            Herr talman! Vi använde definitivt inte samverkan med regeringspartiet
            till att höja skatterna för småföretagen i det inre stödområdet.
            Det är vad moderaterna har lyckats med.
          </note>
          <note>
            Det finns en rad åtgärder som vi medverkade till för att få en
            bättre regional balans. Den första förutsättningen är en statsbudget
            i balans och en tillväxt att hantera. Det har vi nu. Vi har inte
            tänkt göra budgetsaneringen förgäves med en ökad koncentration.
            En annan åtgärd var de tusentals nya högskoleplatser som kom till
            i samverkan mellan Socialdemokraterna och Centerpartiet. De lokala
            högskolorna betyder väldigt mycket som motor för den regionalpolitiska
            utvecklingen. På den vägen är det, och på den vägen vill vi fortsätta.
            Vi skall inte höja skatterna i de områden som har det regionalpolitiskt
            svårt.
          </note>
          <note type="speaker">
            Anf. 19 PER-RICHARD MOLÉN (m) replik:
          </note>
          <note>
            Herr talman! Vi moderater har aldrig gjort oss speciellt kända
            för att höja skatter. Någonting som vi ägnar oss åt är att försöka
            bromsa höjningarna av kommunalskatterna, som slår så hårt ute
            i kommunerna. Centern visar en betydligt större benägenhet, inte
            minst i Norrlandslänen, att medverka till successiva uppjusteringar
            av inkomstskatterna.
          </note>
          <note>
            Jag noterade att Centern, som tungan på vågen under de förra
            fyra åren, inte kunde åstadkomma särskilt många tillväxtbefrämjande
            åtgärder för företagen eller färre regler för att skapa en bättre
            regional balans.
          </note>
          <note type="speaker">
            Anf. 20 AGNE HANSSON (c) replik:
          </note>
          <note>
            Herr talman! Jag förstår att detta innebär att Per-
          </note>
          <note>
            Richard Molén tycker att det är oväsentligt om vi har balans
            i rikets affärer eller inte för en fortsatt tillväxt här i landet.
            Jag delar inte den uppfattningen.
          </note>
          <note>
            Innebär det som Per-Richard Molén nu säger, om moderaternas linje
            när det gäller att sänka skatter, att han är beredd att ompröva
            sitt beslut att höja arbetsgivaravgifterna i det inre stödområdet?
            Om han dessutom är beredd att diskutera sänkningar av arbetsgivaravgifterna
            generellt eller differentierat kan vi vara överens om det och
            fortsätta att jobba för det. Jag tror att det är en av flera viktiga
            åtgärder för att småföretagen skall stimuleras att anställa mer
            folk.
          </note>
          <note type="speaker">
            Anf. 21 YVONNE ÅNGSTRÖM (fp):
          </note>
          <note>
            Herr talman! Med hänvisning till det replikskifte som ägde rum
            alldeles nyss i ämnet "Stockholmsvän eller inte?" tycker jag att
            det är viktigt att framhålla att vi inte får och bör ställa olika
            delar av landet mot varandra. Därför tror jag att den regionalpolitiska
            utredning som skall tillsättas bör börja sitt arbete så snart
            som möjligt, så att vi i lugn och ro får se över vilka regler
            vi behöver ha.
          </note>
          <note>
            Herr talman! Det har inte gått mer än fem veckor sedan riksdagen
            senast debatterade regionalpolitiken.
          </note>
          <note>
            Särskilt mycket har givetvis inte hänt sedan dess, men en viktig
            händelse enligt mitt sätt att se var att näringsutskottet, som
            i höstas tog över regionalpolitiken från arbetsmarknadsutskottet,
            i förra veckan gjorde sin första resa i landet efter detta övertagande.
            Resan gick till mitt hemlän Västerbotten. Under den tre dagar
            långa resan fick utskottets ledamöter belysning av en hel del
            av de frågor som är viktiga för hela vårt län och andra glesbygdsområden
            i landet, sådana frågor som redan har tagits upp i debatten i
            dag.
          </note>
          <note>
            Det första som utskottets ledamöter fick pröva på var flyget,
            som numera går från Arlanda direkt till
          </note>
          <note>
            Västerbottens inland. Jag tycker att det är viktigt att vi behåller
            den typ av flygplatser som finns i Lycksele, Vilhelmina, Arvidsjaur
            och på en mängd andra platser. Stödet till dessa flygplatser är
            av vital betydelse.
          </note>
          <note>
            Vi fick också åka buss på inlandsvägen, riksväg
          </note>
          <note>
            45, som går från Halland till Norrbotten. Den vägen är bitvis
            ganska bra, men det finns också många sträckor som behöver rustas
            upp, och det är också en viktig del av den politik som skall gynna
            regionerna i vårt land. Vi har E 12 som förbinder norska kusten
            med Finland och Ryssland via en färja över Östersjön. Även den
            vägen behöver rustas upp på många sträckor. I dag är det närmast
            livsfarligt att försöka göra omkörningar av de många långtradare
            som finns på vägen. Jag tycker att det är någonting som hör till
            de viktiga områden som vi skall diskutera. Jag vet att det finns
            många vägar som är mer trafikerade än vägarna i Norrlands inland,
            men för oss är det livsnerver.
          </note>
          <note>
            Utskottet hann aldrig åka tåg, men jag vill ändå betona att t.ex.
            Inlandsbanan är av stor betydelse. Det visade sig inte minst strax
            före jul när snöovädret i
          </note>
          <note>
            Gävle gjorde att stambanan inte kunde transportera gods. Med
            dagens företag och det s.k. just in timesystemet behöver transporterna
            gå varje dag. Här kunde omlastning ske till Inlandsbanan.
          </note>
          <note>
            När utskottets ledamöter mötte företagare fick de klart för sig
            att investeringsstöden har varit och är av stort värde, framför
            allt vid nyetableringar. Men ännu viktigare är försörjning med
            riskkapital. Även om vi har ALMI, Norrlandsfonden och andra räcker
            inte det. Bankerna behöver få en mer positiv inställning till
            företagen. Det vet jag att vi inte åstadkommer med politiska beslut,
            men det är ändå viktigt att vi har det med i våra tankar.
          </note>
          <note>
            Många företag som ligger långt från storstaden, också de som
            vi mötte under vår resa i Västerbotten, har betonat att ett viktigt
            område som man skulle behöva hjälp med på något sätt är en form
            av persontransportstöd. Det prövades för ett antal år sedan men
            togs bort ganska snabbt.
          </note>
          <note>
            Jag skulle vilja vädja till näringsministern att låta den regionalpolitiska
            utredningen belysa om det är möjligt, med tanke på bl.a. EU-regler,
            att få någon form av stöd för att göra Sverige rundare. Vi pratar
            ju mycket om det, och har gjort i säkert 20 år: Hela
          </note>
          <note>
            Sverige skall leva, ett rundare Sverige, osv. Men så är det inte
            riktigt när det kostar mer att ta sig från Norrlands inland till
            Stockholm än att åka från Stockholm till New York.
          </note>
          <note>
            Sedan vi förde vår debatt i december har det, som här har nämnts,
            kommit uppgifter om befolkningsutvecklingen. I över 200 av kommunerna
            har ju befolkningen minskat, och det är mycket alarmerande. Såvitt
            jag vet är det, åtminstone i min del av landet, många unga kvinnor
            som flyttar. Därför är det oroande när man får signaler om att
            det s.k. nationella Resurscentrum för kvinnor är i farozonen.
            Jag hoppas att det är falska rykten. Vi behöver detta nationella
            resurscentrum liksom regionala och lokala.
          </note>
          <note>
            Men ännu viktigare än speciella, selektiva, stöd är ändå enligt
            Folkpartiets mening bättre villkor för företagen över huvud taget.
            Här har nämnts sänkta arbetsgivaravgifter. Det har vi i Folkpartiet
            föreslagit, och vi står fast vid det. Det behövs enklare regler
            över huvud taget. Jag vet att det i går kväll hos näringsministern
            diskuterades att en arbetsgrupp skall börja diskutera vad det
            är som behövs för att göra det bättre för företagen på olika sätt.
          </note>
          <note>
            Ett annat område som också har tagits upp är EU:s strukturfonder.
            Jag har själv suttit med i två beslutsgrupper där vi behandlat
            ärenden om pengar till olika projekt, och jag har kunnat konstatera
            att de regler som finns i dag i Sverige är betungande för många
            framför allt små projektägare: Först måste man göra utgiften,
            därefter skicka in sin rekvisition och sedan vänta ganska länge
            på pengar. Enligt uppgifter som jag har fått finns det i andra
            länder möjligheter att få förskott. Jag hoppas därför att det
            skall vara en fråga som finns med i diskussionerna när man nu
            skall förhandla om nästa period för strukturfonderna.
          </note>
          <note>
            Det här var ett litet axplock bland allt det som är viktigt för
            oss som bor i de glesbebyggda delarna av vårt land. Men jag vill
            också betona det som tidigare tagits upp - att Stockholm, Malmö,
            Göteborg och andra storstadsregioner naturligtvis är lika viktiga.
          </note>
          <note>
            Att man där har stora problem vet vi i Folkpartiet.
          </note>
          <note>
            Därför tror jag att den översyn som har gjorts av skatteutjämningssystemet
            måste bli föremål för en mycket noggrann analys. Som det ser ut
            av de uppgifter vi har fått hittills innebär förslaget hårda slag
            både för Norrbottenskommuner, som ju näringsministern har lovat
            en del stöd enligt en artikel som jag såg i Aftonbladet under
            juluppehållet, och för storstadsområdena. Jag tror därför att
            det är viktigt att vi tittar på det här en gång till. Kanske är
            det inte kommuner och landsting som skall dela med sig till varandra,
            som nu sker. Kanske är det bättre att staten tar in pengarna och
            gör fördelningen på annat sätt. Jag har inget förslag i dag, men
            jag tycker att det är viktigt att vi tillsammans ser över detta.
          </note>
          <note type="speaker">
            Anf. 22 GUNILLA WAHLÉN (v) replik:
          </note>
          <note>
            Herr talman! Nu har företrädare från många av de borgerliga partierna
            diskuterat de problem som finns inom regionen och för regional
            balans. Det slår mig att samtliga partier inklusive Folkpartiet
            kräver mer stöd. Då undrar jag: Hur har ni då tänkt finansiera
            det? På vilket sätt kommer mer stöd att öka den regionala balansen?
            Hur går det ihop med att sänka skatter? Vad säger ni om lantbrevbärarservicen?
            Vad säger ni om att flytta ut statliga verk från Stockholm?
          </note>
          <note>
            Vad säger ni om att man skall göra en mycket större översyn av
            den regionala balansen? Kom med konkreta förslag!
          </note>
          <note type="speaker">
            Anf. 23 YVONNE ÅNGSTRÖM (fp) replik:
          </note>
          <note>
            Herr talman! Vi har faktiskt inte begärt mycket mer stöd. Ett
            område nämnde jag i mitt anförande, och det är att jag och Folkpartiet
            anser att vi skall se över om det är möjligt att införa någon
            form av persontransportstöd. Jag har alltså inte någon finansiering
            klar för det, utan jag tycker att den regionalpolitiska utredningen
            skall diskutera den frågan.
          </note>
          <note>
            I övrigt har vi bl.a. sagt att vi vill ha lägre arbetsgivaravgifter
            och enklare regler för företagen så att det kan bli mer fart på
            företagen.
          </note>
          <note>
            När det gäller lantbrevbärarservice osv. har jag inget konkret
            förslag i dag, men jag tycker naturligtvis att vi skall se över
            även detta.
          </note>
          <note>
            När det gäller utflyttning av statliga verk har jag inte hört
            något konkret förslag. Det beror på vilket område detta verk arbetar
            inom. Vi vet ju att en del utflyttningar som har gjorts har fått
            negativa konsekvenser i form av att nästan alla anställda som
            berörts har slutat. Då dränerar man verken på kompetent folk.
          </note>
          <note>
            Detta måste alltså bedömas från fall till fall.
          </note>
          <note type="speaker">
            Anf. 24 GUNILLA WAHLÉN (v) replik:
          </note>
          <note>
            Herr talman! Vi var på samma utskottsresa i Västerbotten. Jag
            har byggt mina konkreta förslag på mycket av den kunskap som jag
            fick när hela näringsutskottet var ute och reste.
          </note>
          <note>
            Jag tycker att det är viktigt att Folkpartiet, Centerpartiet
            och Moderaterna, som också värnar om regional balans och ser problemen
            med obalansen, kommer med förslag och inte säger nej till utbyggnad
            av järnvägar, vägar och tvärförbindelser i offentlig regi och
            inte bara talar om att man skall förenkla för företagen. Om man
            skall förenkla och sänka skatterna för företagen så måste man
            ju göra det för samtliga företag och inte bara för företag som
            ligger utanför storstadsregionerna.
          </note>
          <note type="speaker">
            Anf. 25 YVONNE ÅNGSTRÖM (fp) replik:
          </note>
          <note>
            Herr talman! Genom att få fler företag och fler människor i arbete
            i företagen så räknar vi med att vi skall få in mer skatter. Och
            detta skall naturligtvis gälla hela Sverige. Om tillväxten ökar
            t.ex. här i
          </note>
          <note>
            Stockholm kommer det på sikt att vara bra för hela vårt land.
          </note>
          <note>
            Jag vet inte om det kom några förslag angående statliga verk
            under resan till Västerbotten. I så fall har jag inte uppfattat
            det.
          </note>
          <note>
            Anf. 26 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Jag är glad över det stora engagemang för ett levande
            Sverige som de hittillsvarande talarna har gett ett starkt uttryck
            för.
          </note>
          <note>
            Regionalpolitiken är viktigare än på mycket länge.
          </note>
          <note>
            Den står faktiskt inför minst lika stora utmaningar i dag som
            på 60-talet.
          </note>
          <note>
            Men låt mig inleda med följande:
          </note>
          <note>
            Det går bra för Sverige igen. Sysselsättningen ökar, och arbetslösheten
            minskar. Faktum är att sysselsättningsökningen under hösten var
            den starkaste sedan 1976 i vårt land. Faktum är att antalet företagskonkurser
            mer än halverats sedan 1992. Och faktum är att vi för första gången
            på 25 år har balans mellan utflyttade och inflyttade företag och
            investeringar.
          </note>
          <note>
            Sverige växer. Men tillväxten kommer inte hela
          </note>
          <note>
            Sverige till del. Många flyttar till tillväxtregionerna för ett
            jobb eller för en utbildning. Kvar i utflyttningsregionerna lämnas
            en alltmer åldrande befolkning, tomma lägenheter och övergivna
            fabrikslokaler. Den offentliga och kommersiella servicen försämras.
          </note>
          <note>
            Utvecklingen förstärks av låga födelsetal. Landstingsförbundets
            prognos över befolkningsutvecklingen är en skrämmande läsning.
            Sverige riskerar att brytas sönder, och så kan vi inte ha det.
          </note>
          <note>
            Det skall finnas jobb i alla Sveriges regioner. Det skall finnas
            utbildning för alla som vill stärka sin kompetens, och det skall
            finnas en framtid i hela
          </note>
          <note>
            Sverige. Därför utvecklas nu en ny modern regional näringspolitik
            inom ramen för de s.k. regionala tillväxtavtalen. Jag vill därför
            deklarera följande:
          </note>
          <note>
            Alla delar av vårt land skall få möjligheter att utvecklas utifrån
            sina egna förutsättningar och på egna villkor.
          </note>
          <note>
            Beslut om den regionala näringspolitikens inriktning skall fattas
            av dem som berörs. Ansvaret skall tas lokalt och regionalt. Så
            många människor som möjligt skall engageras.
          </note>
          <note>
            Statliga myndigheter, näringsliv, kommuner, landsting, länsstyrelser,
            regionala självstyrelseorgan, högskolor, universitet, arbetsmarknadens
            parter och andra organisationer skall kraftsamla för tillväxt
            och nya jobb.
          </note>
          <note>
            Regionala tillväxtavtal kommer att slutas i varje län och börja
            gälla fr.o.m. nästa årsskifte. Särskilda förhandlingar kommer
            att genomföras mellan regeringen och regionerna under året.
          </note>
          <note>
            Inom arbetsmarknadspolitiken, regionalpolitiken och utbildningspolitiken
            finns drygt 15 miljarder kronor i regionalt utvecklingskapital.
            Regeringen är öppen för att dessa resurser används med ny inriktning
            och kan sättas in där regionerna själva bedömer att de behövs
            och gör bäst nytta.
          </note>
          <note>
            Regeringen är också öppen för att pröva förslag till förändringar
            av regelverk och förordningar. Regeringen arbetar också aktivt
            för våra nuvarande resurser, de nya EU-strukturfonderna. Men också
            infrastrukturen används mer effektivt för regional tillväxt.
          </note>
          <note>
            Regeringen kommer också att bjuda in företrädare för de sju nordligaste
            länen till en diskussion om den regionala utvecklingen.
          </note>
          <note>
            Men regeringen tar också ett långsiktigt grepp över den regionala
            utvecklingen. Vi måste formulera långsiktiga och handlingskraftiga
            strategier för hur hela Sverige skall växa också i framtiden.
            Därför beslutade regeringen i går att tillsätta en ny regionalpolitisk
            utredning. Kommittén med företrädare för samtliga riksdagspartier
            skall:
          </note>
          <note>
            För det första: Analysera de senaste årtiondenas regionala utveckling
            och orsakerna till denna.
          </note>
          <note>
            För det andra: Analysera regionalpolitikens effekter.
          </note>
          <note>
            För det tredje: Bedöma den framtida regionala utvecklingen.
          </note>
          <note>
            För det fjärde: Utveckla en strategi för regional balans och
            lämna förslag till övergripande mål och effektmål för den framtida
            regionalpolitiken.
          </note>
          <note>
            För det femte: Föreslå vilka olika medel som kan behövas för
            att uppnå dessa mål.
          </note>
          <note>
            För det sjätte: Särskilt behandla den regionala utvecklingen
            i glesbygden respektive landsbygden.
          </note>
          <note>
            Ordförande i kommittén blir Sture Öberg, professor i kulturgeografi
            vid Uppsala universitet.
          </note>
          <note>
            Parallellt med detta långsiktiga arbete kommer regeringen inte
            att tveka om att göra särskilda regionalpolitiska insatser om
            det bedöms att sådana måste ske nu eller inom en kortare tid.
          </note>
          <note>
            Herr talman! Sverige är för litet för stora uppslitande konflikter,
            och vårt land är så stort att vi måste försöka hålla samman. Därför
            vill jag säga följande:
          </note>
          <note>
            Jag hoppas att samtliga riksdagspartier kommer att vara konstruktiva
            i arbetet med den regionalpolitiska utredningen. Jag hoppas att
            alla de förslag som nu haglar i debatten kan stötas och blötas
            i detta arbete, och jag hoppas att alla de frågor som ställs skall
            få svar. Jag hoppas att vi alla orkar upphöra med jakten på lättköpta
            partipolitiska poäng för Sveriges skull och för regionernas skull.
            Det ligger faktiskt i folkets intresse. Och jag vill med detta
            inbjuda alla riksdagspartier och alla konstruktiva krafter, t.ex.
          </note>
          <note>
            Folkrörelserådet, till samarbete, inte strid, om regionalpolitiken.
            Det är, herr talman, Sverige och svenskarna, och inte minst de
            som bor i våra glesbygder, värda.
          </note>
          <note type="speaker">
            Anf. 27 PER-RICHARD MOLÉN (m) replik:
          </note>
          <note>
            Herr talman! Jag noterar med tillfredsställelse att en ny regionalpolitisk
            utredning äntligen tillsätts.
          </note>
          <note>
            Men vi är inte betjänta av bara utredningar utan det är handling
            som gäller. De problem som finns ute i regionerna är alltför allvarliga
            för att en sådan här utredning skall sitta några år och bara fundera.
          </note>
          <note>
            Det går bra för Sverige igen, säger näringsministern i ena andetaget.
            I nästa andetag beskriver han tomma industrilokaler och säger
            att det måste finnas en framtid i hela Sverige, vilket naturligtvis
            måste tolkas som att det inte finns en framtid i hela Sverige.
          </note>
          <note>
            Jag tycker att den socialdemokratiska regeringen bedriver någon
            form av amputationspolitik, där man lagt en grund för i stort
            sett bara utflyttning av svenska storföretag. På vilket sätt skall
            vi kunna, näringsministern, bedriva en effektiv och framgångsrik
            regionalpolitik om man på näringslivets område bedriver en politik
            som innebär att bransch efter bransch söker sig utomlands, ungdomar
            och forskningsinstitutioner söker sig utomlands? Hur skall det
            gå för det Sverige där vi alla skall kunna ha en framtid?
          </note>
          <note>
            Anf. 28 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Det jag försökte uttrycka är helt enkelt att vi
            under de senaste åren haft en väldigt stark tillväxt. Den tillväxten
            har lett till att många människor flyttat till framför allt de
            starka tillväxtregionerna - jag tänker inte minst på Mälardalen.
            Det har skapat en obalans.
          </note>
          <note>
            Det är de facto så att vi har haft en väldigt stark tillväxt
            inte minst genom att mycket utländskt kapital investerats här
            och genom att vi fått ned arbetslösheten och ökat sysselsättningen.
          </note>
          <note type="speaker">
            Anf. 29 PER-RICHARD MOLÉN (m) replik:
          </note>
          <note>
            Herr talman! Vi har haft en stark tillväxt i Sverige, säger näringsministern.
            Tillväxttalen har legat på mellan 2 ½ och 3 % och är nu på väg
            ned. I jämförelse med Finland tycker jag att vi hellre har anledning
            att skämmas över de tillväxttal som åstadkommits under den socialdemokratiska
            regeringstiden.
          </note>
          <note>
            Jag skulle vilja ställa en fråga - jag tog upp det i mitt anförande:
            Anser näringsminister Rosengren att det är riktigt att de norrländska
            kommunerna bedriver så mycket verksamhet i egen regi: snickare,
            rörmokare, målare, matlagning, fotvård och mycket annat?
          </note>
          <note>
            Hur skall vi då ha en möjlighet att utveckla ett företagsklimat
            i de kommuner som mest av allt behöver kreativa företagare?
          </note>
          <note>
            Anf. 30 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Vi har i dag en tillväxt som ligger på ca 2 ½ %.
            Jämfört med de flesta europeiska länder är det faktiskt ganska
            högt. Än en gång: Det går bra för
          </note>
          <note>
            Sverige fastän vi ha den obalans som jag nämnde.
          </note>
          <note>
            Jag vill erinra Per-Richard Molén om att vi under den regeringstid
            då Per-Richard Moléns parti satt vid makten hade tre år med negativ
            tillväxt. I det perspektivet är det väl ganska bra.
          </note>
          <note>
            Svaret på frågan om kommunernas verksamhet som här beskrevs är
            att jag delar den kritiken. Jag tycker inte att kommunerna skall
            syssla med den typen av arbetsuppgifter. Det skall det privata
            näringslivet göra, om nu den information jag här fått stämmer.
          </note>
          <note type="speaker">
            Anf. 31 ULF BJÖRKLUND (kd) replik:
          </note>
          <note>
            Herr talman! Jag tackar näringsministern för att den här utredningen
            äntligen kommer till stånd efter ett års väntan från Landsbygdsriksdagen.
            Men jag vill knyta an till inlandspaketet. Jag läste också i tidningar
            att det skall bli ett inlandspaket. Det är en Norrlandstidning
            som tar upp detta. Ett ordentligt paket, står det, en julklapp
            till vissa Norrlandskommuner. Men jag saknar en del saker i det.
            Är det inte dags för ett paket när det gäller Inlandsbanan? Inlandsbanan
            går genom hela det svenska inlandet. Det finns flaskhalsar mellan
            Arvidsjaur och Jokkmokk som annars skulle möjliggöra en genomgående
            trafik från Nordnorge och ned till Trodheimsområdet. Fick vi bara
            de flaskhalsarna lösta och kunde öka på tonnaget upp till
          </note>
          <note>
            22 ton axeltryck skulle det vara en väldigt fin och god julklapp
            för hela det svenska inlandet. Är inte en julklapp på gång, näringsministern?
          </note>
          <note>
            Anf. 32 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! När det gäller den här typen av regionala förslag
            som handlar om, som i det här fallet,
          </note>
          <note>
            Inlandsbanan tycker jag att det bästa är att ta upp dem i de
            s.k. regionala tillväxtavtalen. Det var dem jag talade om. Det
            sker i väldigt hög grad inte minst - det råkar jag veta - i de
            norrländska länen, där man försöker hitta finansieringsmodeller
            och också försöker föra från en kostnad i staten till en annan
            kostnad i staten för att kunna finansiera det hela.
          </note>
          <note type="speaker">
            Anf. 33 ULF BJÖRKLUND (kd) replik:
          </note>
          <note>
            Herr talman! Tack för det. Där finns en väg att söka pengar.
            Men vi skall komma i håg att det här också är ett samverkansprojekt
            där Norge kan bli inblandat. I dag finns önskemål från Norge,
            som inte har en sammanhängande järnvägslinje inom sitt eget område,
            att få knyta ihop till Inlandsbanan och på så sätt underlätta
            transporter söderut i Norge. Vi vet hur riksväg 45 i dag är överbelastad
            av norska långtradare. Det vore bättre att göra det här till ett
            miljöprojekt.
          </note>
          <note>
            Det skulle kunna bli Sveriges största miljöprojekt om man verkligen
            var beredd att satsa pengar och ta vara på de råvaror som dessutom
            finns. Det är etanolfabriker på gång som skulle kunna ge etanolbränsle
            för
          </note>
          <note>
            Inlandsbanan, som nu inte är elektrifierad. Nu när utredningen
            är i gång gäller det att hitta djärva nya idéer och verkligen
            ordentligt ta itu med dessa frågor.
          </note>
          <note>
            Inlandsbanan, 130 mil genom det svenska inlandet, finns där.
            Den kan vi inte strunta i. Här krävs satsning. Tack för tipset.
          </note>
          <note>
            Är det inte turism i detta också som är intressant?
          </note>
          <note>
            Vad säger näringsministern om turism i inlandet, i fjälltakterna?
            Banan går ju i fjällkanten.
          </note>
          <note>
            Anf. 34 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! När jag var landshövding i Norrbotten hade jag långtgående
            överläggningar med representanter för den norska stambanan om
            tvärförbindelser. Även här rekommenderar jag att regionen själv
            tar initiativ via de s.k. regionala tillväxtavtalen och för en
            diskussion med representanter för den norska regionen och den
            norska stambanan.
          </note>
          <note type="speaker">
            Anf. 35 AGNE HANSSON (c) replik:
          </note>
          <note>
            Herr talman! Jag tycker att näringsministern har en sympatisk
            attityd till problemen med en viss insikt.
          </note>
          <note>
            Det är i och för sig bra men räcker inte. Det räcker inte, tycks
            kd och näringsministern vara överens om, att vi nu får en utredning.
            Under tiden krävs också åtgärder. Det går inte att hänvisa till
            att utredningen skall ge svar på alla frågor som jag ställde.
            Vi är lite otåliga.
          </note>
          <note>
            En enkel fråga till näringsministern apropå servicen som, vilket
            näringsministern påpekade, tvinar ut i glesbygdsområdena: Är vi
            överens om att lantbrevbärarservicen och kassaservicen skall vara
            kvar? Skall vi garanterna en grundservice åt alla eller inte?
            Det är en bra början att få besked på detta.
          </note>
          <note>
            Anf. 36 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Det har nyligen presenterats ett förslag från Betalningsserviceutredningen.
            Förslaget har nu inkommit till regeringen, och vi får titta på
            det.
          </note>
          <note>
            Det viktigaste när det gäller kassaservicen är att den är tillgänglig
            för alla oberoende av var man bor. Hur det skall organiseras och
            se ut får regeringen återkomma till.
          </note>
          <note type="speaker">
            Anf. 37 AGNE HANSSON (c) replik:
          </note>
          <note>
            Herr talman! Ett ännu rakare besked hade varit att kassaservicen
            skall vara kvar alla veckans dagar, men jag tycker ändå att det
            lutar åt rätt håll. Självfallet är vi från Centerpartiet beredda
            att arbeta konstruktivt med dessa frågor framöver, men vi är otåliga.
          </note>
          <note>
            Min fråga kvarstår: Är näringsministern överens med kristdemokraterna
            om att det inte behövs några konkreta åtgärder förrän utredningen
            är klar? I så fall är jag rädd att det blir synd om stockholmarna
            och om dem ute i avfolkningsområdena. Som förutvarande landshövding
            i Norrbotten borde näringsministern vara en sann Stockholmsvän
            och försöka att få fram konkreta åtgärder innan utredningen är
            klar. Använd t.ex. Telenorpengarna till att investera i IT-nät!
          </note>
          <note>
            Anf. 38 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Som jag tidigare har sagt tror jag självfallet att
            det är nödvändigt med åtgärder oberoende av denna utredning. Men
            en gång till: Det är rimligt att den frågan tas upp med utgångspunkt
            från de olika förutsättningar som finns i de olika länen.
          </note>
          <note>
            Det finns stora möjligheter att ställa krav, formulera dem och
            föreslå finansiering inom ramen för de regionala tillväxtavtalen.
          </note>
          <note>
            Nu håller alla regioner i Sverige på med detta. Vi kommer att
            få in det materialet senast den 15 april, och då kommer vi att
            bjuda in representanter från länen för att föra en diskussion
            och - för att använda ett mer progressivt uttryck - förhandla
            med regionerna. Sedan får vi se vilka åtgärder som vi anser att
            vi tillsammans med landets alla län bör vidta. Det kommer med
            all sannolikhet bli fråga om olika åtgärder från län till län.
          </note>
          <note type="speaker">
            Anf. 39 LENA OLSSON (v) replik:
          </note>
          <note>
            Herr talman! Också jag välkomnar den här utredningen. Samtidigt
            är det nödvändigt med åtgärder.
          </note>
          <note>
            Jag tycker dessutom att näringsministern verkar vara väl införstådd
            med de problem som man har ute i regionerna.
          </note>
          <note>
            Det har fokuserats väldigt mycket på storföretagen och deras
            problem. Men jag anser att det är minst lika viktigt hur småföretagen
            har det. Det behövs snabba åtgärder även för dem.
          </note>
          <note>
            Anser Björn Rosengren att det behövs göras något för att befrämja
            småföretagen och vad har han i så fall tänkt att göra?
          </note>
          <note>
            Anf. 40 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! De diskussioner som vi nu för med storföretagen
            är utomordentligt viktiga för Sverige.
          </note>
          <note>
            Det har att göra med att inget land i världen är så beroende
            av de stora företagen och så starkt knutet i sin industristruktur
            som Sverige.
          </note>
          <note>
            Om vi ser på de framgångsrika små företagen i landet finner vi
            snabbt att dessa är direkt eller indirekt kopplade till de stora
            företagen. Därav följer: Om de stora företagen inte har en bra
            utveckling i Sverige och i världen kommer detta att drabba också
            de mindre företagen.
          </note>
          <note>
            Jag vill även betona att det är viktigt att vi riktar in oss
            på de små och medelstora företagen, för det är där som vi har
            framtidens tillväxt och det är genom dem som vi kan bryta oss
            fria från de stora företagen.
          </note>
          <note>
            Jag vill tillägga att vi redan har gjort mycket och kommer att
            göra mera när det gäller regelverk etc.
          </note>
          <note>
            med utgångspunkt från Småföretagsdelegationens förslag.
          </note>
          <note type="speaker">
            Anf. 41 LENA OLSSON (v) replik:
          </note>
          <note>
            Herr talman! Jag tackar ministern för det svaret, att det finns
            akuta åtgärder när det gäller småföretagen.
          </note>
          <note>
            Jag vill också ställa en fråga om turism som är en stor näring,
            om det finns några konkreta åtgärder och när ni har tänkt att
            lägga fram dem.
          </note>
          <note>
            Anf. 42 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Även här handlar det om regionernas egen förmåga.
            Man kopplar turism med t.ex. mat och erbjuder något som är speciellt
            för det lokala eller det regionala området.
          </note>
          <note>
            Det är ni ute i länen som med er förmåga skall skapa resurser
            och marknadsföra er turism. Varken staten, regeringen eller Näringsdepartementet
            kan ge klara besked om åtgärder för att få hit turister. Det är
            ni som skall göra det med er förmåga.
          </note>
          <note type="speaker">
            Anf. 43 HARALD BERGSTRÖM (kd) replik:
          </note>
          <note>
            Herr talman! Det gläder mig att det nu är på gång med denna utredning,
            som jag har efterlyst vid två tillfällen. Jag saknar några ord
            om hur regionalpolitiken skall jämkas ihop med EU:s regionalpolitik,
            men det får jag väl läsa senare i direktiven. Det skulle vara
            kul att höra bara ett par ord om det.
          </note>
          <note>
            Om man beräknar sysselsättningen i antalet arbetade timmar i
            stället för antal personer blir resultatet tyvärr inte riktigt
            så positivt som näringsministern vill låta påskina.
          </note>
          <note>
            Till Agne Hansson vill jag bara säga bara för att jag inte nämnde
            något om åtgärder i mitt anförande betyder det inte att jag inte
            vill att det skall vidtas några åtgärder. På samma sätt kan jag
            säga att Agne
          </note>
          <note>
            Hansson inte bryr sig om utredningens långsiktiga arbete, eftersom
            han inte nämnde något om det.
          </note>
          <note>
            Anf. 44 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Det står i direktiven - och det är också en självklarhet
            - att EU:s strukturfonder skall kopplas till vårt lands regionalpolitik.
          </note>
          <note type="speaker">
            Anf. 45 YVONNE ÅNGSTRÖM (fp) replik:
          </note>
          <note>
            Herr talman! Det är tydligen så att alla skall tala om att de
            är glada för att utredningen kommer till stånd, och då gör också
            jag det. Jag är också beredd att säga att vi i vårt parti naturligtvis
            kommer att göra allt vi kan för att vara konstruktiva.
          </note>
          <note>
            I mitt anförande nämnde jag Resurscentrum för kvinnor. Jag vill
            gärna höra om det har förts någon diskussion om begränsningar
            på det området.
          </note>
          <note>
            Frågan om turismen togs nyss upp. Det är gott och väl att vi
            ute i länen skall jobba för att marknadsföra oss, men det finns
            saker som vi inte kan bestämma själva, t.ex. momssatserna. Det
            finns stora skillnader mellan vårt land och andra EU:länder, och
            det finns en märklig skillnad inom landet. Om man åker buss är
            momssatsen - om jag minns rätt - 12 %. Hyr man däremot en bil
            är momssatsen 25 %. Detta gör att det blir en något märklig konkurrens
            mellan olika trafikslag.
          </note>
          <note>
            Jag vill gärna fråga: Finns det tankar om att försöka att förändra
            detta så att vi hamnar på en mer Europamässig nivå?
          </note>
          <note>
            Anf. 46 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! När det gäller resurser till Resurscentrum för kvinnor
            måste jag erkänna att jag inte kan svara på den frågan. Jag har
            inte haft den på mitt bord.
          </note>
          <note>
            När det gäller momsfrågan förekommer det, som kammarens ledamöter
            är väl medvetna om, överläggningar mellan riksdagspartierna och
            regeringen om alla skatter. Folkpartiet får driva den frågan vid
            dessa överläggningar.
          </note>
          <note type="speaker">
            Anf. 47 YVONNE ÅNGSTRÖM (fp) replik:
          </note>
          <note>
            Herr talman! Jag skall framföra det till vår företrädare vid
            skatteöverläggningarna.
          </note>
          <note>
            Att näringsministern i dag inte har något svar på min fråga om
            Resurscentrum för kvinnor hoppas jag innebär att det bara är ett
            falskt rykte som säger att man diskuterar om det skall finnas
            kvar eller inte. Det är ju NUTEK som har hand om detta, och vi
            får väl se vad som händer framöver.
          </note>
          <note type="speaker">
            Anf. 48 GUNILLA WAHLÉN (v) replik:
          </note>
          <note>
            Herr talman! Jag törs knappt säga att tycker att det är fantastiskt
            bra att diskussionerna kan komma i gång, men det måste ske snabbt.
            Det måste finnas en tidsplan, därför att flyttlassen måste vända
            redan nu.
          </note>
          <note>
            Jag tycker också att satsningen på tillväxtavtalen är bra och
            att man får ett samarbete inom olika delar av kommunerna och inom
            länen mellan olika delar av näringsliv och offentlig sektor.
          </note>
          <note>
            Näringsministern säger att det finns pengar, 15
          </note>
          <note>
            miljarder för att skapa en bättre regional balans. Men det kommer
            ju inte att komma fram pengar för att rusta upp järnvägar och
            bygga nya tvärförbindelser.
          </note>
          <note>
            Är näringsministern öppen för att man skall kunna få nya pengar
            för att satsa på nya stora projekt för att få en bättre infrastruktur
            och en modern kommunikation även i glesbygd och där man har långa
            avstånd?
          </note>
          <note>
            Sedan undrar jag också om näringsministern är beredd att arbeta
            tillsammans med kollegerna i Utbildnings-, Kultur- och Finansdepartementet
            för att komma till rätta med frågorna.
          </note>
          <note>
            Anf. 49 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Utredningen skall arbeta till augusti
          </note>
          <note>
            2000, men det står utredningen fritt att förelägga delbetänkanden
            och komma med förslag avsevärt tidigare om utredningen så anser.
          </note>
          <note>
            Det görs i dag väldigt stora infrastrukturella investeringar.
            Den som kanske är mest spektakulär för den norra delen av landet
            är Botniabanan, som är en stor investering. Det görs också många
            stora investeringar när det gäller vägbyggen. Men det finns ju
            alltid en gräns på grund av att vi inte har så mycket pengar som
            vi skulle vilja ha för detta. Jag tycker ändå att vi har en bra
            framförhållning.
          </note>
          <note>
            När det gäller kollegerna i de departement som nämndes är det
            självfallet regeringen som förelägger dessa direktiv. Vi samarbetar
            med samtliga departement som berörs av regionalpolitiken.
          </note>
          <note type="speaker">
            Anf. 50 GUNILLA WAHLÉN (v) replik:
          </note>
          <note>
            Herr talman! Botniabanan är en fantastiskt bra satsning som äntligen
            har kommit till skott. Men det som behövs för att verkligen utnyttja
            Botniabanan är ju att tvärförbindelserna utvecklas och att det
            blir en snabb plan för detta.
          </note>
          <note>
            När Per-Richard Molén från Moderaterna tidigare tog upp frågan
            om privat och offentlig verksamhet i glesbygd lät det som om näringsministern
            inte alls tyckte att offentlig verksamhet ensam skall stå för
            t.ex. fotvård, läkarvård och skola. Då kan man ju undra: Hur tror
            näringsministern att det skall kunna fungera med privata fotvårdsspecialister
            eller privata läkare i små kommuner som har 3 000-5 000 invånare
            och mycket långa avstånd? Hur skall ett privat cateringföretag
            kunna distribuera mat till pensionärer och dessutom gå med vinst?
            Det är ju denna samhällsservice som kommunerna står för för att
            garantera människor en samhällsservice i form av mat, fotvård
            och sjukvård. Det finns ingen marknad för den privata verksamheten.
          </note>
          <note>
            Anf. 51 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Jag nämnde i mitt anförande att man kan omfördela
            resurserna mellan de olika statliga verksamheter som finns, mellan
            Vägverket och andra.
          </note>
          <note>
            Det är också en diskussion som bör tas upp i de regionala utvecklingssamtalen.
          </note>
          <note>
            När det gäller företagen i kommunerna uttalade jag mig principiellt.
            Jag sade också att om den beskrivning som vi fick av Per-Richard
            Molén stämmer, delar jag uppfattningen att kommunerna skall vara
            försiktiga med att ta verksamheter där privata företag kan ha
            en marknad. Finns det inte någon marknad måste kommunerna i vissa
            lägen självfallet göra det, eftersom det är en service som är
            nödvändig och efterfrågas. Detta var min principiella hållning
            i frågan, och den tänker jag inte rubba.
          </note>
          <note type="speaker">
            Anf. 52 STIG ERIKSSON (v):
          </note>
          <note>
            Herr talman! Den stora utflyttningen från landsbygd och glesbygd
            under de senaste åren är både allvarligare och värre än de s.k.
            60-talets flyttlass.
          </note>
          <note>
            Utflyttningen sker i dag till ett fåtal storstäder eller s.k.
            tillväxtcentrum. I de fyra nordligaste länen, som under 1998 tappade
            ca 7 000 personer, är det enbart
          </note>
          <note>
            Umeå som ökar. I mitt hemlän Norrbotten minskar t.o.m. Luleå,
            vårt tillväxtcentrum, trots universitet, vilket naturligtvis gör
            mig en aning knäsvag och darrig inför framtiden. Den regionala
            balansen är i fara. Frågan måste också naturligtvis ställas om
            vi verkligen har råd med den kraftiga omflyttningen från glesbygd
            till storstäder. Samtidigt som kostnader i form av tomma bostäder,
            skolor osv. finns kvar i utflyttningskommunen behövs nya stora
            satsningar i storstäderna.
          </note>
          <note>
            Analysen av denna sjukdom är ganska enkel: Det råder brist på
            jobb. Att medicinera sjukdomen är kanske inte helt lätt, och det
            krävs flera olika samverkande mediciner.
          </note>
          <note>
            Herr talman! Gunilla Wahlén har visat på en rad kraftfulla mediciner,
            och jag vill lyfta fram ytterligare en medicin som vi från Vänsterpartiet
            anser kan vara med och råda bot på sjukdomen, nämligen regionala
            och lokala fonder. Dessa fonder kan skapa förutsättningar för
            jobb och utveckla regioner med stor arbetslöshet.
          </note>
          <note>
            Fonder i ett regionalpolitiskt syfte är inget nytt i sig. Ett
            gott exempel finns i Kanada. När delstaten
          </note>
          <note>
            Quebec under 1980-talets början förlorade 150 000
          </note>
          <note>
            arbetstillfällen bildade fackföreningsrörelsen där
          </note>
          <note>
            Quebecs arbetares solidaritetsfond. Det var en del problem i
            början, men regeringen ställde sig positiv till fonden genom att
            bl.a. införa skatterabatt för dem som köpte andelar eller ville
            använda fonden som ett pensionssparande.
          </note>
          <note>
            Fonden har sedan under 1990-talet bidragit till att starta bransch-,
            regionala- och lokala fonder. De lokala fonderna kom till genom
            ett samarbete mellan
          </note>
          <note>
            Solidaritetsfonden och Kommunförbundet och är en investeringsfond
            för sysselsättningsutveckling.
          </note>
          <note>
            De regionala fonderna finns i dag i Quebecs alla
          </note>
          <note>
            16 regioner. Styrelsen har en majoritet av ledamöter från regionen.
            Regionfonden har bl.a. att ge lån till företag som befinner sig
            i en start- eller uppbyggnadsfas eller som omstruktureras. Det
            handlar med andra ord om riskvilligt kapital.
          </note>
          <note>
            En utredning som gjorts av Nationella Institutet för Vetenskaplig
            Forskning, knuten till Quebecs universitet, visar att fondens
            viktigaste insatser faktiskt skett i områden med svag ekonomi
            och sysselsättning. Det har också visat sig att resultatet i form
            av sysselsättning genom just Solidaritetsfondens satsningar har
            varit betydligt bättre än sänkta skatter.
          </note>
          <note>
            Herr talman! Med detta som bakgrund vill jag gå över till hur
            en form av svenska regionala eller lokala fonder skulle kunna
            bidra till att skapa förutsättningar för en utveckling av utsatta
            regioner. Det går naturligtvis inte att rakt av plocka in den
            kanadensiska modellen, men den kan onekligen vara en inspirationskälla.
          </note>
          <note>
            Makten och beslutanderätten över fonderna bör enligt Vänsterpartiet
            flyttas så nära verksamheten som möjligt. Vänsterpartiet ser gärna
            att kommunerna, fackföreningarna och de lokala företagen finns
            med. Det är trots allt ute i regionerna, som näringsministern
            också säger, som vetskapen finns om vad som krävs och vilka satsningar
            som är riktiga för att öka antalet arbetstillfällen.
          </note>
          <note>
            Från Vänsterpartiet tror vi däremot att resurser som en plattform
            för fondernas förverkligande måste skapas av staten, eftersom
            detta knappast går att dra i långbänk utan måste ske relativt
            snabbt.
          </note>
          <note>
            Vänsterpartiet har i tidigare motioner visat på att bl.a. en
            återföring av vattenkraftsvinster och en fondskatt på stora vinstrika
            företag kan vara en väg för att skapa den här typen av fonder.
            Eller varför inte ta en del av vinsten från försäljningen av Pharmaciaaktierna
            till dylika fonder?
          </note>
          <note>
            Herr talman! Hur kan då dessa fonder skapa förutsättningar för
            en bättre regional balans? Jag skall här visa på tre aspekter
            där jag tror att medel ur fonderna kan vara avgörande för utvecklingen
            i regioner med stora problem.
          </note>
          <note>
            För det första: riskvilligt kapital till framför allt småföretag.
            Det finns stora problem för företag i regioner långt från de s.k.
            tillväxtcentrumen att få del av riskvilligt kapital. Utsatta regioner
            hamnar i underläge. I samtal med småföretagare i bl.a. Norrbottens
            inland framstår detta som en av de absolut nödvändigaste frågorna,
            betydligt viktigare än den fråga som de borgerliga partierna så
            ofta hörs föra fram, nämligen arbetsrätten eller den s.k. turordningsregeln.
          </note>
          <note>
            Den nämns över huvud taget inte av småföretagarna i inlandet.
          </note>
          <note>
            Många småföretag vill utveckla sig och har idéer om en utveckling
            av sina företag som skulle få till följd att fler arbetstillfällen
            skapades. Men de saknar medel själva eller har svårt att få fram
            kapital. Även under en investeringsfas skapas arbete, och en positiv
            atmosfär skulle spridas i området.
          </note>
          <note>
            Näringslivet behöver också breddas i många regioner och framför
            allt bygga mer på regionens eller kommunens förutsättningar och
            t.ex. vara knutna till regionens naturtillgångar. Det är dessutom
            en fördel att satsa på befintliga företag i regionen jämfört med
            satsningar på företagsraggning, som tyvärr oftast får den konsekvensen
            att kommuner med stark ekonomi vinner.
          </note>
          <note>
            För det andra: utbildning. Det är direkt nödvändigt för att näringslivet
            skall kunna möta ny teknik och för att höja den totala kunskapen
            i företagen så att man kan fortsätta att utvecklas. Det kan också
            vara utbildning som ökar företagens möjlighet att samverka och
            på så sätt ta på sig större arbetsuppgifter. Nätverksbyggande
            mellan små företag har också visat sig vara väldigt framgångsrikt,
            i Sverige inte minst i
          </note>
          <note>
            Gnosjö.
          </note>
          <note>
            För det tredje: Mindre infrastruktursatsningar som går utanför
            de s.k. ordinarie - stora - satsningarna men som kan vara väsentliga
            och avgörande för t.ex.
          </note>
          <note>
            besöksnäringen. Jag tänker då på att bygga vandringsleder osv.
          </note>
          <note>
            Herr talman! Avslutningsvis vill jag uttrycka min förhoppning
            att riksdagen och regeringen, här i form av näringsminister Björn
            Rosengren, ser allvarligt på sjukdomen och inser att det knappast
            räcker med ett vackert skrivet recept. Nu måste vi också ha råd
            att ta fram medicinen.
          </note>
          <note type="speaker">
            Anf. 53 KERSTIN KRISTIANSSON (s):
          </note>
          <note>
            Herr talman! Efter år av hård och tuff sanering av den svenska
            ekonomin har nu utvecklingen äntligen vänt. Tillväxttakten är
            stabil. Investeringarna är fortsatt höga, och räntan är låg. Alla
            de här konstaterandena är naturligtvis positiva, och de utgör
            grunden för en fortsatt välfärd. Även jag vill i den här debatten
            understryka detta faktum.
          </note>
          <note>
            En annan positiv faktor är att arbetslösheten sjunker generellt
            sett. I det län som jag kommer från,
          </note>
          <note>
            Västernorrland, sjunker visserligen också arbetslösheten, men
            i betydligt blygsammare takt än i exempelvis storstadsregioner.
            Fortfarande är det så i våra trakter att arbetslösheten är oacceptabelt
            hög.
          </note>
          <note>
            Kanske är det också en av orsakerna till den stora utflyttningen
            från länet. Denna utflyttning tenderar att öka rejält enligt Landstingsförbundets
            nya befolkningsprognos. Prognosen säger att Stockholms län får
          </note>
          <note>
            150 000 nya invånare fram till år 2010 medan skogslänens befolkning
            minskar med nästan lika många.
          </note>
          <note>
            Då kan man fundera över vilka det är som lämnar våra län. Jo,
            i första hand är det de unga som flyttar, och i synnerhet de unga
            kvinnorna mellan 20 och 30
          </note>
          <note>
            år. För vissa av dessa unga människor handlar det naturligtvis
            om att de som unga vill se sig om i Sverige och i världen. Detta
            är ju sunt och berikande i sig och skall inte ses som något hot.
            Problemen kommer när dessa unga människor senare i livet önskar
            återvända utrustade med nya kunskaper och erfarenheter.
          </note>
          <note>
            Då finns inte jobben. De kan inte, fast de så gärna vill, återvända
            till sin hembygd.
          </note>
          <note>
            Men en stor grupp unga utflyttare utgörs ändå av sådana som på
            grund av brist på arbete i sin hembygd tvingas flytta till storstadsregioner
            där möjligheterna att få ett arbete är större.
          </note>
          <note>
            Det här har, som också nämnts tidigare, många följder både för
            storstäderna och för landsbygden.
          </note>
          <note>
            Trafikkaos, bostadsbrist samt brist på sjukhus och vårdpersonal
            hotar storstadslänen. Minskad skattekraft, åldrande befolkning
            och risk för minskad samhällsservice hotar utflyttningslänen.
          </note>
          <note>
            Därför måste vi, av omtanke om såväl skogslänen som storstäderna,
            se till att utflyttningstrenden från län som Västernorrland snarast
            stoppas; detta för att ett underlag skall ges för ett socialt
            välstånd i hela vårt land. För att skapa tillväxt, utveckling
            och nya jobb måste hela landets resurser tas till vara, såväl
            glesbygdens som storstadens. Vad det ytterst handlar om är jobben,
            och med dessa möjligheterna för unga människor att bo kvar i ett
            län som Västernorrland.
          </note>
          <note>
            Den regionalpolitiska proposition som lades fram våren 1998 har
            i sig många vällovliga syften och är ett första steg i riktning
            mot att ta bort de regionala obalanserna. Men vi behöver gå vidare.
            Vi behöver se över stödområdesindelningen. Vi behöver få ett skatteutjämningssystem
            som upplevs som fördelningspolitiskt rättvist. Vi behöver också
            ytterligare vässa de regionalpolitiska satsningarna i syfte att
            skapa jobb och att stoppa utflyttningen från Västernorrland och
            övriga skogslän.
          </note>
          <note>
            I dag har vi fått höra att det kommer till stånd en regionalpolitisk
            utredning. Jag tycker, liksom många andra som har varit uppe i
            talarstolen i dag, naturligtvis att detta är mycket positivt.
            Vi fäster stort hopp vid denna och förutsätter att alla goda krafter
            där försöker att samverka så att vi får ett bra och konstruktiv
            resultat.
          </note>
          <note>
            Nu ser jag att näringsministern har lämnat kammaren. Det tycker
            jag uppriktigt sagt är synd, för jag skulle vilja lyfta fram ytterligare
            en fråga som har tangerats tidigare av bl.a. Agne Hansson. Det
            handlar om det mycket viktiga utredningsförslaget om postens försämrade
            kassaservice. Det gäller alltså lantbrevbäringen.
          </note>
          <note>
            Det här förslaget har ju oroat många ute i glesbygden. Det är
            inte mindre än 700 000 människor som blir drabbade av denna neddragning
            om den skulle komma till stånd. Detta är ju en grundläggande service
            för de många människorna ute i glesbygden.
          </note>
          <note>
            Dessutom vill jag understryka att detta först och främst handlar
            om de många gamla som finns ute i våra glesbygder, de som oftast
            inte är bilburna där kollektivtrafiken är dåligt utbyggd. Det
            här förslaget skulle vara förödande för glesbygden och för de
            människor som lever där. Det skulle vara ytterligare ett dråpslag
            mot strävan att få en regional politisk balans.
          </note>
          <note>
            Jag hade tänkt fråga ministern ytterligare om huruvida han har
            någon viljeinriktning i den här frågan.
          </note>
          <note>
            Men det får jag alltså avstå från eftersom näringsministern inte
            finns i kammaren. Men jag vill ändå understryka vikten av att
            denna service får bli kvar i glesbygden.
          </note>
          <note type="speaker">
            Anf. 54 PER-RICHARD MOLÉN (m) replik:
          </note>
          <note>
            Herr talman! Jag tycker att det är bra att Kerstin
          </note>
          <note>
            Kristiansson som representant för Västernorrland redogör för
            den höga arbetslösheten och många andra av de problem vi har i
            Västernorrland. Hon kommer dock från det röda Ådalen, och det
            hade väl varit på sin plats med något av självkritik.
          </note>
          <note>
            Jag tycker att det vore intressant att få veta vilken inställning
            Kerstin Kristiansson har till all den egenregiverksamhet som Kramfors
            kommun bedriver, antingen direkt av den kommunala förvaltningen
            eller av de kommunala bolagen. Den undanrycker naturligtvis möjligheterna
            för enskilda företagare i Kramfors kommun och i Ådalen att utveckla
            egna verksamheter. Det kan inte vara rimligt att städning bedrivs
            av den offentliga sektorn i privata verksamheter.
          </note>
          <note type="speaker">
            Anf. 55 KERSTIN KRISTIANSSON (s) replik:
          </note>
          <note>
            Herr talman! Jag kommer, som Per-Richard
          </note>
          <note>
            Molén mycket riktigt påpekade, från det röda Ådalen.
          </note>
          <note>
            Vi har ett ideal hemma i mina trakter att alla människor skall
            ha en liknande grundservice. Därav kommer också att vi icke har
            privatiserat i den utsträckning som Per-Richard Molén är anhängare
            av.
          </note>
          <note>
            Det är viktigt för mig som bor i glesbygd att alla människor,
            oavsett om man bor i tätort eller i någon av de byar som finns
            i utkanten av kommunen, skall ha samma grundläggande service vad
            gäller de mest elementära behoven i livet. Där viker vi inte ett
            dugg från våra ideal.
          </note>
          <note type="speaker">
            Anf. 56 PER-RICHARD MOLÉN (m) replik:
          </note>
          <note>
            Herr talman! Då kan kommunal grundservice uppenbarligen bara
            bedrivas av kommunen själv.
          </note>
          <note>
            Innebär det här att Kerstin Kristiansson mer eller mindre slår
            igen dörren för potentiella företagare som skulle kunna vara beredda
            att ställa upp och erbjuda en sådan verksamhet - i konkurrens
            och kanske på ett bättre och billigare sätt för de konsumenter
            som är angelägna att ha grundservice?
          </note>
          <note type="speaker">
            Anf. 57 KERSTIN KRISTIANSSON (s) replik:
          </note>
          <note>
            Herr talman! Det är viktigt att alla får samma grundservice utifrån
            samma villkor. Finns behoven skall också servicen ges.
          </note>
          <note>
            Jag tror inte att det är lönsamt att åka ut till Bönhamn, Norrfällsviken
            eller Nordingrå. Jag tror inte heller, som Gunilla Wahlén har
            sagt här tidigare i debatten, att man privat är beredd att åka
            dit eftersom man vet att vinsten är ganska minimal. Det får nog
            kommunen sköta för att trygga servicen för samhällsinvånarna.
          </note>
          <note type="speaker">
            Anf. 58 ROY HANSSON (m):
          </note>
          <note>
            Herr talman! Jag kommer i detta anförande att uppehålla mig vid
            Östersjöregionen och frågan om vilka samarbetsmöjligheter och
            förutsättningar för utveckling som finns. Inledningsvis vill jag
            även ge en kort återblick för att förtydliga de svårigheter som
            kan finnas med detta arbete och som tidigare har förhindrat samarbete.
          </note>
          <note>
            Därutöver kommer jag att beröra vilka särskilda förhållanden
            som gäller för öregioner och vilka åtgärder som är nödvändiga
            för att få likartade möjligheter för dessa regioner.
          </note>
          <note>
            Avslutningsvis ges konkreta förslag som gör det möjligt att förverkliga
            en positiv utveckling och framtid för våra öar och för Östersjöområdet.
          </note>
          <note>
            Herr talman! För mindre än tio år sedan användes rubel som valuta
            i våra grannländer på andra sidan
          </note>
          <note>
            Östersjön. Dessa våra grannar levde i ett stelt och omänskligt
            politiskt system. Det gynnade naturligtvis inte på något sätt
            en god utveckling för människorna som tvingades leva i systemet.
            I stället präglades området av misstänksamhet och fientlighet.
          </note>
          <note>
            Ett annat grannland, Polen, var i stort sett stängt.
          </note>
          <note>
            Människor som bodde i Polen kunde enbart med stora svårigheter
            lämna sitt land, och att resa dit var ett visst äventyr.
          </note>
          <note>
            Naturligtvis var detta inte några eftersträvansvärda grannförbindelser,
            och självfallet hämmade dessa förhållanden en positiv utveckling
            i hela regionen.
          </note>
          <note>
            När så Berlinmuren föll och hela det politiska socialistiska
            systemet rasade, uppdagades en ofattbar fattigdom och omänsklighet
            i vår omedelbara närhet.
          </note>
          <note>
            Herr talman! Före julen 1998 hade jag tillfälle att vara i vårt
            grannland Litauens huvudstad Vilnius några dagar. Det var ett
            trevligt besök, och de människor jag hade möjlighet att möta var
            öppna och glada och såg framtiden an med tillförsikt.
          </note>
          <note>
            Ett bestående minne av min vistelse i Vilnius var att jag fick
            tillfälle att besöka KGB-museet. Detta museum var inrymt i det
            tidigare KGB-fängelset i
          </note>
          <note>
            Vilnius. Där visades hur det socialistiska systemets ockupationsmakt
            under 1945 till 1991 utsatte människor för förnedring, tortyr,
            omänsklig behandling och avrättningar. Jag rekommenderar alla
            att besöka detta museum för att få del av hur detta politiska
            system kunde behandla människor.
          </note>
          <note>
            Borde inte de som var politiskt ansvariga för dessa förhållanden
            nu lagföras när gränser är öppna och det finns förståelse för
            att komma till rätta med förtryckare? Vilka bär ansvaret för att
            detta kunde hända?
          </note>
          <note>
            Herr talman! Dessbättre är vi nu inne i en ny tid som präglas
            av önskemål om samarbete och öppenhet. Jag är övertygad om att
            vi kommer att se ett uppsving i hela Östersjöområdet. Människor
            i länder runt
          </note>
          <note>
            Östersjön är kontaktsökande och önskar samarbete över nationsgränser
            på alla områden. Detta innebär möjligheter men ställer också krav
            på vår förmåga till samarbete. Är vi inte tillräckligt bra och
            snabba kommer tillfället att gå oss förbi. Jag anser att vi har
            ett stort ansvar för att stödja demokratisträvanden, handel och
            utbildning.
          </note>
          <note>
            Jag kan här nämna ett exempel på ett samarbete som i dagarna
            firar tioårsjubileum. Det är ett samarbete mellan Gotland och
            Ösel. Det startades således redan under sovjettiden och har skett
            på många plan.
          </note>
          <note>
            Det finns ett stort intresse för att utveckla dessa kontakter,
            och vi har just påbörjat detta och hoppas få till stånd reguljära
            förbindelser.
          </note>
          <note>
            Ett annat bra exempel på nationsöverskridande samarbete i detta
            område är det som pågår mellan
          </note>
          <note>
            Östersjöns sju största öar. Det kallas B 7-samarbetet, där B
            naturligtvis för Baltic. Inom detta samarbete bedrivs ett antal
            projekt med stöd av EU, och det är till för att utveckla öregioner
            i Östersjön.
          </note>
          <note>
            Det underlättas av den nya teknik som nu möjliggör samarbete
            över nationsgränser. Jag har vetskap om ett, som jag ser det,
            mycket lovande datanätverk som planeras. Förverkligas detta öppnas
            helt nya möjligheter för samverkan och samarbete i Östersjöregionen.
            Det drivs nu av några eldsjälar som är värda all uppmuntran i
            detta arbete.
          </note>
          <note>
            Herr talman! Inom EU finns också ett övergripande samarbete mellan
            öar och maritima områden genom Konferensen för perifera maritima
            regioners ökomission, CPMR. Jag är övertygad om att detta arbete,
            som mer har karaktären av politisk bas för att utforma politiska
            och rättsliga bestämmelser för öar och öregioner, kommer att ha
            stor betydelse framöver, naturligtvis i första hand för berörda
            regioner, men även för samarbete och utveckling av hela Östersjöområdet
            eller i vart fall de kustnära delarna.
          </note>
          <note>
            Låt mig först konstatera att öar är annorlunda. De har både fördelar
            och nackdelar i förhållande till andra landsdelar. Av naturliga
            lättförstådda skäl är väl fungerande kommunikationer särskilt
            viktiga. Ett annat kännetecken är att den lokala marknaden är
            liten, ja kanske mycket liten. Ofta är ju antalet människor som
            bor kvar året om ganska litet. En annan betydande nackdel är att
            näringslivet ofta är ensidigt.
          </note>
          <note>
            Här krävs insatser och satsning på framför allt ny teknik som
            möjliggör en ökad diversifiering av arbetsmarknaden.
          </note>
          <note>
            Möjligheterna är många. Inte minst är den goda livsmiljön som
            finns en betydande tillgång. Ett ytterligare kännetecken är att
            människor som bor på öar som regel är beredda och har som tradition
            att syssla med olika arbetsuppgifter och utnyttja möjligheter
            och alternativ.
          </note>
          <note>
            Naturligtvis, vilket säkert alla inser, har öar och öregioner
            en form av isolering och är därför mer beroende av väl fungerande
            kommunikationer. Detta har på olika sätt uppmärksammats inom EU-
          </note>
          <note>
            samarbetet, och det finns nu överenskommelser om hur det skall
            vara möjligt att få en ökad positiv utveckling för dessa regioner.
            Jag återkommer till detta senare.
          </note>
          <note>
            Samarbetsorganet för maritima områden inom
          </note>
          <note>
            EU, det tidigare nämnda CPMR, har presenterat underlag för beslut
            vad gäller strukturfonder och faktorer för ekonomi och geografi.
          </note>
          <note>
            Herr talman! Vad gäller EU:s lagstiftning och särskilda regler
            för öar kan en indelning göras vad gäller fördrag, lagstiftning
            och strukturpolitik. Dessa regler är ingalunda enhetliga, utan
            tidigare juridiska, historiska och politiska förhållanden påverkar
            i hög grad dagens förhållanden. Jag kan här nämna skillnaderna
            mellan Åland och Gotland. Det syns inte rimligt att dessa stora
            skillnader mellan likartade geografiska områden skall finnas kvar.
          </note>
          <note>
            Inom EU har detta uppmärksammats vid olika tillfällen, och här
            kan nämnas att i Maastrichtfördraget, artikel 154, framhålls möjligheten
            att förbinda öområden med gemenskapens centrala områden.
          </note>
          <note>
            I Amsterdamfördraget gjordes ett tillägg som ytterligare understryker
            medlemsstaternas ansvar vad gäller samordning av den ekonomiska
            politiken i syfte att uppnå de mål som angetts i artikel 158.
          </note>
          <note>
            Det måste framhållas att när nuvarande strukturprogramperiod
            utgår är det viktigt att det kommer något annat som väl möjliggör
            högtidliga deklarationer från tidigare uppsatta målsättningar.
            Självfallet har den nationella regeringen ett övergripande ansvar
            med att utarbeta förslag, som tillgodoser och så långt möjligt
            likställer näringspolitiska förhållanden för dessa regioner.
          </note>
          <note>
            Det finns anledning att erinra om att den ekonomiska utvecklingen
            kan vara olika även där likartade förhållanden är vid handen,
            beroende på nationell lagstiftning och den grad av självständighet
            som gäller.
          </note>
          <note>
            Det gäller nu för Sverige att ta stöd i Amsterdamfördraget, som
            ger rättslig och politisk möjlighet att utforma särskilda bestämmelser
            för öar i den europeiska lagstiftningen. Inför EU:s kommande programperiod
            är det viktigt att lägga fram förslag
          </note>
          <note>
            - om att Sveriges öar tas upp som s.k. målområden
          </note>
          <note>
            - om att det upprättas ett särskilt gemensamhetsinitiativ för
            ösamarbete med syftet att lindra effekterna av öarnas insularitet
            och att skapa rättvisa förutsättningar för öars möjligheter att
            utveckla näringsliv, behålla befolkningstal och vårda unika kultur-
            och miljövärden
          </note>
          <note>
            - om att verka för högre medfinansieringsgrad från
          </note>
          <note>
            EU:s strukturfonder
          </note>
          <note>
            - att verka för att det inom ramen för Jordbruksfonden tillskapas
            högre flexibilitet i riktlinjerna för det nationella stödet till
            öar.
          </note>
          <note>
            Därutöver är det nu hög tid att ta upp diskussioner om hur Amsterdamfördragets
            artikel 158 skall omsättas i svenska förhållanden.
          </note>
          <note>
            Fru talman! Jag har tidigare nämnt att det råder skillnader mellan
            EU:s medlemsländer vad gäller regelverken för öar och andra geografiska
            områden.
          </note>
          <note>
            Det borde nu vara dags att, med stöd av internationella överenskommelser,
            på allvar diskutera omfattande förändringar som kan möjliggöra
            inrättandet av särskilda utrymmen i den nationella lagstiftningen
            för att säkra öarnas intressen och skapa ett positivt utvecklingsklimat.
            Sådana förändringar är till gagn såväl för öarna som för berörda
            nationer.
          </note>
          <note type="speaker">
            Anf. 59 SYLVIA LINDGREN (s) replik:
          </note>
          <note>
            Fru talman! Jag är glad över att Roy Hansson i sitt anförande
            tog upp Östersjöpolitiken och Östersjösamarbetet, något som utan
            tvivel är viktigt för Gotland. Men något som gör mig lite förundrad
            över det positiva som han sade är hur frågan behandlats i budgetdebatten.
            Man yrkade där från moderat håll avslag på de 50 miljoner kronorna
            just till det viktiga arbete som Roy Hansson tog upp.
          </note>
          <note type="speaker">
            Anf. 60 ROY HANSSON (m) replik:
          </note>
          <note>
            Fru talman! Det som jag tog upp här gällde inte mer pengar utan
            frågan hur vi utnyttjar EU:s strukturfonder. Eftersom Sverige
            numera är medlem i EU har vi inflytande över detta. En period
            går ut 1999 och omförhandling skall ske. Jag framhöll att man
            bör beakta detta. De signaler som nu finns på detta område är
            dessvärre negativa, vilket jag framförde i mitt anförande.
          </note>
          <note type="speaker">
            Anf. 61 SYLVIA LINDGREN (s) replik:
          </note>
          <note>
            Fru talman! Jag håller med om att det är oerhört viktigt att
            se till att vi får ett bra Östersjösamarbete, inte minst för den
            demokratiska utvecklingen i den här regionen. Men det är också
            viktigt med egeninsatser för detsamma, och jag tycker inte att
            anförandet i den delen riktigt gick ihop med den övriga moderata
            politiken. Roy Hansson har dock all anledning att jobba i den
            här riktningen inom Moderata samlingspartiet.
          </note>
          <note type="speaker">
            Anf. 62 ROY HANSSON (m) replik:
          </note>
          <note>
            Fru talman! Det går alldeles utmärkt ihop. Det är säkert bekant
            att man regionalt med medfinansiering av EU gör de här insatserna.
            Vi har sedan lång tid tillbaka på Gotland avsatt erforderliga
            medel för att klara det här. Vi tillhör just nu 5 b-programmet,
            och ett bekymmer är att vi inte har hittat tillräckligt bra projekt.
            Förhoppningen är dock att vi när programperioden går till ända
            skall ha hunnit i fatt med detta.
          </note>
          <note>
            Det som jag efterlyste var en fortsättning efter den programperiod
            som slutar med innevarande år, och den nationella regeringen har
            ett ansvar för att utforma de här programmen.
          </note>
          <note type="speaker">
            Anf. 63 STIG ERIKSSON (v) replik:
          </note>
          <note>
            Fru talman! Min fråga skulle lika gärna ha kunnat ställas till
            Per-Richard Molén, Harald Bergström eller
          </note>
          <note>
            Yvonne Ångström, men det får bli till Roy Hansson.
          </note>
          <note>
            Deras tre partier har gått ut i något som de kallar en jobballians,
            och man har sagt att man har en rad konkreta förslag för att få
            fart på sysselsättningen och öka arbetstillfällena i Sverige.
          </note>
          <note>
            Jag har nu suttit och lyssnat på företrädarna för de här tre
            partierna. Det spretar än hit, än dit, och jag undrar: Finns det
            något samordnat konkret förslag från de här tre partierna som
            gör att sysselsättningen i de utsatta regionerna kan komma i gång?
          </note>
          <note type="speaker">
            Anf. 64 ROY HANSSON (m) replik:
          </note>
          <note>
            Fru talman! Jag är tacksam för att Stig Eriksson vände sig till
            mig. Självfallet finns det sådana förslag.
          </note>
          <note>
            I valrörelsen presenterades den s.k. jobballiansen, som hade
            tagit fram ett antal nya förslag. Det var klara och konkreta punkter.
            Dessvärre har kammaren avvisat dessa förslag under höstens budgetbehandling.
          </note>
          <note>
            Det kan inte vara obekant för Stig Eriksson att det nu börjar
            brinna under skosulorna. Så sent som i går kväll samlade näringsministern
            företrädare för företag för att prata just om det här. Kanhända
            tycker han att det är viktigare än att följa den här regionalpolitiska
            debatten i kammaren.
          </note>
          <note>
            Som sagt: Det fanns ett tydligt gemensamt förslag, och förhoppningen
            är att det skall utvecklas och utbyggas ytterligare.
          </note>
          <note type="speaker">
            Anf. 65 STIG ERIKSSON (v) replik:
          </note>
          <note>
            Fru talman! Om sådana finns, måste jag säga att de lyser med
            sin frånvaro när vi här i dag debatterar regionalpolitik.
          </note>
          <note type="speaker">
            Anf. 66 ROY HANSSON (m) replik:
          </note>
          <note>
            Fru talman! Dessa tydliga gemensamma förslag har tidigare lagts
            fram i kammaren, och de kommer att föras fram igen. Såvitt jag
            förstår har det i dag inte kommit fram någon avvikande syn på
            detta. Det är klart att vi måste förbättra företagsklimatet i
            hela
          </note>
          <note>
            Sverige. Vi torde allihop vara överens om detta. Det är inte
            rimligt att en halv miljon människor står utanför arbetsmarknaden
            i Sverige.
          </note>
          <note type="speaker">
            Anf. 67 ULF BJÖRKLUND (kd):
          </note>
          <note>
            Fru talman! Att skapa förutsättningar för en livskraftig landsbygd
            med människor i alla åldrar och med arbetsmöjligheter, god service,
            bra miljö och rik kultur är ett centralt mål för regionalpolitiken.
            Statsmakterna har i första hand ansvar för att skapa grundläggande
            och goda förutsättningar för detta genom att garantera utbildning,
            infrastruktur och goda villkor för företag och företagande.
          </note>
          <note>
            Möjligheterna att decentralisera verksamheter och lokalisera
            företag i glesbygd förbättras i dag mer och mer genom modern informationsteknik,
            även om utbyggnaden går för långsamt på landsbygden och i glesbygden.
          </note>
          <note>
            De mindre och medelstora högskolorna har visat sig kunna anpassa
            utbildningen till de olika regionernas särskilda förutsättningar,
            och det pågår goda satsningar inom högskolan.
          </note>
          <note>
            En medveten regionalpolitik kompenserar näringsliv och offentlig
            sektor för långa avstånd, små lokala marknader, brist på utbildad
            personal m.m.
          </note>
          <note>
            I dag är en levande landsbygd en vacker dröm, trots att vi under
            tio års tid ständigt talat om att hela
          </note>
          <note>
            Sverige skall leva. Trots Folkrörelserådets goda arbete, med
            dess nästan 4 000 utvecklingsgrupper och flera landsbygdsriksdagar
            och trots glesbygdsmyndigheternas arbete rullar flyttlassen allt
            tätare bort från landsbygden.
          </note>
          <note>
            Landsbygden avfolkas, och vi är alla här medvetna om den tragedi
            människor upplever när de tvingas lämna hus och hem och bege sig
            till storstadsregionerna för att kunna försörja sig själva och
            sina familjer. Det skapas då dessutom ett hårt tryck på olika
            regioner, kanske främst på Stockholmsregionen.
          </note>
          <note>
            Så bistert är läget också i mitt hemlän Dalarna.
          </note>
          <note>
            Driftiga människor flyr, barnafödandet är extremt lågt och inflyttningen
            minimal. Nu är det dags att vakna.
          </note>
          <note>
            Nu är det dags att återerövra landsbygden.
          </note>
          <note>
            Men hur skall det ske? Svaret har vi åtminstone på en punkt delvis
            fått här i dag. Äntligen har vi fått besked om att den stora landsbygdspolitiska
            utredningen nu skall dras i gång.
          </note>
          <note>
            Kristdemokraterna säger att det nu är dags att alla goda krafter
            samlas till gemensamma tag. Låt följande motto ljuda över vårt
            land under 1999, inför millenniumskiftet: Vi skall erövra landsbygden
            på nytt.
          </note>
          <note>
            Det finns egentligen ingenting att förlora men allting att vinna.
            Nu krävs nya djärva idéer och nya djärva tag.
          </note>
          <note>
            Fru talman! Basen för landsbygdsutvecklingen är aktiva jordbrukare
            och lantbruksföretag i hela landet.
          </note>
          <note>
            Många beslut har på senare tid missgynnat svensk jordbruksnäring.
            Det handlar om avskaffad avbytartjänst, införande av avgifter
            för kartor och djurdatabas liksom förändrade båspallsmått, som
            leder till nedläggning av mjölkproduktion. Det handlar också om
            att man inte fullt ut tagit till vara de möjligheter som
          </note>
          <note>
            EU-inträdet gav.
          </note>
          <note>
            I regeringsförklaringen den 6 oktober 1998 redovisade statsministern
            att jordbruket skall ges villkor som är likvärdiga andra näringars.
            I den jordbrukspolitiska debatten i riksdagen den 18 december
            gav
          </note>
          <note>
            Socialdemokraternas talesman besked att skattesänkningar för
            jordbruksnäringen skulle komma i början av 1999.
          </note>
          <note>
            Huvudproblemet för jordbrukssektorn är i dag den konkurrenssnedvridande
            skatteryggsäck med bl.a.
          </note>
          <note>
            energi- och dieselskatter som Sveriges bönder bär på.
          </note>
          <note>
            Det gör att svensk jordbruksproduktion och svenska jobb inom
            livsmedelsindustrin slås ut av konkurrenter som inte har de skatterna.
            Statsministerns uttalande har gett visst hopp, men det hastar
            om svenskt jordbruk nu skall ges den injektion som kan skapa framtidstro
            och hopp på nytt.
          </note>
          <note>
            Fru talman! En viktig del i infrastrukturen är en fungerande
            postgång som är heltäckande och omfattar hela landet. Inte minst
            för mindre företag i glesbygd är posten en viktig del av infrastrukturen,
            bl.a. för att företagen skall kunna sälja och leverera sina varor.
          </note>
          <note>
            Den senaste tidens tendens med allt sämre postservice måste brytas.
            Eventuella besparingskrav måste klaras av genom en ökad samordning
            med andra verksamheter. Sådana goda exempel finns. Människors
            och företags tillgång till postservice måste säkerställas även
            i glesbygd.
          </note>
          <note>
            Kristdemokraterna har resolut sagt nej till höjningen av de sociala
            avgifterna för jord- och skogsbruk m.m. inom stödområdet. Likaså
            har vi protesterat mot det borttagna transportstödets zon 1-bidrag
            inom stödområdet. Det är inget annat än att gå på tvärs mot företagande
            i glesbygden att inte acceptera att någorlunda lika villkor skall
            gälla i hela landet.
          </note>
          <note>
            Det svenska inlandets möjligheter måste på ett speciellt sätt
            mobiliseras. Det är i det närmaste bortglömt av politiska företrädare
            i Stockholm. Det tycks mest handla om kustremsan när man talar
            om planerna för de norra delarna av landet.
          </note>
          <note>
            När Norrlandsfonden bildades var ett viktigt syfte att stötta
            just Norrlands inland. Inte minst med tanke på befolkningsströmmarna
            från inlandet ned mot kusten borde Norrlandsfonden på ett särskilt
            sätt bevaka behoven av riskvilligt kapital för att stötta näringslivet
            och möjliggöra kvarboende. Trots behov av riskvilligt kapital
            är mycket pengar fortfarande outlånade beroende på att man inte
            är tillräckligt riskvillig i sina bedömningar. Huvudkontoret vet
            vi ligger i Luleå, och när ett nytt kontor öppnades i södra Norrland
            förlades det till Sundsvall. Vart tog inlandet vägen?
          </note>
          <note>
            Jag hade en fråga till näringsministern, om han nu hade varit
            kvar: Vilka åtgärder avser näringsministern att vidta för att
            Norrlandsfondens resurser på ett bättre sätt skall komma just
            Norrlands inland till del?
          </note>
          <note>
            Den frågan får jag återkomma till.
          </note>
          <note>
            Fru talman! Botniabanan är möjligen en positiv satsning när det
            gäller framtiden och kommunikationerna i hela Barentsregionen.
            Men den kostar pengar.
          </note>
          <note>
            Bara den första etappen slukar ca 10 miljarder kronor.
          </note>
          <note>
            Underlåtenheten när det gäller en mer aktiv satsning på Inlandsbanan
            däremot är anmärkningsvärd. Denna bana passerar rakt igenom det
            svenska inlandet, från
          </note>
          <note>
            Kristinehamn i söder till Gällivare i norr, en sträcka på 130
            mil med stora framtidsmöjligheter. Här finns naturresurser i form
            av skog, malm och mineral. Intressanta prospekteringsprojekt pågår.
            Här finns också vildmarken med framtida stora turistiska intressen.
          </note>
          <note>
            Parallellt med banan ligger hela fjällkedjan med huvudsakligen
            orörd natur och många kulturella värden.
          </note>
          <note>
            Om man tog åtminstone en miljard och plockade bort de flaskhalsar
            som omöjliggör transporter från
          </note>
          <note>
            Nordnorge ned till Trondheimsområdet och som omöjliggör transporter
            och samarbete med den norska sidan, så hade det varit en framtidssatsning
            som hade hjälpt det svenska inlandet, och vi hade sluppit de tunga
            miljöfarliga transporterna på riksväg 45, på inlandsvägen.
          </note>
          <note>
            Till näringsministern, och till oss alla, skulle jag också vilja
            säga: Det är dags för ett åtgärdspaket till det norra inlandet,
            där Inlandsbanan kan vara den sammanhållande länken, kanske Sveriges
            längsta miljöprojekt. Här finns biobränslet. Här finns möjligheter
            till etanolfabriker. Här finns möjlighet att verkligen hjälpa
            till att rädda en bygd och att ta vara på de naturresurser som
            här finns.
          </note>
          <note>
            Fru talman! Den kommande landsbygdspolitiska utredningen måste
            bli avstampet som ger nytt liv och nytt hopp åt den svenska landsbygden.
            Det är hög tid att tillsätta den. Det är dags att återerövra landsbygden!
          </note>
          <note type="speaker">
            Anf. 68 LENA OLSSON (v) replik:
          </note>
          <note>
            Fru talman! Jag vet ju att Ulf Björklund är väl insatt i de problem
            som vi har i de här regionerna, bl.a.
          </note>
          <note>
            i Dalarna. Det har också framkommit flera bra förslag här från
            t.ex. Centerpartiet men också från Vänsterpartiet, t.ex. att bilda
            regionala fonder som då skulle konstrueras så att de styrs regionalt
            och lokalt med inflytande från förtroendevalda, kanske fackmedlemmar.
            Jag undrar om Ulf Björklund och hans parti är beredda att stödja
            sådana här fonder?
          </note>
          <note type="speaker">
            Anf. 69 ULF BJÖRKLUND (kd) replik:
          </note>
          <note>
            Fru talman! Helt klart är ju att regionala fonder kan vara en
            sådan möjlighet som bl.a. kommer fram i den utredning som nu skall
            tillsättas. Jag är övertygad om att ifall vi kan hitta en modell
            för regionala fonder så är säkert Kristdemokraterna beredda att
            stödja den.
          </note>
          <note>
            Vi har pekat på sådana möjligheter. I stället för att plocka
            ett eller två öre per kWh från elsidan finns det ju möjligheter
            till det vi från kd har föreslagit skall vara den kommunala fastighetsavgiften.
            Man kan hitta kombinationer här där man kan hitta pengar som kan
            bilda fonder, så jag tror att det här är en positiv sak som vi
            kan fortsätta diskutera kring.
          </note>
          <note type="speaker">
            Anf. 70 LENA OLSSON (v) replik:
          </note>
          <note>
            Fru talman! Det där låter väldigt bra. Då har jag ytterligare
            en fråga till Ulf Björklund som både Centern och Vänsterpartiet
            har motionerat om, och det gäller att avskriva en del av studielånen
            för dem som flyttar tillbaka till de utsatta regionerna. Är det
            också någonting som kd kan tänka sig att ställa upp på?
          </note>
          <note type="speaker">
            Anf. 71 ULF BJÖRKLUND (kd) replik:
          </note>
          <note>
            Fru talman! Jag tycker att det låter bra. Det är väl en typisk
            sådan sak som den här utredningen också får titta på. Alla tänkbara
            djärva idéer måste, som jag sade, stötas och blötas i den utredningsgrupp
            som nu kommer till stånd. Det här låter intressant, och jag är
            beredd att vara med och diskutera det.
          </note>
          <note type="speaker">
            Anf. 72 MICHAEL HAGBERG (s) replik:
          </note>
          <note>
            Fru talman! Ulf Björklund tar upp lantbruksföretagens utveckling,
            och jag håller med honom: Det är oerhört viktigt att de verksamheterna
            har goda förutsättningar att utvecklas och påverka miljön och
            utvecklingen i glesbygden.
          </note>
          <note>
            Men jag hör också att Ulf Björklund kritiserar t.ex. de båsmått
            som djuren skall ha i ladugårdarna.
          </note>
          <note>
            Han talar om de miljösatsningar som har gjorts och de avgifter
            som tas ut på konstgödning och annat.
          </note>
          <note>
            Svenskt lantbruk som primärproduktion och livsmedelsproduktion
            har haft stora framgångar vid försäljning av sina produkter ute
            i Europa av den anledningen att man har haft en stämpel på sig
            att man har haft en god miljöprofil. Det har varit det främsta
            försäljningsargumentet, och vi har kunnat öka exporten av livsmedelsprodukter
            de senaste åren, sedan vi kom med i EU. Är det så att kd tycker
            att vi skall göra avkall på de krav som vi i vårt land har när
            det gäller god djurhållning, bra miljötillsyn och i övrigt hård
            press på företagen för att de skall satsa på miljön? Är det avkall
            vi skall göra?
          </note>
          <note type="speaker">
            Anf. 73 ULF BJÖRKLUND (kd) replik:
          </note>
          <note>
            Fru talman! Naturligtvis skall vi inte göra avkall på det som
            har med miljö, miljövård och riktiga livsmedel att göra, självklart
            inte, och det är viktigt. Däremot får vi inte glömma bort att
            jordbruksnäringen håller på att utplånas i vissa delar av det
            här landet.
          </note>
          <note>
            Är det nu så att jordbruksnäringen är en viktig basnäring för
            en levande landsbygd så får man faktiskt hitta andra möjligheter
            att finansiera den här typen av avgifter som vi under senare år
            har lagt på bönderna.
          </note>
          <note>
            Vi kan inte både kräva världens bästa livsmedel och dessutom
            lägga den ena pålagan efter den andra på bönderna och tro att
            man skall klara det här. Det finns andra möjligheter. Det är inte
            stora pengar det rör sig om, men det drabbar en näring som i vissa
            delar av landet håller på att dö ut.
          </note>
          <note type="speaker">
            Anf. 74 MICHAEL HAGBERG (s) replik:
          </note>
          <note>
            Fru talman! Nu handlar det om god miljötillsyn, god djurhållning
            och att inte ge medicin till broilrar och svin i förebyggande
            syfte. Det är den stämpel som svenskt lantbruk har ute i Europa.
            Det är bra för lantbruket. Det låter ändå som om kd bara talar
            om pengar. Här handlar det om god miljö och djurtillsyn.
          </note>
          <note>
            Det är viktigt, och det är ett försäljningsargument.
          </note>
          <note>
            Om vi inte fortsätter med detta, fortsätter utveckla det och
            ställer krav på varandra stannar ju miljödelen till, och då stannar
            också exporten av livsmedelsprodukter till. Det är ett hot mot
            svensk landsbygd.
          </note>
          <note type="speaker">
            Anf. 75 ULF BJÖRKLUND (kd) replik:
          </note>
          <note>
            Fru talman! Vi är helt överens om att vi skall ha
          </note>
          <note>
            Europas och världens bästa och hälsosammaste livsmedel. Men vi
            måste också ge jordbruksnäringen likvärdiga konkurrensmöjligheter
            med omvärlden.
          </note>
          <note>
            Klarar vi inte det har vi snart ingen jordbruksnäring kvar i
            det här landet.
          </note>
          <note type="speaker">
            Anf. 76 SVEN BERGSTRÖM (c):
          </note>
          <note>
            Fru talman! Den här regionalpolitiska debatten -
          </note>
          <note>
            som är ett resultat, som Agne Hansson påpekade, av en begäran
            om en extradebatt som Centerpartiet framställde vid årsskiftet
            - visar att det är väldigt många av oss här i kammaren som är
            starkt bekymrade och mycket engagerade för att få en vändning
            till stånd så att hela Sverige kan leva och utvecklas.
          </note>
          <note>
            För många av oss som bor och verkar i Landsortssverige tror jag
            att årsskiftets mest betydande händelse var den nya påminnelse
            vi fick om de alarmerande befolkningstalen. Återigen har väldigt
            många kommuner runtom i landet tappat bortåt 1 %, och en del ännu
            mer, av sin befolkning. I mitt hemlän Gävleborg var det minus
            i samtliga tio kommuner, sammanlagt minus 2 433 människor.
          </note>
          <note>
            För ett år sedan var situationen densamma. Siffrorna var nästan
            på pricken likadana. Under året som har gått har regeringen lagt
            fram en regionalpolitisk proposition som riksdagen antagit. Statsministern
            har högtidligen deklarerat att hela Sverige skall leva och utvecklas.
          </note>
          <note>
            Men i praktiken förefaller den socialdemokratiska ledningen tämligen
            oengagerad i den här frågan. Man har i stället i regeringsdeklarationen
            börjat tala alltmer om storstädernas fortsatta expansion. Samtidigt
            förtvinar landsbygden, och jordbrukets lönsamhet, som fortfarande
            är motorn i en stor del av landsbygden, undermineras och gårdar
            läggs ned.
          </note>
          <note>
            I det sammanhanget vill gärna säga till Michael
          </note>
          <note>
            Hagberg att det är självklart att den miljöprofil som det svenska
            jordbruket har skall utvecklas och värnas.
          </note>
          <note>
            Men man måste också har rimligt betalt för produkterna om man
            skall kunna fortsätta verksamheten. Det går inte att leva på bra
            miljöstämpel. Det skall var ett säljargument, men man måste också
            se till att lönsamheten som helhet är väldigt bra.
          </note>
          <note>
            Sverige håller alltså på att kantra. Stockholmsområdet växer
            med en storlek motsvarande en normalstor norrlandskommun, ca 20
            000 människor, varje år. Samtidigt avfolkas stora delar av landet
            och främst glesbygden i en allt snabbare takt. Om vi leker med
            tanken att Stockholmsområdet hade hämtat hela sin tillväxt under
            90-talet från mitt hemlän Gävleborg och Stockholm fortsätter att
            växa i samma takt in på
          </note>
          <note>
            2000-talet, fortfarande med människor från mitt hemlän, skulle
            hela detta län, Gävleborg, vara bortsopat år 2010. Stockholm ökar
            enligt prognoserna med nära 300 000 människor på 20 år.
          </note>
          <note>
            Paradoxen i detta är att en befolkningsomflyttning av det slaget
            är till stor skada för både storstad och landsbygd, precis som
            Agne Hansson i sitt tidigare inlägg har sagt. I överhettade storstäder
            blir nackdelarna väldigt påtagliga med stor miljöbelastning, nya
            bilköer, bostadsköer och bostadsspekulation, enormt tryck på nya
            dagis och skolor, och segregationen blir större och de sociala
            problemen allvarligare, för att bara nämna några avigsidor. Samtidigt
            uppstår kapitalförstöring av stora mått när utflyttningskommunerna
            tvingas riva väl fungerande bostäder och ställa skollokaler tomma.
            Småföretagens och handelns kundunderlag försvinner, och den onda
            spiralen är i gång.
          </note>
          <note>
            Trots att sambanden är så tydliga och problemen så stora både
            i landsorten och i storstäderna tycks man inte på alla håll förstå
            detta. Det finns t.o.m. de som gläds åt utvecklingen och tycks
            vilja tömma
          </note>
          <note>
            Landsortssverige ännu snabbare. Inte ens när överhettningen blir
            påtaglig i storstadsområdena tycks somliga förstå sambandet mellan
            utvecklingen här och utvecklingen där.
          </note>
          <note>
            Så sent som i tisdags hade jag det tvivelaktiga nöjet att i den
            här kammaren höra en socialdemokratisk ledamot aningslöst tala
            om hur bra det blir för hela landet om Stockholm kan växa ännu
            snabbare.
          </note>
          <note>
            Lyssnar man på det moderata finansborgarrådet i
          </note>
          <note>
            Stockholm Carl Cederschiöld får man ännu värre signaler.
          </note>
          <note>
            Detta illustrerar i klartext den enorma laddning som ligger i
            den här frågan. Det är nog många fler än jag som undrar hur länge
            till vi skall acceptera att
          </note>
          <note>
            Norrlandslänen betraktas som ett kolonialland med pålitliga leveranser
            inte bara av skogsråvara, vattenkraft, malm och stål utan också
            av tusentals unga produktiva människor. Det är inte undra på att
            det man tidigare mer skämtsamt talat om, att dela av
          </note>
          <note>
            Sverige vid Dalälven och bilda eget på den andra sidan, alltmer
            framstår som en tanke som mer allvarligt borde prövas.
          </note>
          <note>
            Gävleborg och andra Norrlandslän behöver minsann inte be om ursäkt
            för sig. Vår skogsindustri genererar mer exportintäkter än den
            omhuldade bilindustrin i söder. Hur skulle Sverige klara sig utan
            den norrländska vattenkraften? I själva verket bidrar varje norrlänning
            genomsnittligt med ett nettoexportvärde som är 21 000 kr högre
            än det för genomsnittssvensken enligt de beräkningar som Norrlandsförbundet
            har gjort. Ser man till den potential för etanolproduktion för
            miljövänliga bränslen som också finns i
          </note>
          <note>
            Norrland är det ytterligare en enorm utvecklingsmöjlighet.
          </note>
          <note>
            Det måste dock till ett antal viktiga politiska beslut för att
            skapa rättvisa och utvecklingsmöjligheter.
          </note>
          <note>
            En god och likvärdig grundläggande samhällsservice av typen post-
            och teleförbindelser och myndighetsservice av olika slag borde
            vara en självklarhet men är det knappast. I många län har i stället
            statliga myndigheter, verk och företag närmast gått i spetsen
            för att dra bort och lägga ned verksamhet. Bra och snabba kommunikationer
            både på väg och järnväg är en annan överlevnadsfråga där löften
            har svikits.
          </note>
          <note>
            Ett förslag som har funnits länge men som hittills inte blivit
            verklighet är tanken att återföra något av vattenkraftsvinsterna
            till de bygder som genererar kraften. Åtminstone några öre per
            kilowatt av priset på vattenkraftsel borde gå tillbaka till de
            kommuner och regioner där vattenkraften finns för utveckling av
            just den bygden. Det är ett oerhört viktigt förslag, och det är
            egendomligt att det inte har genomförts för länge sedan.
          </note>
          <note>
            Sänkning av arbetsgivaravgifterna är ett annat viktigt förslag.
            Som första åtgärd kan beslutas om återställande av den höjning
            som moderaterna och socialdemokraterna drev igenom förra året
            när det gäller Norrlands inland. Men det behövs en ytterligare
            sänkning av arbetsgivaravgifterna riktad mot landsbygdsregionerna.
            Det gäller faktiskt inte bara
          </note>
          <note>
            Norrlandskommunerna utan också områden i mellersta och södra
            Sverige.
          </note>
          <note>
            Den dramatiskt ökande regionala obalansen påverkar många människor
            i deras vardag. Då är det oacceptabelt att näringsminister Björn
            Rosengren -
          </note>
          <note>
            som föredrar att tala med journalister utanför kammaren i stället
            för att vara aktiv och delaktig i den här debatten - nu ser ut
            att begrava alla förslag som kan hejda denna utveckling i den
            kommande regionalpolitiska utredningen. Om vi skall få tillväxt
            i hela landet krävs akuta insatser. Men vad vill Björn Rosengren?
            Vill han vara tillväxtminister i ett land där tillväxten begränsas
            till några fläckar på kartan, eller vill han vara tillväxtminister
            i ett Sverige där hela landet växer och utvecklas?
          </note>
          <note>
            Fru talman! När Landsortssverige undermineras och riskerar att
            falla samman kan man inte tala om att utreda och vänta på förslag
            till hösten år 2000. Då är det akut risk för en katastrof. Förslag
            finns, och vi har redovisat ett antal av dem från Centerpartiets
            sida. Nu gäller det att Socialdemokraterna och regeringen inte
            längre vilar på hanen och begraver alla förslagen i en utredning.
            Nu behövs det åtgärder akut. Centerpartiet bidrar gärna med fler
            förslag för att åstadkomma en ändring av utvecklingen nu och inte
            på hösten år
          </note>
          <note>
            2000.
          </note>
          <note type="speaker">
            Anf. 77 YVONNE ÅNGSTRÖM (fp) replik:
          </note>
          <note>
            Fru talman! Jag vill ställa en fråga till Sven Bergström. Både
            Agne Hansson och Sven Bergström har sagt att den här debatten
            är ett resultat av en begäran från Centerpartiet. Det gör mig
            lite fundersam.
          </note>
          <note>
            Såvitt jag kan minnas - och det är långt tillbaka som jag minns
            - har alltid sista dagen av den allmänpolitiska debatten handlat
            om regionalpolitik. Tidigare kallades det hemvändardagar. Jag
            vill därför fråga:
          </note>
          <note>
            Är det verkligen ni som har åstadkommit den här debatten? Jag
            vill ha ett ärligt svar.
          </note>
          <note type="speaker">
            Anf. 78 SVEN BERGSTRÖM (c) replik:
          </note>
          <note>
            Fru talman! Låt oss inte tvista om vem som är upphov till debatten.
            Faktum är att Centerpartiet vid årsskiftet begärde en särskild
            debatt om regionalpolitiken med hänsyn till de akuta befolkningssiffrorna.
          </note>
          <note>
            Om jag förstår det rätt bestämde talmanskonferensen att lyfta
            fram den här frågan särskilt under den allmänpolitiska debatten
            och i stället för att anordna en särskild debatt avdela en del
            av tiden till detta. Om det sedan har funnits samma typ av debatt
            tidigare är det gott och väl.
          </note>
          <note>
            Jag tycker att det är viktigt att vi är ense om att dessa frågor
            är så viktiga att man nu är beredd att ta dem på allvar och föreslå
            konkreta åtgärder så att vi får en vändning till stånd.
          </note>
          <note type="speaker">
            Anf. 79 YVONNE ÅNGSTRÖM (fp) replik:
          </note>
          <note>
            Fru talman! Debatten har funnits under samma rubrik i väldigt
            många år. Jag tycker att det är viktigt att det blir sagt.
          </note>
          <note type="speaker">
            Anf. 80 CARL-ERIK SKÅRMAN (m) replik:
          </note>
          <note>
            Fru talman! Jag vill bara ställa en fråga till Sven
          </note>
          <note>
            Bergström. Vad tror Sven Bergström skulle hända med arbetslösheten
            i landet om vi förbjöds att ta vara på ökande sysselsättningsmöjligheter
            i Stockholmsområdet för att folk skall få arbete?
          </note>
          <note type="speaker">
            Anf. 81 SVEN BERGSTRÖM (c) replik:
          </note>
          <note>
            Fru talman! Jag är ledsen om jag, Agne Hansson och andra centerföreträdare
            uttrycker oss så bristfälligt att inte Carl-Erik Skårman riktigt
            förstår vad vi säger. Vi har ju understrukit att det är av största
            vikt för hela landet, både storstäderna och landsorten, att vi
            har en balanserad utveckling i hela vårt land.
          </note>
          <note>
            Det kan aldrig vara till nytta för den Stockholmsregion som Carl-Erik
            Skårman kommer ifrån att vi får växande befolkningsköer och att
            vi tullar på den nationalstadspark som är en enorm tillgång för
            den här regionen. Jag har själv bott sex år i Stockholm, och jag
            gillar Stockholm. Stockholm är värt ett bättre öde än att drabbas
            av nya spekulationsvågor på bostadsmarknaden, nya växande bilköer
            och social segregation.
          </note>
          <note>
            Är det så svårt att förstå att detta är två sidor av samma mynt?
          </note>
          <note type="speaker">
            Anf. 82 CARL-ERIK SKÅRMAN (m) replik:
          </note>
          <note>
            Fru talman! Sysselsättning är en bristvara i Sverige. Vi måste
            ta fram de möjligheter vi har. Jag frågade Agne Hansson vilka
            förslag han hade för att utveckla Storstockholmsregionen så att
            vi kan fortsätta att erbjuda jobb. Han hade inget svar på det.
            Sven
          </note>
          <note>
            Bergström har inget svar på hur han skall plocka fram sysselsättningen
            på andra håll heller. Vi är beroende av självfinansierade jobb
            för att kunna försörja oss.
          </note>
          <note type="speaker">
            Anf. 83 SVEN BERGSTRÖM (c) replik:
          </note>
          <note>
            Fru talman! Det är naturligtvis så, Carl-Erik
          </note>
          <note>
            Skårman, att ett allmänt gott företagsklimat är bra både för
            Stockholm och landsorten. Jag hoppas att
          </note>
          <note>
            Carl-Erik Skårman och jag är överens om det.
          </note>
          <note>
            En åtgärd som Centerpartiet bejakar och som är bra för Stockholmsregionen
            och hela landet är t.ex.
          </note>
          <note>
            den nya Arlandabanan. I fyrpartiregeringen var Centerpartiet
            med om att driva fram nationalstadsparken och värna de gröna ytor
            som finns i Stockholm. Det är av godo för människorna som bor
            här, och det kommer att gynna Stockholmsregionen långsiktigt.
          </note>
          <note>
            Men att låta befolkningskoncentrationen fortsätta med 20 000
            människor om året ger ju problem både för Stockholmsområdet och
            för Landsortssverige. Jag hoppas att Carl-Erik Skårman också så
            småningom skall inse det.
          </note>
          <note type="speaker">
            Anf. 84 LENNART HEDQUIST (m) replik:
          </note>
          <note>
            Fru talman! När man lyssnade på Sven Bergström kunde man inte
            tro att man lyssnade till en ledamot från det parti som var med
            och röstade fram det för
          </note>
          <note>
            Norrlands inland så grymt orättvisa inomkommunala utjämningssystemet.
            Det är ju så, Sven Bergström, att detta system på inget sätt uppmuntrar
            kommuner som befinner sig i en avfolkningssituation att anstränga
            sig för att få lägre arbetslöshet, skaffa fram fler jobb eller
            ta på sig kostnader som leder till ekonomisk tillväxt.
          </note>
          <note>
            Dessa åtgärder fungerar i så fall som en Ebberöds bank och straffar
            kommunen inom ramen för det systemet. Det leder ofta till att
            kommunerna sitter förhållandevis passiva och har en ganska hög
            arbetslöshet. Sedan drabbas de oerhört hårt när människorna plötsligt
            flyttar från kommunen.
          </note>
          <note>
            Är Sven Bergström beredd att ändra på detta system för att få
            lite mer incitament i t.ex. Norrlandskommunerna?
          </note>
          <note type="speaker">
            Anf. 85 SVEN BERGSTRÖM (c) replik:
          </note>
          <note>
            Fru talman! Jag tycker att Lennart Hedquist riktar en väldigt
            grov anklagelse mot de engagerade kommunalpolitiker som jobbar
            i Norrlands inland och på andra ställen för att rädda sysselsättningen
            och få en god utveckling i sina kommuner.
          </note>
          <note>
            Det kommunala skatteutjämningssystemet skall naturligtvis vara
            rättvist. Jag hoppas att det nya förslag som nu har kommit genom
            landshövding Lars
          </note>
          <note>
            Eric Ericssons utredning skall bidra till detta.
          </note>
          <note>
            När det gäller Norrlands inland tror jag nog att
          </note>
          <note>
            Moderaterna skall vara lite försiktiga. Så sent som den gångna
            riksdagsperioden röstade de, tillsammans med Socialdemokraterna,
            igenom ett förslag om att höja arbetsgivaravgifterna i den del
            av landet som är mest utsatt.
          </note>
          <note type="speaker">
            Anf. 86 LENNART HEDQUIST (m) replik:
          </note>
          <note>
            Fru talman! Faktum är ju att de kommunalmän i
          </note>
          <note>
            Norrland som anstränger sig för att skaffa nya jobb och verka
            för en ekonomisk tillväxt drabbas av det inomkommunala systemet.
            Det är väl bra om det förekommer, och det gör det säkert, kommunalmän
            i
          </note>
          <note>
            Norrland som anstränger sig i det hänseendet, men det inomkommunala
            utjämningssystemet fungerar ju så att de straffas av detta. Det
            är ett fullständigt genomruttet system i det sammanhanget.
          </note>
          <note type="speaker">
            Anf. 87 SVEN BERGSTRÖM (c) replik:
          </note>
          <note>
            Fru talman! Jag tror att Lennart Hedquist och jag kan sätta oss
            ned och studera det förslag som nu är aktuellt, det som landshövding
            Lars Eric Ericsson har producerat, för att se till att inte det
            förslaget innehåller några sådana befarade snedeffekter som Lennart
            Hedquist talar om.
          </note>
          <note>
            Som norrlänning vet jag att kommunalpolitiker där uppe anstränger
            sig till det yttersta för att faktiskt utveckla bygden och se
            till att småföretagen kan leva och expandera så att man slipper
            leva på statsbidrag och nådegåvor från Stockholm eller Bryssel.
            Men om vi låter den befolkningsomflyttning som nu pågår få fortsätta
            undermineras kommunernas ekonomi och handelns och småföretagens
            möjligheter att bedriva verksamhet, eftersom marknaden försvinner.
          </note>
          <note type="speaker">
            Anf. 88 GUNILLA WAHLÉN (v) replik:
          </note>
          <note>
            Fru talman! Som jag tidigare sade, och som näringsministern också
            sade, finns det en bred regionalpolitisk kunskap hos riksdagens
            ledamöter. Sven
          </note>
          <note>
            Bergström är ju ett utmärkt exempel på det.
          </note>
          <note>
            Jag skulle vilja ta fasta på hans diskussion kring etanol. Är
            ni i Centerpartiet beredda att arbeta för att vi får en lagstiftning
            som gör att etanoltillverkningen kan komma fram i Sverige? Är
            Sven Bergström beredd att sänka skatten på etanolbränsle? Är han
            beredd att se till att cellulosaindustrin jobbar för att etanol
            skall kunna tillverkas i Sverige så att vi slipper importera råvaran
            från Spanien?
          </note>
          <note type="speaker">
            Anf. 89 SVEN BERGSTRÖM (c) replik:
          </note>
          <note>
            Fru talman! Jag är tacksam för att Gunilla Wahlén tog upp den
            frågan. Jag vet inte om Gunilla Wahlén, liksom jag, var på ett
            seminarium häromkvällen där man berörde just etanolens och de
            alternativa bränslenas stora möjligheter ur miljösynpunkt, ur
            industriutvecklingssynpunkt och ur regional synpunkt. Jag tror
            att vi är alldeles överens om att det är oerhört viktigt att snabbt
            se till att skapa bra förutsättningar för att utveckla detta.
          </note>
          <note>
            Det är nämligen så att i dag lämnar vi kvar rester i skogen som
            skulle kunna ersätta bortåt 30 %, och kanske ännu mer, av de miljöstörande
            bränslen som vi använder i våra bilar och fordon i dag. Jag och
          </note>
          <note>
            Centerpartiet är mycket positiva till att diskutera alla åtgärder
            för att så snabbt som möjligt få fram detta.
          </note>
          <note>
            Det är sorgligt att den etanolfabrik som har planerats i
          </note>
          <note>
            Norrköping och de planer som har funnits för Roma på Gotland
            går i stå och inte kommer någonvart samtidigt som vi ser hur man
            i Sydeuropa utvecklar just det här bränsleslaget.
          </note>
          <note type="speaker">
            Anf. 90 GUNILLA WAHLÉN (v) replik:
          </note>
          <note>
            Fru talman! Det är alldeles riktigt att vi var på samma information.
            Den kunskap som jag fick där var att cellulosaindustrin är en
            aktiv motståndare till att bygga ut etanoltillverkningen. Jag
            hoppas verkligen att Centerpartiet, som har stor förankring i
            skogslänen och hos företagare som driver skogsbruk, tillsammans
            med dem driver att företag som har etanolanknytning skall kunna
            etableras i Sverige.
          </note>
          <note>
            Hur ställer ni er till att lagstifta om att etanol skall finnas
            i bränslet fram till år 2004?
          </note>
          <note type="speaker">
            Anf. 91 SVEN BERGSTRÖM (c) replik:
          </note>
          <note>
            Fru talman! Jag är glad att Gunilla Wahlén har sådana förhoppningar
            på Centerpartiet. Det har jag också. Vi är mycket intresserade
            av den här frågan och är beredda att vara med i alla diskussioner
            för att stimulera den här utvecklingen.
          </note>
          <note>
            Vi kan också resonera om huruvida man skall behöva ta till lagstiftning
            för att skynda på utvecklingen. Men jag hoppas verkligen att man
            över alla partigränser inser vilken enorm potential en satsning
            på alternativa bränslen innebär för miljön, för industriutvecklingen
            och för den regionala utvecklingen.
          </note>
          <note>
            I Centerpartiet har vi talat om en nollvision för att mönstra
            ut de miljöstörande bränslen som vi använder i dag i form av bensin
            och diesel. Då har etanolen en enorm potential som kan lyfta Landsortssverige.
          </note>
          <note>
            Det tror jag att vi är överens om.
          </note>
          <note type="speaker">
            Anf. 92 GÖRAN NORLANDER (s):
          </note>
          <note>
            Fru talman! Det här är mitt första inlägg i Sveriges riksdag,
            och jag förmodar att många i likhet med mig har känt en viss nervositet
            inför debuten. Det är många i våra hemorter som har mycket stora
            förväntningar på oss ledamöter. Förhoppningsvis skall vi uppfylla
            dessa.
          </note>
          <note>
            Jag är medveten om att de flesta orter har problem som man av
            naturliga skäl vill framföra i den här församlingen.
          </note>
          <note>
            Alla har ställt upp på kampanjen Hela Sverige skall leva. Det
            är också många som har nämnt det i dag. Det är lätt att instämma
            i en så allmänt hållen slogan. Men vi måste nu visa att vi menar
            någonting med dessa ord.
          </note>
          <note>
            Västernorrlands län är ett av de län som minskar i befolkning.
            Härnösand är den enda residensstaden som minskar. Västernorrlands
            län har under 90-talet minskat med ca 9 000 personer och Härnösands
            kommun med ca 1 000.
          </note>
          <note>
            Så sent som i måndags fick vi besked om att det näst största
            industriföretaget i kommunen skulle läggas ned. Det är ett dråpslag
            mot en kommun som redan tidigare har en mycket låg andel personer
            sysselsatta inom industrin. Det här är mycket allvarligt, och
            kraftfulla åtgärder måste vidtas. Men vi klarar inte av det själva.
            Vi kan inte hejda den negativa trenden, utan här måste staten
            hjälpa till och vidta erforderliga åtgärder.
          </note>
          <note>
            Fru talman! Jag noterade att näringsministern i sitt inlägg sade
            att om det behövs har man möjlighet att vidta särskilda åtgärder.
          </note>
          <note>
            Fru talman! Om befolkningsminskningen fortsätter i samma takt
            är länet avfolkat om 100 år.
          </note>
          <note>
            Samtliga kommuner har problem med ett stort antal tomma lägenheter,
            som naturligtvis kostar kommunmedborgarna stora pengar. Samtidigt
            råder det brist på bostäder i t.ex. Stockholmsområdet. Det kan
            inte vara vettigt att det förhåller sig på det här sättet.
          </note>
          <note>
            Vi har lokaler, men verksamhet saknas. Vi klarar det inte utan
            hjälp. Det är en allvarlig utveckling att flyttlassen i en allt
            stridare ström går söderut.
          </note>
          <note>
            Västernorrlands län är det mest produktiva länet per capita.
            Vad får vi kvar? Varje gång vi har fått besked om miljardinvesteringar,
            t.ex. i skogsindustrin, vet vi att det försvinner hundratals arbetstillfällen.
          </note>
          <note>
            Fru talman! Det finns också positiva händelser.
          </note>
          <note>
            Jag tänker då på Mitthögskolan, som är mycket värdefull för vårt
            län. Men de som studerar där måste också finna någonting efter
            avslutade studier.
          </note>
          <note>
            Även Botniabanan kommer att betyda mycket för vår region. Men
            dessa insatser räcker inte. Vi fortsätter att minska i befolkning,
            och här måste det föras en kraftfullare regionalpolitik än man
            hittills har gjort.
          </note>
          <note>
            Fru talman! Jag tror inte att vi kan stoppa storstädernas expansion.
            Men man bör med lite vilja kunna bromsa ökningstakten. Några frågor
            som vi måste ställa är: Är det nödvändigt att de flesta stora
            myndigheter och verk skall vara placerade i tillväxtregionerna?
            Tar de statliga myndigheterna och verken regionala hänsyn när
            de fattar sina beslut. Ett exempel är beslutet att flytta flygledarna
            från Midlanda.
          </note>
          <note>
            Jag skulle kunna göra listan betydligt längre, men jag stannar
            där.
          </note>
          <note>
            Fru talman! Vi vädjar om förståelse för vår oro.
          </note>
          <note>
            Sverige måste göras "rundare" genom konkreta besluta av regering
            och riksdag.
          </note>
          <note>
            Vi kräver:
          </note>
          <note>
            - att statliga verk och myndigheter tar regionalpolitiska hänsyn
            när de fattar sina beslut,
          </note>
          <note>
            - utlokalisering av statliga verk och myndigheter och
          </note>
          <note>
            - att skatteutjämningssystemet - det förutsätter jag
          </note>
          <note>
            - inte förvärrar en redan dålig situation.
          </note>
          <note>
            Fru talman! Jag hoppas att Sveriges regering och riksdag förstår
            allvaret och problematiken och vidtar erforderliga åtgärder. Tack!
          </note>
          <note type="speaker">
            Anf. 93 PER-RICHARD MOLÉN (m) replik:
          </note>
          <note>
            Fru talman! Göran Norlander är välkommen i den här kretsen och
            har all heder av sitt första anförande i riksdagen.
          </note>
          <note>
            Det måste dock vara lite bittert för Göran Norlander som socialdemokrat
            att efterlysa statliga åtgärder samtidigt som hans eget parti
            har medverkat till att man lägger ned KA5. Man har flyttat regionkontoret
            för Samhällsföretag från Härnösand. Man har flyttat länsskattekontoret
            till Östersund och man har medverkat till att flygledarna på Midlanda
            successivt kommer att försvinna. Jag vet också att socialdemokraterna
            i Härnösand är emot att lägga ut entreprenader i större utsträckning.
          </note>
          <note>
            Skulle det inte, Göran Norlander, ändå vara välkommet för företagskulturen
            och -klimatet i Härnösand att lämna ut betydligt mycket mer än
            man gör i dag när det gäller kommunal egenregiverksamhet?
          </note>
          <note type="speaker">
            Anf. 94 GÖRAN NORLANDER (s) replik:
          </note>
          <note>
            Fru talman! Jag tackar Per-Richard Molén för de vänliga ord han
            inledde sin replik med.
          </note>
          <note>
            Någon bitterhet känner jag inte mot mina partikamrater som har
            varit med och fattat de här besluten.
          </note>
          <note>
            Däremot hoppas jag att jag skall ha möjlighet att påverka mina
            partikamrater så att de kan fatta beslut som hjälper oss i Härnösand.
          </note>
          <note>
            Huruvida vi i kommunalpolitiken i Härnösand skall lägga ut vissa
            saker på entreprenad eller inte är en sak som ständigt pågår och
            diskuteras. Jag har ingenting emot att vissa delar av den kommunala
            verksamheten läggs ut på entreprenad.
          </note>
          <note type="speaker">
            Anf. 95 PER-RICHARD MOLÉN (m) replik:
          </note>
          <note>
            Fru talman! Om jag vore i Göran Norlanders kläder skulle jag
            nog vara väldigt besviken på mitt parti om man hade medverkat
            till att klä av i det här fallet
          </note>
          <note>
            Härnösand sådana väsentliga verksamheter som är nästan avgörande
            för att Härnösand med dess detaljhandel och mycket annat skall
            kunna fungera. Jag skulle i den situationen reagera betydligt
            mycket häftigare än vad Göran Norlander gör. Man kan inte tala
            med dubbla tungor, tycka att partiets politik på riksplanet är
            okej samtidigt som det får de här konsekvenserna. Någon måtta
            måste det väl ändå vara.
          </note>
          <note type="speaker">
            Anf. 96 GÖRAN NORLANDER (s) replik:
          </note>
          <note>
            Fru talman! Per-Richard Molén vet inte hur jag reagerar i andra
            lokaler.
          </note>
          <note type="speaker">
            Anf. 97 LENA OLSSON (v):
          </note>
          <note>
            Fru talman! Jag beklagar naturligtvis att ministern har gått.
            Men jag hoppas att han läser protokollet.
          </note>
          <note>
            I debatten har vi fått reda på hur det förhåller sig med befolkningsminskningen.
            Jag anser inte att det enbart är ett regionalt problem, utan det
            är en angelägenhet för hela nationen.
          </note>
          <note>
            Samtliga kommuner i mitt län, Dalarna, utom Falu kommun, visar
            negativa siffror. Detta är mycket allvarligt, tycker jag. Flytten
            sker till storstadsregionerna. Det skapar också problem hos dessa.
          </note>
          <note>
            Men det finns trots allt optimism och framåtanda i dessa utflyttningskommuner,
            i olika intressegrupper.
          </note>
          <note>
            Som exempel vill jag lyfta fram en turismkommun som min egen,
            Malung. Den är inte unik. Det finns fler kommuner med liknande
            problem, hög arbetslöshet och ekonomiska påfrestningar.
          </note>
          <note>
            Den arbetande befolkningen ökar i kommunen under vinterhalvåret
            med ca 25 %. Det finns ca 4 000
          </note>
          <note>
            fritidsfastigheter. Kommunen har gjort betydande insatser i form
            av infrastruktur, VA-lösningar, utökad räddningstjänst, dagisplatser
            m.m. Detta är givetvis en stor kostnad för kommunen, samtidigt
            som en hel del pengar levereras in till statskassan.
          </note>
          <note>
            Det ser ut som om denna kommun skulle vara lyckligt lottad. Men
            problemet är att allt detta kostar.
          </note>
          <note>
            Alla dessa säsongsarbetare, ca 2 000, betalar i stort sett inte
            en krona i kommunal inkomstskatt på sina inkomster som säsongsanställda
            i Sälenfjällen. De allra flesta är skrivna i andra kommuner och
            betalar kommunalskatt dit. Detta resulterar i att en turistkommun
            med säsongsanställda missgynnas. Men om den som säsongsarbetar
            skulle vilja skriva sig i den aktuella kommunen säger regelverket
            ifrån. Så är det faktiskt: Säsongen är inte tillräckligt lång.
          </note>
          <note>
            Detta kan regionerna inte själva göra någonting åt.
          </note>
          <note>
            Här krävs det att riksdag och regering griper in för att skapa
            förutsättningarna.
          </note>
          <note>
            Anta att dessa säsongsanställda skulle vara skattskrivna i den
            kommun de jobbar i. Det skulle innebära betydande inkomster för
            kommunen. På många håll har man kanske inte uppfattat vilka problem
            dessa turistkommuner har. Därför vill jag lyfta fram detta exempel.
          </note>
          <note>
            Turismen är speciell såtillvida att den i de flesta fall är säsongsbetonad.
            Kommuner med sommarturism har säkert samma problem med säsongsanställda.
            Turistnäringen i Sverige sysselsätter ca 133 000
          </note>
          <note>
            personer omräknat i heltidstjänster. Det är en näring på frammarsch,
            som utvecklas och skapar tillväxt.
          </note>
          <note>
            Detta kräver bl.a. att kommunerna kan bistå med god service,
            t.ex. skola, vård och omsorg.
          </note>
          <note>
            Jag har inte några färdiga lösningar på problemet.
          </note>
          <note>
            Men jag vill uppmärksamma det. Många kommuner med turistnäring
            ligger i dessa utsatta regioner. Därför behöver dessa kommuner
            stöd av olika slag. Det kan t.ex. vara farbara vägar och järnvägar.
          </note>
          <note>
            Sälenfjällen är Sveriges största vintersportort med ca 60 000
            bäddar och som hela tiden expanderar. Det är positivt. Fjällen
            besöks inte enbart av svenskar, utan har också blivit ett resmål
            för andra skandinaver.
          </note>
          <note>
            I dessa tider av miljötänkande och arbetslöshet -
          </note>
          <note>
            t.o.m. Vasaloppet planeras att miljöanpassas - är det väl märkligt
            att det inte finns möjlighet att åka tåg till
          </note>
          <note>
            Sälen? En järnväg till Sälen skulle vara ett lyft för turister,
            näringsliv, befolkningen och miljön i Västerdalarna - i hela Dalarna
            - samt skapa många arbetstillfällen.
          </note>
          <note>
            Det finns naturligtvis andra sätt att skapa förutsättningar för
            fler arbeten i dessa utsatta regioner.
          </note>
          <note>
            Min partivän Stig Eriksson har nämnt regionala fonder, och Gunilla
            Wahlén har nämnt en hel del annat.
          </note>
          <note>
            Men det finns fler bra förslag från Vänsterpartiet. Det kan vara
            att satsa på småföretag, t.ex. med hjälp av skattelättnader inom
            den privata tjänstesektorn, lättnader vad gäller sjuklöneperioden
            samt regelförenklingar.
          </note>
          <note>
            Det är också viktigt att stärka ekonomin för kommuner och landsting,
            så att bra vård, omsorg och skola finns och därmed nödvändiga
            jobb säkerställs.
          </note>
          <note>
            Vi tycker också att det är angeläget att satsa på fler högskoleplatser.
            Det skall också vara möjligt att få en del av studielånet avskrivet
            om man flyttar till dessa utsatta regioner.
          </note>
          <note>
            Detta var en del förslag till regional rättvisa.
          </note>
          <note>
            Fru talman! I debatten om företagsflytt är det de små företagen
            som är kvar och vill vara kvar. Dem skall vi satsa på. Turismen
            blir kvar. Det är i princip omöjligt att flytta vår storslagna
            natur.
          </note>
          <note type="speaker">
            Anf. 98 KENNETH LANTZ (kd):
          </note>
          <note>
            Fru talman! Låt mig kasta ut följande påstående:
          </note>
          <note>
            Det går alltid att göra lite till!
          </note>
          <note>
            Motsatsen till detta enkla påstående vore beklämmande, att jag
            skulle ställa mig i denna kammares talarstol med ett anförande
            om vår miljö och säga:
          </note>
          <note>
            Det går inte alls att göra mer!
          </note>
          <note>
            Då skulle vår debatt vara helt utan värde. Ingen av oss skulle
            sitta kvar i kammaren. Än mindre skulle vi avsätta medel i statskassan
            för en fortsatt vård och förbättring av miljön, som vi alla ansvarsfullt
            skall förvalta.
          </note>
          <note>
            Beklagligt nog måste jag konstatera att våra företrädare åsamkat
            oss ett och annat ont i miljöhänseende. Vi måste försöka se detta
            med ett visst överseende, även om det skedde i okunskap. Vi konstaterar
            dock, gång på gång, att man belastat jord, vatten och luft med
            främmande och giftiga ämnen. Detta har skadat vår miljö.
          </note>
          <note>
            Det borde således inte vara aktuellt att vi ännu i vår tid fortsätter
            med och påbörjar projekt som belastar miljön med gifter och annat
            orent material. Den kunskap vi tillgodogjort oss under åren borde
            komma till pass och tillvaratas så att vi åt våra barn kan lämna
            över en ännu renare miljö än den vi ärvt av våra företrädare och
            förfäder. Det är möjligt att rätta till övertrampen.
          </note>
          <note>
            Det går alltid att göra lite till!
          </note>
          <note>
            Som kristdemokrat har jag förvaltarskapet som en av mina drivkrafter
            i politiken. Jorden är en och dess resurser är ändliga och skall
            förvaltas! Vi kan inte tillåta en belastning som undergräver ett
            samhälles bestånd oavsett om det gäller djurriket, växtvärlden
            eller andra naturtillgångar.
          </note>
          <note>
            Jag skall lyfta fram Öresund i mitt anförande. Jag har växt upp
            i Helsingborg, och jag har som liten grabb sett fiskebåtarna landa
            stora tonfiskar i hamnen.
          </note>
          <note>
            Den tiden ligger emellertid bakom oss. Tonfisken trivs inte längre
            i dessa vatten. Jag ser emellertid fram emot den tid när vi åter
            kan konstatera att Öresund är ett rent vatten, befriat från miljöbelastande
            aktiviteter.
          </note>
          <note>
            Beviset blir när fiskbeståndet åter blir normalt i det vackra
            Öresund.
          </note>
          <note>
            Som en tidigare bromotståndare - tro nu inte att jag ändrat åsikt,
            det tänker jag inte göra, men att strida mot detta projekt är
            värre än att såga i betong -
          </note>
          <note>
            måste jag erkänna med tacksamhet att brokonsortiet tillvaratagit
            miljöintresset och värnar den miljö som temporärt är en extremt
            stor byggarbetsplats. Tacksamt nog konstaterar vi att miljörörelsen,
            och andra som engagerat sig i dessa frågor, har lyckats med en
            utmärkt behandling av Öresunds vattenmassor under såväl byggtiden
            som, vad jag förstår, även efter det att bron står helt färdigbyggd.
            Öresundsbron kommer inte att skada faunan och miljön mellan Danmark
            och
          </note>
          <note>
            Sverige. Vad biltrafiken eventuellt kommer att åsamka är en annan
            fråga som jag inte ämnar beröra i dag.
          </note>
          <note>
            Brobygget har sedan starten 1995 varit mycket noggrant kontrollerat.
            Stora summor har investerats till förmån för en miljösäker konstruktion
            och byggnation. Det känns tryggt för oss som bor och bygger på
            båda sidor om brons landfästen.
          </note>
          <note>
            Fru talman! Med denna bakgrund som inledning vill jag aktualisera
            ett annat pågående projekt i Öresundsregionen.
          </note>
          <note>
            Samtidigt som brobygget påbörjats har från kusten i Malmöregionen
            gjorts påfyllnader i Öresund på ca 100 hektar. Öresund har alltså
            blivit bestulet på
          </note>
          <note>
            100 hektar vattenyta och dessutom dess levande botten.
          </note>
          <note>
            Öresund är i denna region en betydande lekplats för torskyngel.
            Vegetationen är livsviktig som skydd och näringstillskott för
            fiskbeståndet. Det är då mycket märkligt att konstatera vad som
            dagligen pågår i södra Öresund. Samtidigt som man anmärker och
            framför rädsla över att bropelarna skall hindra vattenflödet genom
            Öresund, dämmer man upp ca 100 hektar mark i Öresund utanför Malmö.
          </note>
          <note>
            Detta är inte bra. Vi vet att Öresund har ett alltför litet och
            svagt genomflöde. Hela Östersjön skall syresättas genom detta
            smala sund. Därför är det oändligt viktigt med ett öppet vatten
            som kan ge fritt lopp för det syrerika vattnet från Kattegatt.
          </note>
          <note>
            Beklagligt nog är det inte bara vattenflödets begränsning som
            oroar mig. Fyllnadsmassorna som transporteras med flera lastbilar
            i timmen till Öresund tippar sin last i vattnet utan någon extern
            kontroll.
          </note>
          <note>
            Detta skall inte på något sätt förväxlas med Öresundsbrobygget.
            Till skillnad från brobygget, som hela tiden har en extern och
            professionell miljökontroll, har dessa fyllnadsmassor som dagligen
            dumpas i
          </note>
          <note>
            Öresund ingen extern kontroll. Fyllnadsmassorna kontrolleras
            endast av en intern kontrollant.
          </note>
          <note>
            Vid byggandet av bron eller vid andra insatser i miljön är det
            inte ovanligt att man tvingas bygga barriärer för att hindra urlakningar
            från fyllnadsmassorna att sprida sig ut till övriga naturen. Men
            så är inte fallet i detta dumpningsprojekt.
          </note>
          <note>
            Fru talman! Jag vill aktualisera detta ännu en gång. Vi måste
            förändra beteendet så att vi får trygghet i regionen om vad som
            dumpas i Öresund. Miljöministern är informerad om detta, men jag
            tvivlar på att problemet tas på allvar, beklagligt nog. Vi kan
            inte acceptera att detta fortgår. Det måste omgående till ett
            beslut och spelregler över hur vi använder vår natur.
          </note>
          <note>
            Som kristdemokrat anser jag det vara nästintill straffbart att
            stjäla 100 hektar av Öresunds yta till förmån för landytor, speciellt
            när vi från riksdagen dessutom har anslagit medel till att bygga
            våtmarker på land. Om vi hårdrar detta, bygger vi konstgjorda
            dammar och sjöar på land, dessutom med statliga bidrag, samtidigt
            som vi anlägger industriområden och torrlägger stora ytor i Öresund.
          </note>
          <note>
            Öresund mår inte bra! Även om syrgashalten har förbättrats, speciellt
            i de kustnära områdena, får vi inte slå oss till ro. Det måste
            till förbättringar även på djupt vatten.
          </note>
          <note>
            Vid mätningar i Öresund, vilket sker med professionella dykare
            regelbundet, har det framkommit mätbara skillnader på den ständigt
            växande svarta och döda dy som är förödande för all vatten- och
            bottenvegetation. För några år sedan låg denna svarta nivå på
            ca 19 meters djup, och i dag visar mätningarna att den höjts till
            sju meter på vissa områden.
          </note>
          <note>
            Vad skall det bli av Öresund? Det måste gå att göra lite till!
            Vi måste få stopp på miljöförstöringen i
          </note>
          <note>
            Öresund!
          </note>
          <note>
            Fru talman! Det skulle vara intressant att veta vilka åtgärder
            vår miljöminister ämnar vidta för att förbättra förutsättningarna
            för Öresunds miljö.
          </note>
          <note>
            Även om vissa värden blivit bättre konstateras att halten av
            närsalter i de vattendrag som mynnar ut i
          </note>
          <note>
            Öresund har varit extremt hög och att det tidvis även har varit
            onormalt höga halter av både fosfor och kväve. Det går att rätta
            till detta.
          </note>
          <note>
            För cirka ett år sedan var syrgashalten förhållandevis låg längs
            hela Öresundskusten. Bottenvattnet var mycket salt, och vid mätningarna
            kunde man konstatera både lägre syrgashalter och syrgasmättnad.
          </note>
          <note>
            Tacksamt nog har detta rättats till.
          </note>
          <note>
            Avslutningsvis vill jag säga att Kristdemokraterna, en gång hånfullt
            kallat Vatten- och luftpartiet, var tidigt ute med miljöfrågorna
            och även nu kräver att vattnet skall vara rent. Öresund måste
            återigen bli ett sunt sund!
          </note>
          <note type="speaker">
            Anf. 99 CARL-ERIK SKÅRMAN (m):
          </note>
          <note>
            Fru talman! Jag är en typisk stockholmare. Jag kommer nämligen
            från markerna mellan Skara och
          </note>
          <note>
            Falköping. Det är inte så att jag menar att alla stockholmare
            kommer från Skaraborgs län, saligt i åminnelse. Däremot visar
            det sig att om man skrapar lite på en stockholmare träder det
            vanligen fram en person med stark känsla och med starka bindningar
            till någon mer eller mindre exotisk del av landet. Egentligen
            är vi stockholmare, åtminstone någon generation bakåt, lantisar
            allihop.
          </note>
          <note>
            Det är inte så konstigt. När andra delar av landet har drabbats
            av arbetslöshet har Stockholms expansivitet varit ett möjligt
            och bra alternativ för den arbetslöse från Ö-vik, Borlänge, Ankarsrum
            osv. Detta har också medfört att stockholmare ofta har goda kontakter
            med olika delar av Sverige. Uttryckt på ett annat sätt, ger älgjakten
            i Värmland även utslag i antalet tillfälligt tomma kontorsstolar
            i Stockholm.
          </note>
          <note>
            Stockholmarna tycker inte att det är fel att större och mindre
            orter i landet blir starka och utvecklas -
          </note>
          <note>
            tvärtom. Vi tycker att det är jättebra om det finns goda vägar
            till Torsby så att industrin kan utvecklas där eller om det skapas
            nya IT-arbetsplatser i Lycksele. Alla självfinansierade arbetstillfällen
            välkomnas.
          </note>
          <note>
            De personer som flyttat till Stockholmsområdet har nämligen inte
            gjort det av elakhet gentemot den gamla hemkommunen, utan de har
            gjort det därför att de behövde arbete, i stället för att vara
            arbetslösa på orter som ofta varit hårt drabbade av arbetslöshet.
            Att man, som vissa samhällsdebattörer på senare tid föreslagit,
            med rent prohibitiva metoder skulle stoppa inflyttningen till
            Stockholm vore grymt mot dem som har nog av problem med uteblivna
            inkomster beroende på arbetslöshet och sjunkande värden på egnahem
            i glesbygden.
          </note>
          <note>
            För arbetslöshetskommunerna har det dessutom ofta varit angeläget
            att minska trycket på kommunens sociala resurser. När de som behövs
            för att lokalt administrera arbetslöshetskassan redan är rekryterade
            och när tjänsterna på socialkontoret är besatta finns det inte
            mycket kvar av sysselsättning, men de sociala kostnaderna ökar
            ständigt. Då talar man inte om att stoppa avfolkningen eller stoppa
            inflyttningen till de delar av landet där det kan erbjudas arbete.
            Det förstår jag.
          </note>
          <note>
            Det är viktigt att huvudstaden och andra tillväxtregioner utvecklas
            på ett sätt som är bra, inte bara för att kunna bereda arbete
            för dem som flyttar hit.
          </note>
          <note>
            Görel Thurdin, tidigare centerpartistisk planminister, konstaterade
            efter en tur genom det som senare skulle bli Stockholms nationalstadspark,
            att Stockholms utveckling var viktig även för henne som norrlänning.
            "Stockholm är ju även min huvudstad", sade hon.
          </note>
          <note>
            Och visst är det så. Stockholm har betydelse för stora delar
            av vårt land på många olika sätt. Om
          </note>
          <note>
            Stockholm har så stor attraktionskraft att vi når goda kontakter
            runt Östersjön kan det få stor betydelse för många orter i landet
            i form av nya marknader för avsättning av svenska produkter.
          </note>
          <note>
            Stockholmsområdet måste få en utveckling som medför att exempelvis
            Ericsson och andra stora företag stannar i Stockholm. Det stöder
            hela landet, och det stöder underleverantörer runtom i Sverige.
            Hur mycket Stockholmsnegativa krafter än önskar det kommer ingen
            att få Ericsson att flytta sitt huvudkontor till någon svensk
            småstad. Om Ericsson flyttar så inte flyttar de till Tidaholm,
            Hallsberg eller någon annan småkommun. Vi har lika stor anledning
            att slå vakt om en god utveckling i huvudstaden, likaväl som vi
            har anledning att göra det i Luleå, Kiruna eller
          </note>
          <note>
            Tidaholm.
          </note>
          <note>
            Samspelet mellan storstad och landsort måste fungera så att vi
            tar vara på alla möjligheter som var och en av de här orterna
            har för att kunna bidra till folkförsörjningen. Vi måste vara
            rädda om de områden som visar tillväxtkraft. De behöver exempelvis
            få möjligheter till goda utbildningstillgångar och goda kommunikationer.
            Med en lämplig skötsel är det de här områdena som kan ge dragkraft
            i framtiden.
          </note>
          <note>
            Stockholm är inte utan problem. Några har nämnts här tidigare.
            Enligt uppgifter som jag har fått från Stockholms universitets
            studentkår slogs 47 000
          </note>
          <note>
            sökande om 15 500 platser vid Stockholms universitet hösten 1998.
            Två av tre sökande blev alltså utslagna.
          </note>
          <note>
            När det gäller trafiken har vi problem i Stockholm, och det har
            medfört att staden och landstinget på ett unikt sätt tar del i
            statens finansiering av de regionala kommunikationerna. Detta
            sker trots att stockholmarna i genomsnitt bidrar till statsbudgeten
            med 100 000 kr per person, medan den genomsnittlige svensken bidrar
            med 45 600 kr.
          </note>
          <note>
            Det aktuella utredningsförslaget om kommunalekonomisk utjämning
            är synnerligen oroande, tycker jag. I dag bidrar stockholmarna
            tillsammans med ca 5
          </note>
          <note>
            miljarder kronor till finansiering av kommunal verksamhet i övriga
            landet. Nu föreslås det i det aktuella utredningsförslaget att
            stockholmarna skall öka sitt bidrag med ytterligare 3,5 miljarder
            kronor till 8,5
          </note>
          <note>
            miljarder kronor.
          </note>
          <note>
            Jag säger bara: Var aktsam om Stockholm och dess tillväxt! Vi
            klarar inte vad som helst. Den dag då
          </note>
          <note>
            Ericsson och andra stora företag beslutat att flytta till orter
            utanför Sveriges gränser är det för sent att göra något åt saken.
          </note>
          <note type="speaker">
            Anf. 100 GUNILLA WAHLÉN (v) replik:
          </note>
          <note>
            Fru talman! Carl-Erik Skårman talade om de exotiska delarna av
            landet. Vi som kommer från andra ställen än Stockholm, vilket
            är en majoritet av Sveriges befolkning, vill inte bli betraktade
            som en exotisk del av det land som vi kommer ifrån, på samma sätt
            som Sverige inte vill bli betraktat som en exotisk del av världen
            utan som en fullvärdig kompetent handelspartner i hela det internationella
            samfundet, så att vi kan utbyta kultur och verksamheter med varandra.
          </note>
          <note>
            Vi vill inte att de ställen vi bor på skall vara ställen dit
            stockholmare åker enbart för att bedriva älgjakt. Vi vill ha samhällen
            där invånarna kan leva på skogsbruk, jordbruk, jakt och fiske.
          </note>
          <note>
            Ser Carl-Erik Skårman inga problem med att folkomflyttningen
            sker så snabbt som den nu gör när det gäller bostadsbristen? Han
            tog själv upp t.ex.
          </note>
          <note>
            studenter. Det är en enorm bostadsbrist bland studenter i Stockholm,
            medan det finns bostäder ute i landet. Varför kan man inte se
            till att fler bor och studerar där det finns bostäder?
          </note>
          <note type="speaker">
            Anf. 101 CARL-ERIK SKÅRMAN (m) replik:
          </note>
          <note>
            Fru talman! Jag menar att jag kommer från en exotisk del av landet.
            Områdena mellan Skara och Falköping har många stora turistiska
            värden som är trevliga att utnyttja. Men vi har problem med sysselsättningen,
            och vi måste leva på någonting. Vi kan inte bara leva på kärlek
            och mossavatten, som ett uttryck från den aktuella regionen säger.
          </note>
          <note>
            Folkomflyttningen medför problem även i Stockholm. Visst gör
            den det. Dem måste vi komma till rätta med. Först som sist måste
            vi se till att vi har någonstans att jobba. Vi måste försörja
            oss. Vi måste ha självfinansierade jobb. De möjligheterna måste
            vi ta till vara och utveckla. Det gäller både i Norrland,
          </note>
          <note>
            Mellansverige och Sydsverige.
          </note>
          <note type="speaker">
            Anf. 102 GUNILLA WAHLÉN (v) replik:
          </note>
          <note>
            Fru talman! Både Carl-Erik Skårman och jag är medvetna om att
            det är problem ute på landsbygden och att det blir problem för
            Stockholm. Men på vilket sätt kan moderaterna bidra till att få
            en regional balans som gör att det skapas riktiga arbeten och
            att de riktiga arbetena stannar kvar ute i landet, och att den
            koncentration och den snabba inflyttning till Stockholm som nu
            sker upphör?
          </note>
          <note>
            Vi har en gemensam syn. Skatteutjämningsförslaget är, precis
            som Carl-Erik Skårman säger, ett problem. Där tror jag att vi
            skall kunna samarbeta med storstadsregionerna och se till att
            vi får en förändring av skatteutjämningssystemet. Vi ser det kanske
            lite grann från olika synvinklar, men jag tror att vi tillsammans
            skulle kunna få fram ett förslag som gynnar flera delar av landet.
          </note>
          <note type="speaker">
            Anf. 103 CARL-ERIK SKÅRMAN (m) replik:
          </note>
          <note>
            Fru talman! Visst måste företagsamheten i landet som helhet få
            bättre villkor och bättre möjligheter att utveckla sig, oavsett
            geografisk hemvist. Men vi kan också göra som man har gjort i
            Stockholm. Man har samarbetat med kommuner i Bergslagen i ett
            projekt som kallas för Regnbågsprojektet för att möjliggöra ett
            utnyttjande av Stockholms marknadsföringsmöjligheter, så att tillverkare
            av komponenter och andra industriella produkter i Bergslagen skall
            kunna nå ut på en större marknad utan att behöva flytta till Stockholm.
          </note>
          <note type="speaker">
            Anf. 104 STIG ERIKSSON (v) replik:
          </note>
          <note>
            Fru talman! Carl-Erik Skårman pratar om samspel mellan landsbygd
            och Stockholm i ena ändan. I andra ändan säger han att man inte
            skall komma med förslag om att flytta ut t.ex. Ericsson och att
            det är fel om skatteutjämningen drabbar Stockholm hårt. Jag funderar
            över vad detta samspel mellan landsbygd och Stockholm då skulle
            röra sig om.
          </note>
          <note type="speaker">
            Anf. 105 CARL-ERIK SKÅRMAN (m) replik:
          </note>
          <note>
            Fru talman! Jag behöver bara hänvisa till mitt alldeles nyss
            gjorda inlägg.
          </note>
          <note type="speaker">
            Anf. 106 STIG ERIKSSON (v) replik:
          </note>
          <note>
            Fru talman! Då har jag en fråga till Carl-Erik
          </note>
          <note>
            Skårman. Är det så märkligt om vi i Norrland, t.ex., tycker att
            Vattenfalls huvudkontor gärna kunde ligga någonstans i övre Norrland,
            där Vattenfall trots allt utvinner de miljarder som det gör?
          </note>
          <note type="speaker">
            Anf. 107 CARL-ERIK SKÅRMAN (m) replik:
          </note>
          <note>
            Fru talman! Nej, jag tycker inte att det är så konstigt, men
            jag tycker också att Vattenfalls kontor skall vara beläget där
            det på bästa sätt tillgodoser den totala sysselsättningen i landet.
          </note>
          <note type="speaker">
            Anf. 108 SVEN BERGSTRÖM (c) replik:
          </note>
          <note>
            Fru talman! Jag har förstått att Carl-Erik Skårman tror sig vara
            Stockholmsvän. Jag har förstått att
          </note>
          <note>
            Skårmans tal var färdigskrivet långt innan denna debatt, men
            vad jag inte kan förstå är att Carl-Erik
          </note>
          <note>
            Skårman och många moderater inte inser att det finns ett samband
            mellan besvärligheter och överhettningsproblem i Stockholmsområdet
            när det flyttar hit för många människor på kort tid och den tvinsot
            och utarmning och de bekymmer på grund av bristande befolkningsunderlag
            som finns i andra delar av landet. Rent intellektuellt borde företrädare
            för alla partier i denna kammare kunna förstå detta samband och
            att det är ett bekymmer om vi får en obalanserad tillväxt i detta
            land.
          </note>
          <note type="speaker">
            Anf. 109 CARL-ERIK SKÅRMAN (m) replik:
          </note>
          <note>
            Fru talman! Det är en olägenhet om vi får en obalanserad utveckling
            i landet. Visst är det så. Men vi behöver också utveckla Stockholms-
            och Mälardalsområdet på ett sådant sätt att vi kan erbjuda sysselsättningsmöjligheter
            till folk i Bergslagen som inte har några jobb kvar. Det är därför
            som vi behöver kommunikationer. Det är därför som det är olyckligt
            att den socialdemokratiska regeringen bröt Dennisöverenskommelsen.
            Om vi har kommunikationer som gör att vi inte behöver tränga ihop
            oss i Stockholms innerstad eller bygga skyskrapor på nedre
          </note>
          <note>
            Norrmalm påverkar det hela Storstockholms utveckling.
          </note>
          <note type="speaker">
            Anf. 110 SVEN BERGSTRÖM (c) replik:
          </note>
          <note>
            Fru talman! Jag vill rikta ett tack till Carl-Erik
          </note>
          <note>
            Skårman för det lilla erkännandet att det är en olägenhet för
            Stockholm om man växer för snabbt. Det är det många av oss har
            försökt säga i denna debatt.
          </note>
          <note>
            Det är till gagn för hela vårt land om vi har en balanserad utveckling
            i hela landet. Då borde alla inse att det är ett bekymmer om Stockholm
            växer med ett helt
          </note>
          <note>
            Malmö plus Landskrona på 20 år. Jag sade i mitt inledande anförande
            att man växer med ett helt Gävleborg - 290 000 människor på 20
            år.
          </note>
          <note>
            Det är självklart att det leder till segregation, bostadsspekulation,
            bilköer, miljöproblem och allt vad det kan vara. Därför borde
            alla partier kunna medverka till en bra kraftfull regionalpolitik,
            som ser till att balansera utvecklingen så att vi får tillväxt
            i hela vårt land.
          </note>
          <note type="speaker">
            Anf. 111 CARL-ERIK SKÅRMAN (m) replik:
          </note>
          <note>
            Fru talman! Det är därför som det är viktigt att
          </note>
          <note>
            Sven Bergström, Agne Hansson och andra bidrar till att underlätta
            för Stockholmsregionen att utvecklas så att vi inte får problem
            av den för snabba tillväxten och så att vi fortsättningsvis också
            kan bereda de arbetslösa från Bergslagen och andra delar av landet
            en sysselsättning. Här finns en tillväxtmöjlighet att ta vara
            på när det gäller att bereda en bättre utkomst för folkhushållet.
          </note>
          <note type="speaker">
            Anf. 112 SYLVIA LINDGREN (s):
          </note>
          <note>
            Fru talman! Det krävs nytänkande, erfarenhetsutbyte, många aktörer,
            utbildning, kompetensutveckling och inte minst visioner för att
            man skall klara av framtidens arbetsmarknad och därmed också få
            en utvecklad välfärd för alla. Arbetslösheten är fortfarande alldeles
            för hög, och tryggheten för dem som har ett jobb är långt ifrån
            acceptabel för alla.
          </note>
          <note>
            Man kan givetvis inte strunta i ekonomin. Landets statsfinanser
            är en förutsättning för en positiv utveckling. Såväl små som medelstora
            företag måste ges möjligheter att överleva och växa där växtkraften
            är befintlig. De regionala tillväxtavtalen och de direktiv som
            näringsministern i dag har redovisat inför den regionalpolitiska
            utredningens kommande arbete ser jag som mycket viktiga för att
            vi skall få en bra balans och positiv utveckling i hela landet.
            Om vi blickar tillbaka 20 år i tiden ser vi att de regioner som
            hade bekymmer när vi införde regionalpolitiska insatser fortfarande
            behöver en hel del stöd och hjälp.
          </note>
          <note>
            Fru talman! En av de kanske allra största utmaningarna för svenskt
            välfärdssamhälle är att bryta den växande sociala och etniska
            segregationen, som onekligen är mest framträdande i storstäderna.
            Segregationen hotar att undergräva den grundläggande förutsättningen
            för varje stadsbildning, medborgarnas känsla av gemensamt ansvar
            för varandra och för sin stad, sin bygd. I många storstäder runtom
            i världen existerar inte längre detta grundläggande ansvar.
          </note>
          <note>
            Resultatet av en sådan utveckling är förödande: social utslagning,
            kriminalitet, miljömässig kollaps och i förlängningen en total
            likgiltighet inför det demokratiska systemet.
          </note>
          <note>
            Storstadsregionerna har inte generellt svårare än andra regioner
            att skapa ekonomisk tillväxt och sysselsättning. Det är precis
            tvärtom. Storstäderna utgör tillsammans med vissa entreprenörstäta
            regioner, t.ex.
          </note>
          <note>
            Gnosjö i Småland, motorer när det gäller återhämtningen i Sveriges
            ekonomi. Det finns dock ett antal uppfattningar och mytbilder
            som skapar politiska problem för storstäderna att spela rollen
            som samhällsekonomiska motorer.
          </note>
          <note>
            Först och främst florerar det en myt om Sverige som en statisk
            marknad. Tillkomsten av ett nytt jobb i
          </note>
          <note>
            Stockholm antas leda till förlust av ett arbetstillfälle någon
            annanstans i Sverige. Detta sätt att resonera innebär att det
            blir politiskt svårt för regering och riksdag att bidra till investeringar
            för tillväxt i storstadsregionerna. Men sanningen är naturligtvis
            betydligt mer dynamisk än så. Historien visar t.ex. att tillväxt
            i Stockholm också har lett till tillväxt och ny sysselsättning
            i andra delar av landet. Stockholm saknar t.ex. nästan helt byggmaterialindustrier,
            vilket leder till att varje byggprojekt i Stockholm genererar
            ett stort antal arbetstillfällen i andra delar av landet som har
            bättre förutsättningar för sådan industri. Jag säger alltså att
            man måste tänka på att verksamheterna skall kunna vidareutvecklas
            och leva där de har störst möjligheter till det.
          </note>
          <note>
            Varje region har unika resurser och unika konkurrensfördelar.
            Det är därför viktigt för nationen i sin helhet att också storstadsregionerna
            får utnyttja de fördelar som deras storlek, befolkningssammansättning
            och geografiska läge ger.
          </note>
          <note>
            Fru talman! Ett annat perspektiv som ofta saknas i den svenska
            regionalpolitiska debatten gäller internationaliseringen av ekonomin.
            Sverige utgör inte längre ett avgränsat ekonomiskt system där
            företagen väljer mellan olika svenska städer när de skall lokalisera
            sin verksamhet. I själva verket står valen oftast mellan t.ex.
            Stockholmsregionen och ett antal andra städer i norra Europa:
            Köpenhamn, Hamburg eller
          </note>
          <note>
            Amsterdam. Det innebär att Stockholmsregionen måste vara konkurrenskraftig
            för att Sverige som nation skall kunna dra till sig så mycket
            investeringar som möjligt.
          </note>
          <note>
            Fru talman! Stockholmsregionen har också förutsättningar att
            spela en huvudroll i den svenska Östersjöpolitiken. Bara i Baltikum,
            S:t Petersburgsområdet och norra Polen bor närmare 50 miljoner
            människor.
          </note>
          <note>
            Det handlar om en enorm potentiell marknad. Det handlar också
            om utbyggnaden av ett nödvändigt mellanmänskligt, kulturellt och
            demokratiskt utbyte.
          </note>
          <note>
            För att regionens insatser skall vara framgångsrika krävs emellertid
            att de ingår i den större nationella
          </note>
          <note>
            Östersjöstrategin, som regeringen ansvarar för. Det är väsentligt
            att regeringen definierar de olika svenska regionernas viktigaste
            uppgifter i Östersjösamarbetet och att de nationella investeringarna
            används för att förstärka de regionala insatser som görs.
          </note>
          <note>
            Fru talman! Det finns mycket att säga om kompetensutveckling,
            utbildning, vidareutveckling osv.
          </note>
          <note>
            Det gäller inte minst forskning: spetsforskning, grundforskning
            och tillämpad forskning.
          </note>
          <note>
            Jag vill också säga några ord om integrationspolitiken. Det är
            viktigt att ta fram nationella mål som sätter en grundläggande
            ideologisk ram och är styrande för de statliga myndigheterna.
            Det räcker inte med enbart den nyinrättade integrationsmyndigheten.
          </note>
          <note>
            Regionalpolitik och regional utveckling måste syfta till att
            ge likvärdiga levnadsvillkor för människor i olika delar av landet.
            Det skall vara möjligt att arbeta och bo i hela vårt avlånga land.
            Det måste skapas en uthållig tillväxt och en jämn fördelning av
            välfärden i hela landet, så att regionala obalanser motverkas.
            Vi har inte haft tillräckligt bra regionalpolitiska insatser.
            Det kan historien utvisa. Nu är det oerhört viktigt att de analyseras,
            så att vi också får bättre verktyg för dem.
          </note>
          <note>
            Tack, fru talman!
          </note>
          <note type="speaker">
            Anf. 113 ULF BJÖRKLUND (kd) replik:
          </note>
          <note>
            Fru talman! Man kan naturligtvis instämma i mycket av det som
            Sylvia Lindgren sade. Företag skall naturligtvis hellre vara i
            Stockholm än någon annanstans ute i Europa. Tendensen har snarare
            varit att vi har förlorat det ena företaget efter det andra. De
            försvinner ut till Europa.
          </note>
          <note>
            Man kommer ju också från landsbygd och glesbygd till Stockholm
            för att ragga tjänsteföretag, inte minst på datasidan. Det finns
            ett antal lyckade exempel på det både i inlandet och längst uppe
            i norr. Vad säger Sylvia Lindgren om den typen av raggning i
          </note>
          <note>
            Stockholm? Är det något som man kan tänka sig, eller är det vansinne?
          </note>
          <note type="speaker">
            Anf. 114 SYLVIA LINDGREN (s) replik:
          </note>
          <note>
            Fru talman! Ulf Björklund! Jag ser inget negativt i det. Jag
            har själv varit både i Värmland och i Västerbotten och tittat
            på olika typer av sådan verksamhet.
          </note>
          <note>
            Det handlar också om ny verksamhet som sätts i gång, bl.a. dessa
            callcentrer. Det är helt fantastiskt att
          </note>
          <note>
            British Airways finns i Hagfors när man bokar biljetter. Det
            är alldeles utmärkt att man kan hitta sådant.
          </note>
          <note>
            Jag talar i mångt och mycket om övrig verksamhet som andra vill
            investera i vårt land. Skall vi säga nej till dem som vill investera
            i Mälardalsområdet, eftersom det inte är glesbygd? Vi måste ta
            upp den problematiken.
          </note>
          <note>
            Jag är så trött på detta evinnerliga ställningstagande när det
            gäller storstad och glesbygd. Jag ser mycket positivt på tillväxtavtalen.
            Vi måste ta till vara respektive områdes speciella resurser och
            utveckla dem.
          </note>
          <note type="speaker">
            Anf. 115 ULF BJÖRKLUND (kd) replik:
          </note>
          <note>
            Fru talman! Tack för detta! Det lät i alla fall positivt för
            oss ute i landsbygden. Jag vill bara komplettera med att säga
            att det är viktigt att man satsar på
          </note>
          <note>
            ISDN-kopplingar, utveckling av bredbandsteknik och allt detta.
            I den yttersta glesbygden får man trots allt den här typen av
            utrustning sist. Det är viktigt att just
          </note>
          <note>
            IT-satsningar prioriteras. Då kan vi åtminstone få de chanserna
            till nya arbetstillfällen. Detta är ändå på något sätt gjort för
            att också kunna användas ute i landsorten.
          </note>
          <note type="speaker">
            Anf. 116 SYLVIA LINDGREN (s) replik:
          </note>
          <note>
            Fru talman! Självklart tycker jag att de förutsättningarna måste
            finnas. Men man får inte säga att man inte kan vidareutveckla
            Stockholmsområdet därför att man nu måste satsa ute i landet.
            Man får inte se tillväxten i Stockholmsområdet som något negativt.
            Den kan naturligtvis också vara en förutsättning för att man skall
            kunna lägga ut verksamheter till övriga delar av landet. Vi måste
            ta av varandra och ge till varandra. Därför är också den regionalpolitiska
            kommittén oerhört viktig.
          </note>
          <note type="speaker">
            Anf. 117 JOHNNY GYLLING (kd):
          </note>
          <note>
            Fru talman! Det har här i dag talats mycket om avfolkning i olika
            delar av landet. Detta fenomen tycks nu också ha drabbat kammaren
            så här på fredagseftermiddagen.
          </note>
          <note>
            Jag vill ägna mitt anförande åt något som har stor betydelse
            för regional tillväxt, nämligen informationstekniken i det svenska
            samhället. Jag vill peka på några saker som regeringen borde förändra
            i sin eventuella IT-politik.
          </note>
          <note>
            Om man i dag skulle bygga ett nytt datasystem -
          </note>
          <note>
            skulle man då ägna en tanke åt att det om ca 8 000 år behövs
            ytterligare en siffra i datumet? Det blir ju då år 10000 efter
            Kristus - "år hundrahundra" kanske det skall uttalas i konsekvens
            med "år tjugohundra" -
          </note>
          <note>
            vad vet jag? Nej, några sådana tankar skulle man knappast ägna
            sig åt. Lika lite ägnade man i databranschen någon tanke åt att
            det skulle bli problem år
          </note>
          <note>
            2000 när man på 60-, 70- och 80-talen byggde datasystem.
          </note>
          <note>
            Det finns självklart förklaringar till detta. Det var inte av
            okunskap man uteslöt århundradets två siffror utan helt enkelt
            för att man oftast var tvungen att spara minnesutrymme i datorerna.
            Likaså var man fast övertygad om att inga datasystem kunde överleva
            mer än tio år. Verkligheten har sedan visat att många gamla system
            kunnat byggas på efterhand, och nu, i slutet av 90-talet, krävs
            det oerhörda insatser för att säkra systemen inför tusenårsskiftet.
            Kostnaderna kan knappast mätas, men det välrenommerade konsultföretaget
            Gartner Group uppskattar kostnaderna för att lösa hela världens
            2000-problem till 8 biljoner kronor, alltså 8 000 miljarder kronor.
          </note>
          <note>
            Regeringen har nyligen kommit ut med en skrivelse om 2000-problematiken
            i det svenska samhället. Vi kristdemokrater har med anledning
            av denna skrivelse lämnat en motion till riksdagen. Vi kräver
            tuffare tag i jakten på "millenniebuggen", som problemet kallas
            ibland. Regeringen redovisar en bred kartläggning av samhället
            i sin skrivelse men vi saknar "stinget". Detta är ju inte ett
            problem som kan lösas när vi har tid. Tiden rinner ut för oss
            medan vi pratar.
          </note>
          <note>
            Fru talman! Jag vill inte sälla mig till dem som konstruerar
            domedagsprofetior på grund av 2000-
          </note>
          <note>
            problematiken. Men jag vill allvarligt varna för att ta för lätt
            på frågan. I Norge har man nu erkänt att man inte har grepp om
            situationen. Vår svenska regering är väldigt sent ute med kartläggningen,
            och i de fall man har upptäckt uppenbara problem har man sällan
            någon åtgärd att vidta.
          </note>
          <note>
            Ta t.ex. finanssektorn. Vad händer om ett eller flera banksystem
            rasar? Vad händer om aktiehandeln stoppas under en längre tid?
            Vad händer om inte företag kan få in betalningar och om privatpersoner
            inte kan betala sina räkningar?
          </note>
          <note>
            Ta t.ex. energisektorn. Vad händer om eltillförseln stängs av?
            Ja, det vet vi av erfarenhet: Samhällena lamslås. Människor fryser
            i sina hus. Skolor måste stängas. Fabriker upphör att fungera.
          </note>
          <note>
            Just på dessa viktiga områden har regeringen inga svar på hur
            det egentligen står till med datasäkerheten runtom i landet. Det
            är till syvende och sist kommunerna och staten som har det yttersta
            ansvaret för att samhället fungerar med energitillförsel och kommunikationer
            och att människor kan handla varor och få sin lön och därigenom
            betala sina räkningar.
          </note>
          <note>
            Vad skall man då göra för att väcka dem som inte vaknat och skynda
            på dem som är sent ute? Kanske man skall göra som i Kina, där
            man beordrat ansvariga chefer att boka flygbiljetter den 1 januari
            år 2000
          </note>
          <note>
            och ge sig upp i luften. Det blir ju då ett verkligt test på
            att dataproblemen är lösta.
          </note>
          <note>
            Nu tror jag inte att vi behöver oroa oss för att flygplan kommer
            att störta, men det är nog så allvarligt om eltillförseln eller
            finanssystemet vacklar.
          </note>
          <note>
            Därför efterlyser vi krafttag från regeringen. Klockan tickar.
          </note>
          <note>
            Regeringens IT-politik över huvud taget är inte mycket att komma
            med. Det finns ljusglimtar - personal-pc:n är en sådan - men jag
            får en känsla av att man drivs framåt på det här området, inte
            av visioner, utan för att man är tvungen att försöka hänga med
            i utvecklingen.
          </note>
          <note>
            Vi framhåller gärna vårt land som främst i världen på Internet
            och mobiltelefoner. Finland lär dock vara det land som tar täten.
            Jag bevistade nyligen en internationell konferens, "Politik &amp;
            Internet", i Helsingfors. Där deltog Finlands president, och finska
            ministrar och parlamentariker visade stolt upp sina idéer om hur
            man skall kunna utnyttja IT till medborgarnas fromma. Det fanns
            deltagare från hela världen; det var näringslivsfolk, professorer,
            parlamentariker -
          </note>
          <note>
            men från Sveriges riksdag kom endast två ledamöter, och svenska
            ministrar lyste med sin frånvaro, precis som här i dag. Men det
            är väl för mycket begärt att man på det nya superdepartementet
            skall hinna med att bevaka vartenda område. I Finlands parlament
            har man inrättat ett framtidsutskott som sysslar med dessa frågor.
          </note>
          <note>
            Man skall inte underskatta betydelsen av ett framtidsinriktat
            ledarskap. Hur skall skolbarn, lärare, föräldrar, pensionärer
            ta till sig den nya tekniken, om inte landets ledare går i spetsen?
            Snarare andas de ibland ett förakt för datorer och Internet. Man
            bidrar på detta sätt till att göra klyftan djupare mellan dem
            som har och dem som inte har - tillgång till Internet vill säga.
          </note>
          <note>
            För att hela folket skall kunna dra nytta av Internet och datatekniken
            över huvud taget krävs det att det finns en infrastruktur som
            är användbar. Lite förenklat skulle man kunna säga att det som
            behövs är optisk fiberkabel till hushållen. Eller populistiskt
            uttryckt: Fiber åt folket! Detta låter nu regeringen utreda, och
            frågan är om inte verkligheten hunnit förbi utredningen när den
            väl är klar. Precis som järnvägen och telenätet en gång byggdes
            ut till i stort sett hela landet, så bör staten ha ett övergripande
            ansvar för att även snabba datakommunikationer görs tillgängliga
            överallt. Därmed inte sagt att staten behöver betala allt.
          </note>
          <note>
            Blekinge är ett län som visat framfötterna på IT-
          </note>
          <note>
            området. Föreningen IT-Blekinge har hjälpt till att starta s.k.
            Bit-världshus på tio platser i länet. Det innebär att även människor
            utanför tätorterna kan träffas och använda Internet och få hjälp
            med att söka information. Denna idé håller nu på att spridas runt
            hela Östersjön med hjälp av EU-stöd. Hela Sverige skall ju leva,
            som bekant, och med en klok IT-politik kan denna målsättning lättare
            uppnås. Informationstekniken kan också underlätta tillvaron för
            många handikappade människor, och det är viktigt att dessa positiva
            sidor av IT också lyfts fram.
          </note>
          <note>
            Summerat riktar jag alltså kritik mot regeringen för tre saker:
          </note>
          <note>
            · Se till att infrastrukturen kommer på plats snabbt!
          </note>
          <note>
            · Ta tuffare tag för att undanröja problem inför
          </note>
          <note>
            2000-skiftet!
          </note>
          <note>
            · Visa ett framtidsinriktat ledarskap på IT-området!
          </note>
          <note type="speaker">
            Anf. 118 MICHAEL HAGBERG (s):
          </note>
          <note>
            Fru talman! Jag vill tacka kammarkansliet för att vi har den
            allmänpolitiska debatten i enlighet med en tradition som vi har
            haft i många herrans år. Det är väl i första hand riksdagens organisation
            som är ansvarig för det och inte något enskilt parti, som någon
            sade under debatten.
          </note>
          <note>
            Det har varit en mycket spännande och väldigt givande debatt
            i dag. Det betyder oerhört mycket. Vi kan aldrig bli så fattiga
            i vårt land att vi inte kan ha en levande landsbygd. Vi kan ha
            en glesbygd där det bubblar av verksamhet av olika slag. Jag tänker
            t.ex.
          </note>
          <note>
            på damerna på Kärringön, som det var ett TV-
          </note>
          <note>
            program om för lite sedan. De hade bildat ett handelshus och
            åstadkommit fem nya arbetstillfällen på
          </note>
          <note>
            Kärringön, och det hade de gjort med hjälp av informationsteknik
            och annat. De ansvarade för
          </note>
          <note>
            "förkärrningen" av sjöräddningens material för hela landet, förlagt
            till just Kärringön. Det hade gett fem nya arbetstillfällen.
          </note>
          <note>
            Därför hyser jag stora förhoppningar om den här landsbygdspolitiska
            utredningen som skall påbörja sitt arbete. Det finns faktiskt
            många goda exempel på många områden och på många platser här i
            landet.
          </note>
          <note>
            Jag tycker att det är roligt att betala telefonräkningen, och
            jag skall få skicka den till Kiruna. Jag tycker att det är väldigt
            bra att jag, om jag är i England, kan beställa min biljett någonstans
            uppe i norra Sverige, vilket Sylvia Lindgren talade om. Den utvecklingen
            kommer att fortsätta, det är jag helt övertygad om.
          </note>
          <note>
            Det finns alltså möjligheter i storstadsregionerna att förlägga
            verksamheter ute på landsbygden och i glesbygden. Skandinaviska
            Enskilda Banken flyttade nyligen hela sin IT-verksamhet från Stockholm
            till
          </note>
          <note>
            Eskilstuna. Och naturligtvis är det politiken som i viss mån
            har haft betydelse för att skapa förutsättningar för att den verksamheten
            skall komma till.
          </note>
          <note>
            Svealandsbanan invigdes nyligen och fungerar.
          </note>
          <note>
            Det har gjort att det har blivit lättare att ta sig från
          </note>
          <note>
            Stockholm till andra platser i landet - i detta fall
          </note>
          <note>
            Eskilstuna. Det är därför som vi med politikens hjälp måste se
            till att fortsätta att skapa goda kommunikationer, så att vi kan
            förhindra de problem som överhettningen i storstadsområdena ger.
            Därför är det i detta fall viktigt att E 20 byggs färdig från
            Stockholm mot Eskilstuna och västerut i landet. Det är mycket
            viktigt att vi ser till att vi får de förbifarter som skall göras
            i många av våra städer för att underlätta kommunikationerna och
            komma till rätta med de stora miljöproblem som finns i tätorterna.
            Förbifarterna i
          </note>
          <note>
            Katrineholm är ett exempel på ett projekt som vi måste driva
            på för att få igenom.
          </note>
          <note>
            Det talas i debatten om överhettningsproblem i
          </note>
          <note>
            Stockholm. Det måste jag hålla med om. Det är inte nödvändigt
            att man styr alla transporter genom
          </note>
          <note>
            Stockholm. Man kan faktiskt använda sig av flygplatser som ligger
            utanför Stockholm och hamnar i andra delar av landet. Man behöver
            inte använda Värtahamnen och Stadsgårdskajen inne i Stockholm.
            Man kan använda sig av det stora samarbetsprojekt som östgötarna
            och sörmlänningarna gjort i fråga om hamnar. Exempel på det är
            Oxelösunds hamn och
          </note>
          <note>
            Norrköpings hamn. Jag talar då inte om persontransporter - det
            är okej att bedriva den typen av transporter från i detta fall
            Stockholm - utan om godstransporter, de godstransporter som i
            dag sker från
          </note>
          <note>
            Värtahamnen och genom staden via Valhallavägen.
          </note>
          <note>
            Dessa transporter borde kunna styras på ett sådant sätt att Stockholm
            inte ansträngs av den typen av miljöförstörande verksamhet. Dessa
            transporter kan ske från Oxelösund i riktning mot E 4 mot Norrköping
            och Mellansverige och därmed försörja den industri som finns med
            råvaror och produkter.
          </note>
          <note>
            Det är mycket viktigt att vi tar upp detta vid debatterna i våra
            olika partigrupper när vi skall påbörja arbetet med vårpropositionen,
            så att vi ser till att fortsätta att förädla kommunikationssituationen
            och på det sättet ger förutsättningar för en mer aktiv verksamhet
            ute i landsbygden. På det sättet kan vi få glesbygden att blomstra
            med hjälp av de goda exempel som jag hoppas kommer att redovisas
            i den landsbygdspolitiska utredningen.
          </note>
          <note type="speaker">
            Anf. 119 OLLE LINDSTRÖM (m):
          </note>
          <note>
            Fru talman! I dag är det många som har talat om utflyttningen,
            och det är naturligtvis, när det gäller regionalpolitik, allvarligt.
          </note>
          <note>
            Under tre år har ungefär 5 000 personer flyttat ut från Norrbotten,
            som jag kommer från. Det är klart att det finns många orsaker
            till det. Men en orsak är givetvis den höga arbetslösheten, men
            det är inte den enda.
          </note>
          <note>
            I mars 1997 redovisade en statlig utredning orsakerna till den
            utflyttning som skett under ungefär tio års tid. Utredningen hade
            analyserat de regionala konsekvenserna av förändringar när det
            gällde den statliga sektorn. Det framgick också av utredningen
            att olika rationaliseringar, besparingar och nedläggningar hade
            fått en viss effekt. Det hade naturligtvis i första hand drabbat
            försvaret, polisväsendet, domstolarna, posten, m.m.
          </note>
          <note>
            Under 1997 och 1998 har olika politiska beslut också lett till
            negativa konsekvenser för glesbygden.
          </note>
          <note>
            Framför allt handlar det om olika typer av skatter som har trätt
            i kraft.
          </note>
          <note>
            Bränsle- och energiskatter påverkar hushåll och företag i norra
            Sverige betydligt hårdare än motsvarande i de södra delarna av
            landet. Klimatet innebär väsentligt högre energiförbrukning, och
            bristen på kollektivtrafik kräver två bilar per hushåll, bilar
            som ofta körs flera tusen mil per år. Man kan faktiskt tala om
            en omvänd regionalpolitik.
          </note>
          <note>
            I norra Sverige hämmas dessutom företagens konkurrenskraft av
            skillnader mellan svenska och finska punktskatter och mellan svensk
            och finsk lagstiftning. Många jordbrukare, skogsbrukare och entreprenörer
            tvingas betala 4:60 kr per liter diesel plus moms medan motsvarande
            pris på andra sidan
          </note>
          <note>
            Torne älv i Finland är 1:65 kr. De finska företagen har därmed
            ett inte obetydligt försteg i konkurrensen om jobben i Tornedalen
            där den högsta arbetslösheten i landet finns. Och befolkningen
            i Tornedalen har minskat med 800 personer enbart under 1998.
          </note>
          <note>
            Fru talman! I vårt västra grannland Norge har man varit aktiv
            och prövat nya former av regionalpolitik.
          </note>
          <note>
            Det har handlat om differentierade arbetsgivaravgifter som har
            avvecklats helt högst upp i Nordnorge. Men man har också prövat
            ett helt annat system i en liten nordnorsk kommun vid Lyngenfjorden
            och Kåfjord där arbetslösheten var mycket hög. Man har där förändrat
            verksamheten på temat: Hur överlever vi?
          </note>
          <note>
            Hela bygdens invånare diskuterade de gemensamma problemen och
            bildade en organisation som kallades
          </note>
          <note>
            KAM, kulur, arbete och miljö. Efter diskussioner med kommunen,
            statliga myndigheter och länsarbetsnämnd fick man överta en del
            av lokaliseringsstödspengarna och en del av länsarbetsnämndens
            insatser. Detta skulle man sköta själv i denna lilla kommun. Det
            lyckades man med väldigt bra. Man startade många små företag,
            och varje mantalsskriven ung människa som kom tillbaka till Kåfjord
            fick en minskning med 15 000 kr per år av sin studieskuld.
          </note>
          <note>
            Detta har även diskuterats här i kammaren i dag. Det visade sig
            att den tidigare arbetslösheten på 20-25 %
          </note>
          <note>
            efter bara något år var nere på 7 %. Det finns alltså möjligheter
            att pröva olika modeller, och det kanske skulle vara möjligt att
            pröva detta i någon svensk inlandskommun.
          </note>
          <note>
            En annan stor potentiell tillgång för Norrbotten som inte utnyttjas
            är ju Barentsregionen. Här i riksdagen har det talats mycket om
            Östersjösamarbetet, och en och annan miljard har avsatts också
            för detta.
          </note>
          <note>
            Men det är sällan man hör någon diskussion om Barentssamarbetet.
            Inte heller näringsministern tog upp det i dag. Det finns faktiskt
            stora möjligheter att göra något åt det. Den 11 januari 1993 startades
            Barents
          </note>
          <note>
            Arktiska Region, ett råd där Sverige tillsammans
          </note>
          <note>
            Norge, Finland och Ryssland deltar. Under de sex-sju år som nu
            har gått har man talat mycket, men det har inte hänt så mycket.
            Jag tycker att det vore viktigt att vi, precis som Norge och Finland,
            etablerade ett konsulat i nordvästra Ryssland, t.ex. i Murmansk,
            ett handelskontor som skulle hjälpa företagen med visioner, olika
            typer av administrativa åtgärder och handelsutbytet över gränserna.
          </note>
          <note>
            Jag kan säga att Norge, som startade detta tidigt, har ökat sitt
            handelsutbyte otroligt under de senaste åren. 1997 var de 133
            fler norska företag som hade handelsutbyte över gränsen i nordvästra
            Ryssland.
          </note>
          <note>
            För 1998 har jag inga siffror.
          </note>
          <note>
            Det är oerhört viktigt att man i glesbygden tar till vara alla
            de möjligheter som finns. Här har vi försummat en hel del av möjligheterna.
            Givetvis krävs det vissa infrastrukturella insatser från Sverige
            och
          </note>
          <note>
            Finland för att detta fullt ut skall vara möjligt. Även om transporter
            pågår i dag behövs mera för att klara av det här. Framför allt
            ser vi att länderna både på den västra och den östra sidan av
            norra Sverige har lyckats bättre. Då måste man titta på vad orsaken
            är till att dessa länders norra delar klarat sig bättre när det
            gäller regionalpolitiken än vad vi har gjort.
          </note>
          <note>
            Jag vill ändå understryka det som sagts i dag, att det är viktigt
            att hela landet skall leva. Naturligtvis är det som är bra för
            Stockholm också bra för hela landet. Likaväl anser jag att det
            som är bra för Norrbottens residensstad Luleå är bra för hela
            glesbygden.
          </note>
          <note>
            Men man kan inte komma ifrån att vissa delar av verksamheten
            påverkas mer, vissa mindre. Framför allt är Barentsregionen viktig
            för Norrbotten.
          </note>
          <note type="speaker">
            Anf. 120 LENA OLSSON (v) replik:
          </note>
          <note>
            Fru talman! Jag skulle vilja ställa en fråga till Olle
          </note>
          <note>
            Lindström. Han säger i sitt anförande att det är viktigt att
            ta till vara alla intressen som finns. Vi vet att byautvecklingslagen
            växer ganska starkt i vår region och att det bildas kooperativ
            där man har ett stort demokratiskt inflytande. Är det här med
            kooperativ och möjligtvis socialekonomin någonting som Olle
          </note>
          <note>
            Lindström kan tänka sig att stödja?
          </note>
          <note type="speaker">
            Anf. 121 OLLE LINDSTRÖM (m) replik:
          </note>
          <note>
            Fru talman! Självklart får man i en glesbygd ta till vara alla
            möjligheter. Det finns många kooperativ i dag som fungerar väl.
            Men det finns andra alternativa lösningar. I min hemkommun har
            vi ett par kooperativ som sköter en del uppgifter som kommunen
            skötte tidigare. Det fungerar jättebra, och alla är nöjda. Utifrån
            min utgångspunkt är det inget problem.
          </note>
          <note type="speaker">
            Anf. 122 LENA OLSSON (v) replik:
          </note>
          <note>
            Fru talman! Jag tycker att det är positivt att Olle
          </note>
          <note>
            Lindström stöder det. Jag undrar hur stort hans inflytande är
            över partikamraterna inom Moderata samlingspartiet.
          </note>
          <note type="speaker">
            Anf. 123 OLLE LINDSTRÖM (m) replik:
          </note>
          <note>
            Fru talman! Jag måste säga att jag inte har några problem med
            det. Det är klart att vi mest värnar fri företagsamhet men också
            olika typer av kooperativ. I
          </note>
          <note>
            en glesbygd får man försöka hitta de alternativ som är möjliga.
            Framför allt säger vi att det är viktigt att det finns en konkurrens.
            Ofta är det så att man på det sättet får lägre kostnader. Otvivelaktigt
            är det så.
          </note>
          <note>
            Dessutom är det viktigt att man får en valfrihet så att folk
            får välja de företag och den service som man helst vill ha och
            också kan få det oavsett vem som utför arbetet.
          </note>
          <note type="speaker">
            Anf. 124 LENNART HEDQUIST (m):
          </note>
          <note>
            Fru talman! Jag tror inte att jag har varit närvarande tidigare
            vid någon av motsvarande debattdagar som jag vet litet felaktigt
            och förklenande kallas hembygdens dag. Jag tycker att det har
            varit mycket intressant att höra alla infallsvinklar som har kommit
            upp under det här ämnet.
          </note>
          <note>
            Fru talman! Vi har en statsminister som i en nyårsintervju sagt
            att vårens kanske svåraste politiska fråga för regeringen är den
            om den inomkommunala kostnadsutjämningen. Ett förslag skall lämnas
            i samband med vårbudgeten. I den frågan är spänningarna, som vi
            har sett, mycket stora inom regeringspartiet.
          </note>
          <note>
            Regeringens problem är i hög grad självförvållat genom att man
            utformat ett system - det fick vi 1966
          </note>
          <note>
            - i vilket man byggt in nästan olösliga konflikter och öppnat
            för ständiga förhandlingar och utredningar i ett slutet system,
            ett nollsummespel snarast, som också förstärks av att det gjorts
            tillväxtfientligt.
          </note>
          <note>
            Vi fick en ordning där kommunerna de facto skall betala pengar
            till varandra i detta gigantiska omfördelningssystem. Varje förändring
            i det skapar en vinnare som skall motsvara en förlorare i andra
            ändan. Men värst av allt är att man avskaffat alla incitament
            för den enskilda kommunen att själv ta itu med sin situation och
            medverka till ekonomisk tillväxt i hela landets intresse.
          </note>
          <note>
            För en kommunalman som ser kortsiktigt och enbart till den egna
            kommunen innebär det här systemet att det är så tillrättat att
            man bör försöka arbeta för att få ut så mycket som möjligt som
            finansieras av andra kommuner. En ekonomisk tillväxt av den egna
            skattekraften utöver riksgenomsnittet tas nämligen omedelbart
            hand om av utjämningssystemet och leder inte till någon extra
            intäkt för den kommun där den här tillväxten åstadkommits. Det
            här gäller oavsett om det är en fattig eller en rik kommun. Systemet
            är så i grunden fullständigt orimligt att det enda som möjligen
            gör att det fortlever är att så få begriper hur genomruttet det
            är.
          </note>
          <note>
            Jag skall i den här debatten, som handlat om regionala frågor,
            ta ett litet exempel. Möjligen skulle
          </note>
          <note>
            Sven Bergström ha behövt upplysas om detta då han tog upp det
            tidigare i debatten. Jag har noterat att en rad kommuner i Norrland
            sagt att man borde få räkna in skatteinkomster från t.ex. vattenfallen
            i sin kommunala skattebas. Den frågan kunde naturligtvis vara
            värd en diskussion. Jag vill dock påpeka att det med dagens inomkommunala
            skatteutjämningssystem inte skulle leda till någonting för just
            de kommuner som berörs av vattenfallsinkomsterna. De skulle inte
            alls få en förbättrad situation. I stället skulle de skatteintäkterna
            inom ramen för det inomkommunala systemet smetas ut över hela
            kommunkollektivet, precis vad som händer i dag om någon enskild
            kommun lyckas öka sin skattekraft. Att det här systemet leder
            till orimligheter och begränsar incitamenten till ekonomisk tillväxt
            måste påpekas så ofta som möjligt. Det är därför jag tar tiden
            i anspråk att göra det även här.
          </note>
          <note>
            Men om många socialdemokratiskt styrda kommuner nu råkar i luven
            på varandra kanske det underlättar att få till stånd en förändring.
            Jag vill påpeka att regeringen under våren när man skall söka
            sig fram i den frågan kan få koka i sin egen soppa under propositionsskrivandet.
          </note>
          <note>
            Vad finns det då för alternativ? Det finns många alternativ,
            och nästan varje alternativ till dagens grundlagsvidriga system
            innebär säkert en förbättring.
          </note>
          <note>
            Vi moderater har fastlagt några principer.
          </note>
          <note>
            För det första: Kommunalskatten måste vara kommunal. Det som
            man tar upp i kommunalskatt i en kommun måste gå till den egna
            kommunens lokala uppgifter. Börjar man att tumma på den principen
            har man i praktiken infört en statsskatt eller en statskommunal
            skatt.
          </note>
          <note>
            För det andra: Man måste självfallet tillföra medel till de kommuner
            och landsting som har otillräcklig skattekraft för sina uppgifter.
            Men det är en statlig uppgift, och den skall finansieras genom
            statliga medel.
          </note>
          <note>
            För det tredje: Det måste finnas incitament i ett nytt system
            som stimulerar alla kommuner, oavsett om de har låg skattekraft,
            medelhög skattekraft eller hög skattekraft att medverka till en
            ekonomisk tillväxt i hela landets intresse, och inte som nu gör
            kommunerna intäktsmässigt opåverkade av hur de sköter de egna
            kommunen.
          </note>
          <note>
            Det är förhållandevis enkelt att skapa detta incitament, inte
            genom att ändra utjämningsgraden i dagens system eller i något
            framtida system utan i stället genom att under ett antal år frysa
            utjämningsbidragets storlek och därefter låta alla kommuner bli
            hundraprocentigt delaktiga av förändringar i skattekraft. Det
            kommer att ge en ny upplevelse för kommunalmän, men också för
            medborgarna, att upptäcka att man är direkt påverkad av hur kommunen
            sköts även beträffande möjligheten att ha en bra skattebas och
            att åstadkomma en ekonomisk tillväxt.
          </note>
          <note>
            I dag kan man leva med problemen, och de påverkar inte intäkterna.
            Problemen kommer i stället när folk flyttar från kommunen. Det
            är många Norrlandskommuner som har märkt det. Man måste vända
            på detta och i stället ge en högre kompensation i samband med
            befolkningsomflyttningar för att inte minska intäkterna för de
            kommuner som drabbas av befolkningsminskningar.
          </note>
          <note>
            Det finns alltså stora förändringar att göra. Vi får se vad regeringen
            så småningom kommer fram till.
          </note>
          <note type="speaker">
            Anf. 125 EVA ARVIDSSON (s):
          </note>
          <note>
            Fru talman! Jag tänker i mitt anförande tala om kulturens betydelse
            för tillväxt.
          </note>
          <note>
            Kultur är inte det första som man tänker på när man pratar om
            tillväxt. Men kulturens roll för tillväxt och utveckling har under
            senare år uppmärksammats såväl internationellt som nationellt
            i olika utredningar och rapporter.
          </note>
          <note>
            Det har visat sig att satsningar på kulturområdet stärker människors
            kreativitet och den lokala och regionala identiteten samt ökar
            regioners attraktionskraft.
          </note>
          <note>
            Jag vill nämna ett par skrifter som tar upp betydelsen av kulturen
            ur ett tillväxtperspektiv.
          </note>
          <note>
            Regeringen uppdrog 1995 åt Närings- och teknikutvecklingsverket,
            NUTEK, att sammanställa ett nationellt analys- och planeringsunderlag
            som stöd för bl.a. regionalt utvecklingsarbete. Rapporten var
            klar i januari 1997 och heter: Kultur som strategi i lokalt och
            regionalt utvecklingsarbete.
          </note>
          <note>
            En annan viktig skrift, Kultur för regional tillväxt, kom vid
            årsskiftet och är författad av Kulturdepartementet och Näringsdepartementet
            tillsammans.
          </note>
          <note>
            NUTEK:s rapport visat att förhållanden på regional och lokal
            nivå blir allt viktigare dels för företagens lokalisering, dels
            för människors bostadsval.
          </note>
          <note>
            Den tekniska infrastrukturen har av tradition haft mest betydelse
            för en regions utveckling. I dag är det en annan syn. Även andra
            infrastrukturkvaliteter anses värdefulla. Bl.a. tillgången till
            kvalificerad forskning och goda möjligheter till högre utbildning
            har fått ökad betydelse.
          </note>
          <note>
            Även om intresset har ökat för att få med kulturaspekter när
            olika beslut fattas av staten, kommunerna och landstingen uppfattar
            jag att det är långt kvar innan man ute i kommunerna på allvar
            väger in kulturaspekterna när det är dags för budgetbehandling.
            Jag tror att det behövs fler konkreta exempel på kulturens positiva
            inverkan på tillväxten.
          </note>
          <note>
            De goda exempel som ändå finns kanske har en möjlighet att lyftas
            fram ute i landet i samband med att de lokala tillväxtavtalen
            tecknas under 1999 för att träda i kraft vid årsskiftet 2000.
            Precis som näringsministern sade här i dag blir avtalen säkert
            olika, eftersom kommunerna, länen och regionerna är väldigt olika.
          </note>
          <note>
            De regionala tillväxtavtalen blir ett viktigt redskap för den
            regionala näringspolitiken, och det är en viktig uppgift att ta
            till vara kulturområdets möjligheter i tillväxtavtalen.
          </note>
          <note>
            I dag är debatten tyvärr tidvis mycket splittrad och oklar när
            det gäller kulturens betydelse för lokal och regional utveckling.
          </note>
          <note>
            De traditionella lokaliseringsfaktorerna har minskat i betydelse.
            Men infrastrukturens kvalitet är av strategisk betydelse såväl
            för företag som för orter och samhällen. Kvaliteten på infrastrukturen
            är många gånger avgörande för att företag skall kunna expandera
            och utveckla sin verksamhet och för att orter och samhällen skall
            kunna attrahera företag att lokalisera sin verksamhet till orten.
          </note>
          <note>
            Men det räcker inte i dag. I dag krävs specifika infrastruktursatsningar
            i området. God kvalitet i vägoch järnvägssystem räcker inte.
          </note>
          <note>
            Enligt Regionberedningen medverkar ett rikt kulturliv och en
            levande kulturmiljö till att en bygd, region eller en landsdel
            blir attraktiv vid företagsetableringar som skapar nya arbetstillfällen,
            men också medverkar vid människors val av bostadsort.
          </note>
          <note>
            Väl marknadsförda kulturmiljöer och kulturminnen bidrar till
            ökat turistiskt intresse och ger därmed fler sysselsättningstillfällen
            i regionen.
          </note>
          <note>
            Men jag vill understryka att kulturen har ett självständigt konstnärligt
            värde. Det är viktigt att inte glömma bort det när vi diskuterar
            tillväxt. Genom att betrakta kulturen som en regional utvecklingsfaktor
            får kulturen ytterligare ett värde.
          </note>
          <note>
            Den framväxande kulturindustrin har ofta undervärderats. Men
            studier under senare år har påvisat att kulturindustrins tillväxttakt
            är starkare än många traditionella industrisektorers.
          </note>
          <note>
            I dag är kulturturism en snabbt växande bransch, och inom ramen
            för det europeiska samarbetet har kulturturismens potential och
            värde uppmärksammats.
          </note>
          <note>
            Kulturmiljövårdens betydelse för lokal och regional utveckling
            har inte uppmärksammats på samma sätt som andra kulturella yttringar
            och verksamheter.
          </note>
          <note>
            Det är framför allt kulturmiljöns betydelse för turismen som
            framhålls i olika rapporter och utredningar. I en brittisk studie
            från början av 1980-talet dras slutsatser att kulturmiljön har
            en avsevärd betydelse för turismutvecklingen i England och på
            så sätt indirekt bidrar till det offentliga samhällets inkomster
            i en omfattning som överstiger utgifterna för kulturmiljövård.
          </note>
          <note>
            Under 1990-talet har det gjorts ett flertal större satsningar
            på projekt inom kulturarvs- och kulturmiljöområdet, t.ex. Sesamprojektet,
            där en viktig del av det svenska kulturarvet har räddats samtidigt
            som
          </note>
          <note>
            850 kvalificerade årsarbeten har skapats.
          </note>
          <note>
            Insatserna har ofta dessutom givit synerigieffekter. En insats
            för upprustning av t.ex. en bruksmiljö eller ett samiskt viste
            bidrar till att kulturarvet bevaras. Samtidigt tillkommer en sevärdhet
            i ett område där turismen är en viktig näring, och sysselsättning
            skapas både direkt vid arbetsinsatsen och indirekt genom att besöksnäringen
            får ytterligare en tillgång.
          </note>
          <note>
            En regional satsning på form och design av det slag som har skett
            i Småland ökar kontakterna mellan kulturskapare och småföretagare,
            vilket främjar utvecklingen av nya produkter.
          </note>
          <note>
            Upprustningen av kulturhistoriskt värdefulla byggnader ger omedelbart
            arbetstillfällen inom ett område där det i dag råder stor arbetslöshet.
          </note>
          <note>
            Gunilla Wahlén, Vänsterpartiet, tog i sitt anförande i dag upp
            vikten av att möta de ungas intressen genom att satsa på kulturområden
            som musik, dans och teater.
          </note>
          <note>
            Jag vill verkligen instämma i hur viktigt det är att satsa på
            kultur när det gäller ungdomar. Jag vill också ta upp hur viktigt
            det är med kultur i olika former inom skolan. Det stärker ungdomarnas
            identitet, och det är ett effektivt sätt att komma till rätta
            med problem inom skolan som mobbning, främlingsfientlighet och
            inte minst det som massmedierna har tagit upp de senaste dagarna
            om att eleverna blir mindre demokratiska ju längre de går i skolan.
          </note>
          <note>
            I kulturutredningens slutbetänkande framhålls också föreningslivets
            verksamheter på kulturområdet, bl.a. genom dess roll som en kraft
            i samhällets demokratiska, sociala och kulturella utveckling.
          </note>
          <note>
            Kultur engagerar många människor i hela landet.
          </note>
          <note>
            Kultur får människor att växa. Kultursatsningar kan alltså stimulera
            tillväxten i hela landet.
          </note>
          <note>
            Fru talman! Som siste talare vill jag avsluta dagens debatt med
            att säga att även jag är glad åt den regionalpolitiska utredningen.
            Jag vill också tillägga att jag tycker att det är mycket glädjande
            att det blir en ordförande i utredningen med kulturgeografisk
            bakgrund.
          </note>
          <note type="speaker">
            Anf. 126 LENNART HEDQUIST (m):
          </note>
          <note>
            Fru talman! Jag tycker att det är intressant att höra
          </note>
          <note>
            Eva Arvidsson tala om hur kulturella satsningar kan bidra till
            ekonomisk tillväxt.
          </note>
          <note>
            Låt mig, för att anknyta till mitt anförande, säga att om vi
            nu tänker oss att en kommun gör sådana satsningar som medverkar
            till tillväxt, så uppstår det ju kommunala kostnader. Å andra
            sidan ökar t.ex.
          </note>
          <note>
            skattekraften när man får till stånd en ekonomisk tillväxt i
            kommunen genom de kulturella satsningarna.
          </note>
          <note>
            Kan Eva Arvidsson då verkligen tycka att dagens system, där kommunen
            inte får behålla någonting av den ekonomiska tillväxt som man
            har åstadkommit, är särskilt bra ens för kulturen?
          </note>
          <note type="speaker">
            Anf. 127 EVA ARVIDSSON (s):
          </note>
          <note>
            Fru talman! Jag tror att man i diskussionerna om de kommunala
            tillväxtavtalen kommer fram till hur man skall lösa olika problem.
            Det är inte bara kommunerna som kan göra satsningar, utan det
            måste vara ett samarbete mellan olika aktörer.
          </note>
          <note type="speaker">
            Anf. 128 LENNART HEDQUIST (m):
          </note>
          <note>
            Fru talman! I så fall får jag tolka svaret så, att när man börjar
            diskutera problemen med tillväxt genom de regionala tillväxtavtalen,
            kommer man sannolikt att bli varse hur ruttet det inomkommunala
            utjämningssystemet är ur tillväxtsynpunkt. Det ger ju i dag rent
            negativa incitament, oavsett om det är en rik eller en fattig
            kommun. Det innebär ju att om man satsar på någonting som ger
            tillväxt, får man under inga förhållanden behålla pengarna.
          </note>
          <note>
            Den allmänpolitiska debatten var härmed avslutad.
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Motion av Carl Bildt m.fl. om den ekonomiska utvecklingen
          </note>
          <note>
            Motionen väcktes med åberopande av 3 kap. 15 §
          </note>
          <note>
            riksdagsordningen om rätt att väcka motion med anledning av händelse
            av större vikt.
          </note>
          <note>
            Frågan om hänvisning av motionen till utskott skulle avgöras
            vid inledningen av sammanträdet tisdagen den 26 januari.
          </note>
          <note>
            Motionen hade följande lydelse:
          </note>
          <note>
            1 Omedelbara åtgärder krävs
          </note>
          <note>
            Årets statsbudget vilar på felaktiga förutsättningar. Redan när
            regeringen lade fram budgetpropositionen i oktober, stod det klart
            att den bedömde de ekonomiska utsikterna alltför ljust. Detta
            hävdade sedan den borgerliga oppositionen under höstens riksdagsarbete
            - utan att vinna gehör.
          </note>
          <note>
            När riksdagsmajoriteten redan fattat beslut om budgetens utgiftsramar,
            medgav regeringen i ett pressmeddelande den 11 december att den
            ekonomiska tillväxten inte blir 3 %, vilket var bedömningen i
            budgetpropositionen, utan 2,2 %. Vidare erkände regeringen att
            målet att få ned den öppna arbetslösheten till 4 % år 2000 inte
            kommer att nås. Den beräknas nu bli 5,3 % 2000 och förutses inte
            komma ner till 4 % ens påföljande år. Erfarenhetsmässigt mer träffsäkra
            bedömare har samtidigt redovisat prognoser, som förutser en betydligt
            sämre tillväxt och större arbetslöshet än vad regeringen ännu
            så länge kommit fram till.
          </note>
          <note>
            Regeringen skyller den väntade avmattningen på den internationella
            utvecklingen. Men Sveriges ekonomiska problem är i allt väsentligt
            hemmagjorda, vilket framgår av att vi successivt förlorar i välstånd
            jämfört med andra länder. Den tidigare konjunkturförbättringen
            har inte utnyttjats till att vidta åtgärder mot strukturfelen
            i Sveriges ekonomi, främst de höga skatterna och regleringarna
            på arbetsmarknaden.
          </note>
          <note>
            Alldeles efter det att riksdagen avslutat höstens arbete med
            att fastställa en statsbudget som uppenbarligen vilar på lösan
            sand, bröt de s.k. tillväxtsamtalen mellan löntagarnas och arbetsgivarnas
            centralorganisationer samman. Därmed uteblev den hjälp som regeringen
            sett fram emot i arbetet på att avhjälpa de stelheter på arbetsmarknaden
            som hämmar den ekonomiska tillväxten och tillkomsten av nya jobb.
          </note>
          <note>
            Det är ofrånkomligt att svagare tillväxt och större arbetslöshet
            leder till lägre statsintäkter och högre statsutgifter, vilket
            försämrar budgetsaldot. I den statsbudget som riksdagen fastställt
            finns ett överskott på 16 miljarder kronor. Men dagen innan detta
            beslut fattades meddelade Ekonomistyrningsverket, som ändå inte
            hunnit beakta regeringens senaste prognosneddragning, att det
            i stället blir ett underskott på ca
          </note>
          <note>
            14 miljarder. Även om hänsyn tas till statens försäljning av
            aktier i Pharmacia-Upjohn är det fråga om en kraftig försämring.
          </note>
          <note>
            Till betydande del beror försämringen av budgetsaldot på försvagningen
            av den svenska kronan. Regeringens oförmåga till ledarskap beträffande
            införandet av euron och det därav följande svenska utanförskapet
            slår rakt in i statsbudgeten. Anmärkningsvärt nog lämnade, samtidigt
            som detta konstaterades, regeringen ett s.k. konvergensprogram
            till EU, som vill ge intryck av att problemet med den svaga och
            svängiga kronan inte existerar.
          </note>
          <note>
            Under hösten stod varslen om friställningar och företagsnedläggelser
            som spön i backen. Svenska företag beslöt att flytta huvudkontor
            eller forskningsavdelningar utomlands. För närvarande diskuteras
            stora företagsaffärer, där tendensen är att tillverkningsenheter
            och arbetstillfällen flyttar ut ur landet.
          </note>
          <note>
            Samtidigt kan noteras att välutbildad arbetskraft i växande utsträckning
            lämnar Sverige för utlandsjobb med högre löner och lägre skatter.
          </note>
          <note>
            Det är uppenbart att det nödvändiga strukturella reformarbetet
            inte kan skjutas på framtiden. När de allvarliga orostecknen i
            ekonomin framträdde i december begärde vi från moderat håll att
            regeringen inför riksdagen före juluppehållet skulle redovisa
            vilka åtgärder den ämnade vidta för att inte fallet i jobb och
            välfärd skulle bli ännu större. Något sådant besked kom inte.
            Och som framgår av den nyligen avlämnade propositionsförteckningen
            avser regeringen inte att lägga fram de förslag till tillväxtfrämjande
            åtgärder som den tidigare aviserat till vårsessionens start. Finansministern
            har meddelat att några nya förslag inte kommer förrän i vårpropositionen
            i april, vilket betyder att riksdagen kan fatta beslut tidigast
            i mitten av juni, dvs. om ett halvår.
          </note>
          <note>
            Det är tydligt att den parlamentariskt svaga regeringen inte
            förmår samla sig till handling. Saken blir inte bättre av att
            den söker stöd hos uttalat tillväxtoch europafientliga krafter.
            Men det duger inte att passivt betrakta den svagare utvecklingen
            av statsfinanser och arbetsmarknad samt flykten av företag och
            välutbildad arbetskraft från Sverige. Omläggningen av den ekonomiska
            politiken måste påbörjas genast -
          </note>
          <note>
            med sikte på både den väntade konjunkturdämpningen och, än viktigare,
            de strukturella svagheterna i den svenska ekonomin.
          </note>
          <note>
            När regeringen inte förmår visa ledarskap, måste oppositionen
            ta ansvar. För att snabbt få till stånd riksdagsbeslut om åtgärder
            för att förbättra tillväxten, sysselsättningen och företagsklimatet
            lägger därför
          </note>
          <note>
            Moderata samlingspartiet - i enlighet med 3 kap. 15 §
          </note>
          <note>
            Riksdagsordningen - i denna motion fram ett antal förslag, som
            berör följande fyra områden:
          </note>
          <note>
            Euron: Regeringens beslut att ställa Sverige utanför den gemensamma
            valutan skadar landet ekonomiskt och politiskt. Stora företag
            flyttar - helt eller delvis - sin verksamhet, och mindre företag
            har svårt att hävda sig mot konkurrenter i Euroland. Dessutom
            försvagas Sveriges inflytande över EU:s framtida utveckling. Sverige
            måste så snart som möjligt införa euron. Riksdagen bör lägga fast
            en tidtabell för hur detta skall ske, där det första steget blir
            en anslutning till den europeiska växelkursmekanismen (ERM).
          </note>
          <note>
            Skatterna: Det råder numera bred enighet om att dubbelbeskattningen,
            förmögenhetsskatten och de höga marginalskatterna är starkt negativa
            för det svenska näringsklimatet. Här krävs snabba signaler om
            en ändrad politik. Sverige behöver också en strategi för att sänka
            skatten på arbete - inte minst för låg- och medelinkomsttagare
            - och för att långsiktigt nedbringa det totala skattetrycket till
            en internationellt konkurrenskraftig och hållbar nivå.
          </note>
          <note>
            Arbetsmarknaden: För att sysselsättningen skall kunna nå uppställda
            mål måste nuvarande stelheter på arbetsmarknaden avlägsnas. Större
            hänsyn behöver tas till den ökade individualiseringen i arbetslivet.
            Det krävs regelförändringar som bidrar till en bättre fungerande
            lönebildning, men som också minskar de inoch utlåsningsfenomen
            som i dag är ett stort ekonomiskt och socialt problem.
          </note>
          <note>
            Företagsamheten: Sverige skall vara en ledande tillväxt- och
            företagarnation. Det förutsätter att det blir enklare och ekonomiskt
            fördelaktigt att utbilda sig samt att starta och driva en egen
            rörelse. Regelfloran måste ses över och förenklingar göras för
            framför allt de små företagen, och den enskilde skall ges bättre
            ekonomiska incitament att utveckla sin kunskap och kompetens.
          </note>
          <note>
            2 Budgetmässiga förutsättningar
          </note>
          <note>
            Den nu förutsedda lägre tillväxten kan förväntas medföra att
            den offentliga sektorns sparande reduceras med 0,5 % av BNP 1999
            och 1 % av BNP 2000
          </note>
          <note>
            och 2001. I viss mån kompenseras detta dock av att räntorna på
            statsskulden beräknas bli lägre samt av att skatteintäkterna tenderar
            att bli högre än tidigare förutsett. Å andra sidan har kronans
            försvagning medfört att statsskulden ökat. EU-avgiften för 1999
          </note>
          <note>
            kommer att bli närmare 2 miljarder kronor högre än väntat, då
            den beräknas på den kronkurs som gällde vid årsskiftet och denna
            var betydligt lägre än vad som förutsattes i regeringens kalkyler.
          </note>
          <note>
            Enligt Ekonomistyrningsverket kommer statens budgetsaldo för
            första gången på flera år att försvagas
          </note>
          <note>
            1999. Det underliggande budgetunderskottet (rensat för engångseffekter
            som försäljningar av statliga företag) beräknas till 41,9 miljarder
            kronor 1999 att jämföra med ett underliggande underskott på 33,6
          </note>
          <note>
            miljarder 1998. De överskott som regeringen i valrörelsen lovade
            att dela ut i form av överföringar till hushållen finns alltså
            ännu inte, och huruvida de kommer att uppstå framöver ter sig
            allt mer osäkert -
          </note>
          <note>
            i alla fall med den nu förda politiken.
          </note>
          <note>
            De åtgärder som nu behöver vidtas måste mot denna bakgrund vara
            fullt finansierade. I den moderata motionen med anledning av 1998
            års budgetproposition föreslogs omfattande besparingar. Dessa
            sträcker sig långt utöver de budgeteffekter som följer av förslagen
            i denna motion, men vi är beredda att diskutera även annan finansiering.
            Förutsättningen är dock att skattetrycket skall sänkas.
          </note>
          <note>
            Även om statsbudgeten för 1999, som framgått av det föregående,
            vilar på osäker grund, är den dock fastställd och regleringsbrev
            utfärdade. Det betyder att det är svårt att genomföra minskningar
            av statliga utgifter redan 1999. Därmed måste ikraftträdandet
            av de föreslagna skattesänkningarna dröja till 2000. Det är likväl
            angeläget att besluten fattas utan tidsutdräkt eftersom det är
            viktigt att sända signaler om att Sverige är ett land, i vilket
            det lönar sig att arbeta, att utbilda sig och att driva företag.
          </note>
          <note>
            3 Inför euron skyndsamt
          </note>
          <note>
            Vid årsskiftet övergick elva av EU:s medlemsländer till den gemensamma
            valutan euron. Till den kretsen hör tyvärr inte Sverige. Regeringens
            senfärdighet att själv ta ställning, att förbereda och att bilda
            opinion för ett införande av euron har fått negativa konsekvenser
            för Sverige, såväl ekonomiskt som politiskt. Tydligast hittills
            är att den svenska kronan drabbades betydligt hårdare än de blivande
            euroländernas valutor av den finansiella oron under andra halvåret
            1998. Den har svängt mer och dessutom långsiktigt försvagats.
            Betecknande nog stärktes kronan och sjönk räntorna, när statsministern
            strax efter årsskiftet gjorde uttalanden som tolkades som mer
            positiva till ett införande av euron än tidigare.
          </note>
          <note>
            Sveriges utanförskap har naturligtvis en negativ inverkan på
            företagens vilja att satsa och verka i Sverige. Ett snabbt beslut
            att införa euron i vårt land är ingen garanti mot fortsatta förluster
            av företag och jobb, men det skulle ge större möjligheter för
            att strömmen även kunde gå i motsatt riktning.
          </note>
          <note>
            Utanförskapet får även politiska konsekvenser för
          </note>
          <note>
            Sverige. Rent konkret har vi inte kunnat delta i detaljbesluten
            angående den europeiska centralbanken och den penningpolitik den
            skall föra. Vi är utestängda från diskussionerna i Euro 11, dvs.
            det forum där mycket av den ekonomisk-politiska samordningen inom
            EU sker. Men därutöver får Sverige räkna med att vårt inflytande
            inom EU blir mindre även utanför det ekonomiska området.
          </note>
          <note>
            Strax före jul lämnade regeringen in ett nytt konvergensprogram
            till EU. Detta har till syfte att visa hur landet avser att fylla
            de krav som ställs för deltagande i valutasamarbetet. Därför är
            det egendomligt att endast ett obetydligt utrymme ägnas åt det
            konvergenskriterium där Sverige fick underkänt vid EU:s prövning
            i våras, nämligen valutastabiliteten. Likaledes är det egendomligt
            att regeringen valt att förankra programmet hos två partier -
            Centerpartiet och Miljöpartiet - som är negativa till att införa
            euron i Sverige.
          </note>
          <note>
            Vi moderater har i olika sammanhang efterlyst en tidtabell från
            regeringen för förberedelser och beslut om införande av euron
            i Sverige. Redan när socialdemokraterna just hade bundit sig för
            att frågan måste bli föremål för folkets prövning i ett allmänt
            val eller en folkomröstning, framförde vi att ställningstagandet
            kunde ske i samband med valet till Europaparlamentet i juni 1999.
            Syftet var då att Sverige skulle kunna delta fullt ut i valutasamarbetet,
            när vårt land för första gången svarar för ordförandeskapet i
            EU första halvåret 2001.
          </note>
          <note>
            Men genom regeringens oförmåga att fatta beslut har denna tidsplan
            blivit överspelad. Vi torde nu få inrikta oss på att komma med
            fr.o.m. 2002, då euron kommer att introduceras även i form av
            sedlar och mynt. Detta förutsätter att de praktiska förberedelserna
            får högre prioritet och drivs med större kraft i regeringskansliet
            än hittills. Riksskatteverket har angett att det tar mer än två
            år från beslut till att nya blanketter och datasystem är färdiga,
            men förberedelsetiden är naturligtvis beroende av vilka resurser
            som ställs till förfogande.
          </note>
          <note>
            En tidtabell med ovan angiven inriktning bör nu läggas fast av
            riksdagen. Som tidigare nämnts är det ett villkor för införande
            av euron att den nationella valutan visat varaktig stabilitet
            viss tid dessförinnan.
          </note>
          <note>
            Detta är bl.a. en förutsättning för att en rimlig ingångskurs
            skall kunna fastställas. Den svenska kronan bör därför skyndsamt
            anslutas till ERM 2 på samma villkor som gäller för den danska.
            Därmed utesluts en fortsatt depreciering av vår valuta, och det
            ger en viktig signal om att vi svenskar inte drar oss för att
            ta itu med de strukturfel i ekonomin som annars bromsar vår välståndsutveckling.
            Då kan företag och välutbildad arbetskraft stanna i Sverige.
          </note>
          <note>
            4 Sänkt skatt för fler jobb
          </note>
          <note>
            4.1 Sänk skatten för alla
          </note>
          <note>
            Skattetrycket i Sverige uppgår till ca 55 % av den samlade produktionen.
            Eftersom vinster beskattas lägre än löner, blir det genomsnittliga
            skatteuttaget på låg- och medelinkomsttagares arbetsinkomster
            drygt
          </note>
          <note>
            60 %. De enskilda hushållen blir därmed starkt beroende av politiska
            beslut och de valda företrädarnas förmåga att uppfylla gjorda
            åtaganden. Men trots världens högsta skatter har vårdköerna växt,
            kvaliteten i utbildningen ifrågasatts och grundläggande uppgifter
            som rättsväsen och försvar eftersatts.
          </note>
          <note>
            Det höga skatteuttaget leder också till ekonomiska snedvridningar,
            som hämmar tillväxtkraften och sysselsättningen. Ibland hävdas
            det att det inte finns något samband mellan å ena sidan skattetryck
            och den offentliga sektorns storlek och å andra sidan tillväxt.
            Det torde emellertid stå klart att stat och kommun inte förmår
            att på ett effektivt sätt hantera de omfattande resurser de satts
            att förvalta. Dessutom kan det noteras att de länder som hållit
            sig kvar i eller avancerat till den internationella välfärdsligans
            topp har skattekvoter och offentliga utgiftsandelar som ligger
            under genomsnittet för industriländerna.
          </note>
          <note>
            Även av konkurrensskäl i en allt mer internationaliserad värld
            finns det starka skäl att sänka skattetrycket i Sverige. Med hänsyn
            till det höga skatteuttaget även på lägre inkomster måste skatten
            sänkas för alla. Beskattningen av arbetsinkomster skall sänkas
            successivt med målet att den genomsnittliga marginalskatten inklusive
            egenavgifter för vanliga inkomsttagare minskas till 30 %.
          </note>
          <note>
            Vissa inslag i den svenska skattestrukturen är emellertid mer
            snedvridande än andra. Besked om hur de skall ändras behöver därför
            lämnas med förtur. Det gäller exempelvis de höga marginalskatter
            som motverkar arbete och utbildning och som gör personer med hög
            kompetens benägna att flytta utomlands. Det gäller vidare dubbelbeskattningen
            av vinster i aktiebolagen och den extra beskattning av sparande
            och investeringar som ligger i förmögenhetsskatten och fastighetsskatten.
            Ytterligare exempel på kraftigt snedvridande skatter är den extra
            höga beskattningen av elektrisk kraft och bränsle till arbetsredskap
            i bl.a.
          </note>
          <note>
            jordbrukssektorn.
          </note>
          <note>
            4.2 Sänk de höga marginalskatterna
          </note>
          <note>
            Den skatteomläggning som trädde i kraft 1991
          </note>
          <note>
            syftade till att minska inte bara de höga marginalskatter som
            drabbade högre inkomsttagare utan också de kraftiga marginaleffekter
            som i kombination med avtrappade bidrag och upptrappade avgifter
            uppträdde för vanliga inkomsttagare. Det främsta motivet för reformen
            var att göra det mer lönsamt att arbeta och mer intressant att
            utbilda sig i syfte att öka arbetsutbudet och höja den samlade
            kompetensnivån. Ytterligare ett skäl för att sänka marginalskatterna
            var då liksom nu att undvika att hushåll med låga och normala
            inkomster hamnade i "fattigdomsfällan", där de inte av egen kraft
            genom ökade arbetsinsatser kunde förbättra sin ekonomiska situation.
          </note>
          <note>
            Dessa skäl är lika bärande i dag. Marginalskattesänkningen har
            emellertid urholkats i flera avseenden.
          </note>
          <note>
            Främst till följd av införandet av egenavgifter är marginalskatten
            för vanliga inkomsttagare ca 37 % vid genomsnittlig kommunal utdebitering,
            och här skall alltså strävan vara att återgå till det ursprungliga
            målet 30 %. För högre inkomster har uppräkningen av brytpunkten,
            där statlig inkomstskatt tillkommer, inte fullföljts, och den
            s.k. värnskatten, som skulle upphöra vid utgången av 1998, har
            permanentats vid en inkomst över ca 30 000 kr i månaden. Det innebär
            att den högsta marginalskatten, vid genomsnittlig kommunal utdebitering
            uppgår till nära 57 % i stället för ursprungligen avsedda 50 %
            vid genomsnittlig kommunal utdebitering.
          </note>
          <note>
            Skärpningen av den högsta marginalskatten till nästan 60 % har
            ökat risken för att personer med god utbildning och stor kompetens
            skall lämna landet.
          </note>
          <note>
            Ledande svenska företag har anmält svårigheter att få tillgång
            till tillräcklig kompetens i Sverige, vilket kan föranleda fler
            utlokaliseringar. Regeringen har övervägt att reducera skatteuttaget
            för utländska experter och därmed medgett att problemet är allvarligt.
            Den förhöjda statliga inkomstskatten på inkomster över ca
          </note>
          <note>
            30 000 kr i månaden måste därför slopas 2000 och gränsen för
            statlig inkomstskatt successivt höjas till en årsinkomst som motsvarar
            7,5 basbelopp.
          </note>
          <note>
            4.3 Slopa dubbelbeskattningen
          </note>
          <note>
            Dubbelbeskattningen av utdelade och kvarhållna vinster i aktiebolag
            leder till kraftiga snedvridningar.
          </note>
          <note>
            Medan kapitalinkomster generellt beskattas med
          </note>
          <note>
            30 %, blir effekten av dubbelbeskattningen att motsvarande inkomster
            från aktiebolag beskattas med ca
          </note>
          <note>
            50 %. Det är uppenbart att detta måste leda till svårigheter
            vad beträffar försörjningen med riskkapital.
          </note>
          <note>
            Emellanåt sägs det att stora svenska företag inte drabbas av
            dubbelbeskattningen, eftersom de avkastningskrav som ställs är
            internationellt bestämda. Det är visserligen korrekt, men det
            leder till att det utländska ägandet i svenska företag av skatteskäl
            blir mer omfattande.
          </note>
          <note>
            Även om riskkapitalförsörjningen inte direkt försvåras för de
            större företagen utan främst för de mindre och de medelstora,
            är det inte önskvärt med ägarförskjutningar till följd av svenska
            skatteregler.
          </note>
          <note>
            Dessutom medverkar dubbelbeskattningen till att företagens bas
            vid fusioner mellan svenska och utländska aktiebolag förläggs
            till utlandet.
          </note>
          <note>
            I likhet med vad som skett i bl.a. Norge och Finland måste därför
            dubbelbeskattningen av utdelade vinster slopas omedelbart, dvs.
            från 2000. Beskattningen av i företagen kvarhållna vinster i samband
            med realisationsvinstbeskattning bör successivt avvecklas.
          </note>
          <note>
            4.4 Avskaffa förmögenhetsskatten
          </note>
          <note>
            Förmögenhetsskatten är en extra skatt på avkastningen av kapital.
            Den fungerar därför som en straffbeskattning på sparande och motverkar
            därigenom kapitalbildningen i samhället. Många jämförbara länder
            tar därför inte ut någon förmögenhetsskatt.
          </note>
          <note>
            Förekomsten av sådana länder är naturligtvis en faktor som bidrar
            till utflyttningen av kapital och kompetens från Sverige.
          </note>
          <note>
            Fram till 1991 utgick beräkningen av förmögenhetsskatt på börsnoterade
            aktier från marknadsvärdet, medan den för onoterade företag baserades
            på värdet av det beskattade egna kapitalet. Beskattningen av arbetande
            kapital slopades på initiativ av den borgerliga regeringen hösten
            1991. Samtidigt beslöt också riksdagen att avskaffa förmögenhetsskatten
            i dess helhet för att undvika de snedvridningseffekter som annars
            skulle följa, om skilda tillgångsslag beskattades olika.
          </note>
          <note>
            Socialdemokraterna, som ursprungligen motsatte sig slopandet
            av förmögenhetsskatten även på arbetande kapital, godtog vid sin
            återkomst till regeringsmakten denna förändring men återinförde
            förmögenhetsskatt för övriga tillgångar. Detta framkallade tendenser
            hos stora huvudägare av börsnoterade företag att flytta noteringen
            från aktiebörsens huvudlista eller att själva flytta till utlandet,
            vilket föranledde undantagsbetämmelser för just denna kategori
            av kapitalägare.
          </note>
          <note>
            En stor del av förmögenhetsskatten tas därför i dag ut av vanliga
            hushåll med begränsade tillgångar.
          </note>
          <note>
            Av förmögenhetsskatteuttaget avser 36 % egna hem.
          </note>
          <note>
            Särskilt utsatta är pensionärer, som amorterat ned lånen på sina
            bostäder.
          </note>
          <note>
            Det råder numera enighet om att förmögenhetsskatt inte bör tas
            ut på arbetande kapital. Det leder i sin tur till slutsatsen att
            förmögenhetsskatt över huvudtaget inte bör förekomma, eftersom
            det annars uppträder snedvridningar och oacceptabla skillnader
            i hur beskattningen slår. Förmögenhetsskatten skall därför helt
            avskaffas 2000.
          </note>
          <note>
            4.5 Sluta att överbeskatta småföretagare
          </note>
          <note>
            De särskilda regler för fåmansbolag och de stoppregler som finns
            i skattelagstiftningen ger perversa effekter. Särskilt hårt drabbas
            mindre, snabbväxande och vinstrika företag, vilket från samhällsekonomisk
            synpunkt är orimligt. Det torde föreligga en tämligen bred enighet
            om att bestämmelserna snabbt bör omprövas. Detta kräver ett beredningsarbete,
            som utesluter att beslut tas omedelbart. Men regeringen bör genast
            ges i uppdrag av riksdagen att lägga fram förslag med den angivna
            inriktningen i så god tid under
          </note>
          <note>
            1999 att förändringarna kan träda i kraft 2000.
          </note>
          <note>
            4.6 Sänk skatten på hushållstjänster
          </note>
          <note>
            Den hårda beskattningen av arbete i Sverige har medfört att den
            del av tjänstesektorn som vänder sig till hushållen i princip
            har försvunnit. Till den del sådana tjänster utförs i dag rör
            det sig främst om svartarbete. Denna situation leder till att
            många arbetstillfällen aldrig uppkommer och att det i stort sett
            är omöjligt för hushåll med vanliga inkomster att få avlastning
            i hushållsarbetet. Det drabbar främst kvinnor.
          </note>
          <note>
            Sedan hösten 1993 har två statliga utredningar lagt fram förslag
            om skattesänkningar med inriktning på hushållstjänster. År 1998
            presenterade Moderata samlingspartiet, Kristdemokraterna och Folkpartiet
            ett gemensamt förslag i riksdagen om en skattereduktion på 50
            % upp till ett tak på 25 000 kr per hushåll och år. Denna senare
            modell är enkel och kan väntas leda till tiotusentals nya jobb.
            Det är nödvändigt att snarast möjligt införa skattelättnader med
            den inriktning som finns i det gemensamma trepartiförslaget.
          </note>
          <note>
            4.7 Möjliggör konkurrens på lika villkor
          </note>
          <note>
            De senaste årens skattehöjningar har lett till stora problem
            för vissa branscher. Det gäller jordbruket, där beskattningen
            av elektrisk kraft och av drivmedel till arbetsredskapen väsentligt
            överstiger vad som gäller i närbelägna konkurrentländer som Danmark
            och Finland. Även åkerinäringen har problem, som härrör från beskattningen
            av såväl drivmedel som fordon och som föranleder tendenser till
            "utflaggning". Den elintensiva industrin har svårt att konkurrera
            med utländska företag till följd av de produktionsskatter som
            belastar försörjningen med elektrisk kraft.
          </note>
          <note>
            Dessa branschspecifika förhållanden, som försvagar den internationella
            konkurrenskraften, måste åtgärdas. Vad jordbruket anbelangar föreligger
            förslag från den s.k. Björkska utredningen. Även för åkerinäringen
            och den elintensiva industrin måste situationen förbättras. Riksdagen
            bör skyndsamt uppdra åt regeringen att i dessa senare avseenden
            genomföra ett beredningsarbete, så att förslag om ändringar i
            samtliga fall kan föreläggas riksdagen under innevarande år och
            träda i kraft från 2000.
          </note>
          <note>
            5 Rätten till arbete viktigare än oförändrad arbetsrätt
          </note>
          <note>
            Till strukturfelen i Sveriges ekonomi hör de stelheter på arbetsmarknaden
            som orsakas av en otidsenlig arbetsrättslig lagstiftning och starka
            fackliga organisationers benägenhet att sätta de arbetslösas intressen
            åt sidan. Regeringen har länge förlitat sig på att arbetsmarknadens
            parter själva förhandlingsvägen skall finna en lösning på problemen.
            Dessutom har den uppdragit åt förre statssekreteraren Svante Öberg
            att utarbeta förslag med sikte på en bättre fungerande lönebildning.
          </note>
          <note>
            Öberg har nyligen lagt fram ett betänkande om bl.a. ett förstärkt
            medlingsinstitut och stramare konfliktregler med inriktning på
            att skapa en bättre balans mellan arbetsgivare och löntagarorganisationer.
            Sålunda föreslås att rätten till sympatiåtgärder begränsas, att
            ett proportionalitetskrav införs beträffande möjligheten till
            stridsåtgärder och att ett förbud mot stridsåtgärder mot enmans-
            eller familjeföretag återinförs.
          </note>
          <note>
            Trots att särskilt löntagarsidan är angelägen om att undvika
            en lagreglering av detta slag bröt de s.k.
          </note>
          <note>
            tillväxtsamtalen mellan LO, TCO, SACO och SAF
          </note>
          <note>
            samman strax före jul. Sprängpunkten var LO:s krav att huvudorganisationerna
            skall tilldelas en roll i löneförhandlingarna, vilket mötte ett
            bestämt motstånd inte bara hos SAF utan även hos TCO och SACO.
          </note>
          <note>
            Från samhällsekonomisk synpunkt är det angeläget att löneförhandlingar
            bedrivs decentraliserat så nära arbetsplatsen som möjligt, så
            att hänsyn kan tas till lokala och individuella förhållanden.
            Lönerörelsernas utformning är emellertid inte en fråga som lämpar
            sig för politiska beslut. Å andra sidan kan inte utformningen
            av den arbetsrättsliga lagstiftningen göras till en förhandlingsfråga
            mellan parterna. Vi politiker har ett ansvar för att det arbetsrättsliga
            ramverket är så utformat att det främjar en lönebildning på samhällsekonomiskt
            försvarbar nivå och samtidigt underlättar för friställda och nytillträdande
            på arbetsmarknaden att få jobb.
          </note>
          <note>
            I ett längre perspektiv krävs det en genomgripande reform av
            arbetsrätten. Den svenska arbetsmarknaden styrs i dag av en lagstiftning
            framvuxen ur det tidiga industrisamhällets förutsättningar och
            värderingar. Kollektiva grepp och lösningar framstod som naturliga
            i en tid, då arbetskraften i stor utsträckning ansågs utbytbar.
            Den överarbetning av mellankrigstidens arbetsrättslagar som sedan
            skedde främst under
          </note>
          <note>
            1970-talet hämtade sin inspiration från den tidens uppfattning
            om 1950-talets arbetsmarknad.
          </note>
          <note>
            Dagens arbetsmarknad skiljer sig avsevärt från vad som gällde
            när den nuvarande lagstiftningen tillkom. Det är numera sällan
            så att man arbetar sina
          </note>
          <note>
            40 timmar i veckan på en och samma arbetsplats livet ut. Den
            ökade individualiseringen i arbetslivet och de friare arbetsformerna
            har gjort arbetsrätten i bästa fall bara obsolet, i värsta fall
            till ett hinder för utveckling och nya jobb.
          </note>
          <note>
            Utgångspunkten måste vara att reglerna på arbetsmarknaden medger
            individualisering och att arbetets rättigheter skall tillfalla
            den enskilde och inte organisationerna på arbetsmarknaden. Det
            är den enskilde individens avtal med arbetsgivaren som skall vara
            grunden för anställningen. Grundläggande rättigheter skall regleras
            i lag, men därutöver skall den enskilde kunna bestämma över sin
            arbetstid och förhandla om lön.
          </note>
          <note>
            En genomgripande arbetsrättsreform kräver givetvis viss tids
            förarbete. Men själva beslutet att inleda detta ger en viktig
            signal. Dessutom finns det ett antal mindre, men nog så betydelsefulla,
            förändringar som kan genomföras omedelbart. Hit hör att slopa
            turordningsreglerna i lagen om anställningsskydd (LAS), att förbjuda
            sympatiåtgärder, att avskaffa det fackliga vetot vid upphandlingar
            och att stoppa möjligheten att försätta enmansföretagare i blockad.
            Dessutom måste alla planer på att lagstiftningsvägen ytterligare
            begränsa arbetstiden skrinläggas - tvärtom bör större möjligheter
            öppnas för den enskilde att själv bestämma vilka arbetsinsatser
            han är beredd att utföra.
          </note>
          <note>
            6 Förenkla företagandet och höj kompetensen
          </note>
          <note>
            Under 1998 avlämnade Småföretagsdelegationen ett betänkande med
            71 förslag för att underlätta företagandet. Gällande regelverk
            är inte primärt utformat för att underlätta företagande utan snarare
            inriktat på att förenkla offentlig kontroll över företagandet.
            Det begärs uppgifter och material från enskilda företagare, som
            kräver tidsödande merarbete. Det leder i sin tur till att företagandet
            försvåras, och i vissa fall är tröskeln att bli företagare hög.
            Företag, som skulle kunna startas, kommer aldrig i gång.
          </note>
          <note>
            Huvuddelen av de förslag som Småföretagsdelegationen lämnat måste
            snarast förverkligas genom lagstiftning. Statliga myndigheter
            bör genast ges i uppdrag att se över gällande regelverk och lämna
            förslag till förenklingar. I de fall myndigheten själv fattar
            beslut om förändringar skall dessa rapporteras till regeringen.
            Regeringen skall sedan i samband med varje vårproposition och
            budgetproposition rapportera till riksdagen vilka åtgärder som
            vidtagits i förenklingssyfte. Alla nya regler skall konsekvensbeskrivas
            och en sammanställning skall åtfölja den rapportering som sker
            till riksdagen två gånger per år.
          </note>
          <note>
            En särskild grupp bestående av företagare och forskare bör inrättas
            inom regeringskansliet för att fungera som idégivare till regeringen
            i det fortsatta avregleringsarbetet.
          </note>
          <note>
            Utöver detta regelförenklingsprogram måste en särskild solnedgångsparagraf
            införas. Dess syfte är att förhindra en tillväxt av regelverket
            samt att skapa institutionella förutsättningar för en fortlöpande
            utvärdering av gällande regler. En bestämmelse som ifrågasätts
            därför att den är för gammal måste åter motiveras och beslutas,
            om den skall fortsätta att gälla. En solnedgångsparagraf skall
            införas i all ny lagstiftning som berör företagandet. För befintliga
            regler bör särskilda övergångsregler fastställas.
          </note>
          <note>
            Riksdagen måste dessutom omedelbart besluta att utvidga rätten
            att använda s.k. F-skattesedel.
          </note>
          <note>
            Av stor betydelse för att återupprätta Sverige som tillväxt-
            och företagarnation är också att höja kompetensen hos arbetskraften.
            God grundutbildning samt attraktiva möjligheter till vidare- och
            fortbildning är en investering i framtida välstånd. Behovet av
            välutbildad personal ökar mycket snabbt, och en välutbildad befolkning
            bidrar till att fler företag startas och till att befintliga företag
            växer. Forskningen, inte minst grundforskningen, är betydelsefull,
            bl.a. för det klimat avancerat företagande kräver.
          </note>
          <note>
            Tre kompetenshöjande åtgärder måste genomföras utan dröjsmål.
            För det första måste i grundskolan den nya informationstekniken
            utnyttjas fullt ut i undervisningen. Det ställer krav på dels
            tillgänglig infrastruktur, dels utbildning och fortbildning av
            lärare.
          </note>
          <note>
            Riksdagen bör nu fatta beslut om ett program omfattande 3 miljarder
            kronor över tre år, som leder till att alla landets grundskolor
            får tillgång till bredbandskommunikation.
          </note>
          <note>
            För det andra måste ytterligare resurser tillskjutas forskningen.
            Utbildning som egen investering skall befrämjas. Det bör ske i
            anslutning till höstens forskningsproposition. Avancerat företagande
            kräver avancerat vetenskapande.
          </note>
          <note>
            För det tredje måste vidareutbildning av den yrkesverksamma befolkningen
            kunna ske på individuella villkor. Utrymmet för avsättning till
            pensionssparande bör utvidgas så att avdrag kan göras med sammanlagt
            ett basbelopp årligen. Inom denna ram bör ett motsvarande avdrag
            till ett utbildningskonto få ske. När uttag sker från utbildningskonto,
            beskattas det som inkomst av tjänst.
          </note>
          <note>
            De åtgärder vi föreslår i denna motion är nödvändiga för att
            skapa förutsättningar för god tillväxt och ökad sysselsättning,
            vilket i sin tur leder till ökat välstånd och stabila offentliga
            finanser. Självfallet kan detaljutformningen av våra förslag diskuteras
            i syfte att uppnå tillräcklig parlamentarisk uppslutning.
          </note>
          <note>
            En viktig förutsättning är emellertid att varje förslag finansieras
            fullt ut.
          </note>
          <note>
            Det torde ankomma på vederbörande utskott att utarbeta erforderlig
            författningstext.
          </note>
          <note>
            7 Hemställan
          </note>
          <note>
            1. att riksdagen beslutar om en tidtabell för förberedelser inför
            och beslut om införande av euron i
          </note>
          <note>
            Sverige i enlighet med vad som anförts i motionen,
          </note>
          <note>
            2. att riksdagen uppdrar åt regeringen att ansluta kronan till
            ERM 2 i enlighet med vad som anförts i motionen,
          </note>
          <note>
            3. att riksdagen beslutar uttala att skattetrycket skall sänkas
            och att inkomstskatten i vanliga inkomstlägen skall minskas till
            30 % vid genomsnittlig kommunal beskattning, i enlighet med vad
            som anförts i motionen,
          </note>
          <note>
            4. att riksdagen beslutar om en enhetlig statlig inkomstskattesats
            på 20 % fr.o.m. den 1 januari
          </note>
          <note>
            2000, i enlighet med vad som anförts i motionen,
          </note>
          <note>
            5. att riksdagen hos regeringen begär förslag om höjning av gränsen
            för uttag av statlig inkomstskatt, i enlighet med vad som anförts
            i motionen,
          </note>
          <note>
            6. att riksdagen beslutar slopa dubbelbeskattningen av vinster
            i aktiebolag fr.o.m. den 1 januari 2000, i enlighet med vad som
            anförts i motionen,
          </note>
          <note>
            7. att riksdagen beslutar avskaffa förmögenhetsskatten med verkan
            från år 2000, i enlighet med vad som anförts i motionen,
          </note>
          <note>
            8. att riksdagen hos regeringen begär förslag om lindrade fåmansbolagsregler
            och stoppregler i enlighet med vad som anförts i motionen,
          </note>
          <note>
            9. att riksdagen hos regeringen begär förslag om skattereduktion
            för hushållstjänster i enlighet med vad som anförts i motionen,
          </note>
          <note>
            10. att riksdagen hos regeringen begär förslag om skattesänkningar
            för ökad internationell konkurrensneutralitet i enlighet med vad
            som anförts i motionen,
          </note>
          <note>
            11. att riksdagen beslutar slopa turordningsreglerna i lagen
            om anställningsskydd (LAS), i enlighet med vad som anförts i motionen,
          </note>
          <note>
            12. att riksdagen beslutar förbjuda sympatiåtgärder i samband
            med arbetskonflikt, i enlighet med vad som anförts i motionen,
          </note>
          <note>
            13. att riksdagen beslutar avskaffa det fackliga vetot vid upphandlingar,
            i enlighet med vad som anförts i motionen,
          </note>
          <note>
            14. att riksdagen beslutar avskaffa rätten att försätta enmansföretagare
            i blockad, i enlighet med vad som anförts i motionen,
          </note>
          <note>
            15. att riksdagen hos regeringen begär förslag om en genomgripande
            reform av arbetsmarknadsreglerna i enlighet med vad som anförts
            i motionen,
          </note>
          <note>
            16. att riksdagen hos regeringen begär förslag om ett regelförenklingsprogram
            i enlighet med vad som anförts i motionen,
          </note>
          <note>
            17. att riksdagen hos regeringen begär förslag om införande av
            en s.k. solnedgångsparagraf i enlighet med vad som anförts i motionen,
          </note>
          <note>
            18. att riksdagen beslutar utvidga rätten att använda s.k. F-skattesedel,
            i enlighet med vad som anförts i motionen,
          </note>
          <note>
            19. att riksdagen hos regeringen begär förslag om kompetenshöjande
            åtgärder i enlighet med vad som anförts i motionen.
          </note>
          <note>
            Stockholm den 19 januari 1999
          </note>
          <note>
            Carl Bildt (m)
          </note>
          <note>
            Lars Tobisson (m)
          </note>
          <note>
            Anders Björck (m)
          </note>
          <note>
            Chris Heister (m)
          </note>
          <note>
            Henrik Landerholm (m)
          </note>
          <note>
            Bo Lundgren (m)
          </note>
          <note>
            Per Unckel (m)
          </note>
          <note>
            Beatrice Ask (m)
          </note>
          <note>
            Carl Fredrik Graf (m)
          </note>
          <note>
            Gun Hellsvik (m)
          </note>
          <note>
            Göran Lennmarker (m)
          </note>
          <note>
            Inger René (m)
          </note>
          <note>
            Per Westerberg (m)
          </note>
          <note>
            5 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 21 januari
          </note>
          <note>
            1998/99:111 av Anne Ludvigsson (s) till statsrådet
          </note>
          <note>
            Ulrica Messing
          </note>
          <note>
            Problem för invandrare utan svenskt medborgarskap
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 26 januari.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 21 januari
          </note>
          <note>
            1998/99:271 av Ulla Hoffmann (v) till statsrådet
          </note>
          <note>
            Lars-Erik Lövdén
          </note>
          <note>
            Det kommunala utjämningssystemet och äldreomsorgen
          </note>
          <note>
            1998/99:272 av Per Lager (v) till statsrådet Lars-Erik
          </note>
          <note>
            Lövdén
          </note>
          <note>
            Det kommunala utjämningssystemet och stödet till kvinnor
          </note>
          <note>
            den 22 januari
          </note>
          <note>
            1998/99:273 av Per Lager (mp) till statsrådet Pierre
          </note>
          <note>
            Schori
          </note>
          <note>
            Grigorij Pasko
          </note>
          <note>
            1998/99:274 av Britt-Marie Danestig (v) till utbildningsministern
          </note>
          <note>
            Medicinarutbildningen och kvicksilverförgiftning m.m.
          </note>
          <note>
            1998/99:275 av Göran Hägglund (kd) till finansministern
          </note>
          <note>
            Skatteuppgörelse om maxtaxa på dagis
          </note>
          <note>
            1998/99:276 av Karin Pilsäter (fp) till näringsministern
          </note>
          <note>
            Telia
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 26 januari.
          </note>
          <note>
            7 § Kammaren åtskildes kl. 13.13.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 3 § anf. 58 (delvis), av tredje vice talmannen därefter
            t.o.m. anf. 124 (delvis) och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
