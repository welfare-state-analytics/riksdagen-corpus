<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--70</head>
          <docDate when="1999-03-17 00:00:00">1999-03-17 00:00:00</docDate>
        </div>
      </front>
      <body>
        <div>
          <note>
            19.00 - 21.37
          </note>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Särskilt anordnad debatt om Agenda
          </note>
          <note>
            2000
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Herr talman! Det har varit dramatiska dagar i EU.
          </note>
          <note>
            Några har kallat det inträffade den värsta krisen i
          </note>
          <note>
            EU:s historia. Kommissionens avgång är en logisk följd av den
            allvarliga krisen. Jag tycker att det är bra att det blir tydligt
            att slarv och fusk med EU-pengar inte kan accepteras.
          </note>
          <note>
            Det är klart att avgången innebär svårigheter för
          </note>
          <note>
            EU:s arbete på kort sikt, men på längre sikt kan det som hänt
            bidra till en modernare, öppnare och mer effektiv union. Nu måste
            alla inse att förändringar är nödvändiga. Det betyder bättre regler
            för öppenhet och offentlighet i EU, det som Sverige har kämpat
            för och i stor utsträckning också lyckats med i Amsterdamfördraget.
            Det betyder en skärpt ekonomisk kontroll, mindre byråkrati och
            en union närmare medborgarna.
          </note>
          <note>
            Agenda 2000, som vi skall tala om i dag, är en viktig del av
            moderniseringen av EU. Agenda 2000 är också nödvändig för att
            förbereda EU:s utvidgning, det stora fredsprojektet att ena Öst-
            och Västeuropa.
          </note>
          <note>
            Därför är det viktigt att få beslut om Agenda 2000 i vår och
            att trots kommissionens avgång försöka få en överenskommelse i
            Berlin nästa vecka.
          </note>
          <note>
            Agenda 2000 handlar om att förbereda EU för framtiden, att modernisera
            och reformera gamla subventionssystem för jordbruket, att klara
            ut EU:s budget för de kommande sju åren och att underlätta enandet
            av Europa, EU:s utvidgning till nya länder.
          </note>
          <note>
            I dag skall vi främst tala om den nya framtida budgetplanen.
            I mars förra året presenterade kommissionen förslag till en ny
            budgetplan för att fastställa de ekonomiska ramarna, och det påverkar
            naturligtvis den framtida inriktningen av arbetet. De två största
            kostnadsposterna är den gemensamma jordbrukspolitiken, som motsvarar
            ca 45 % av utgifterna, och strukturpolitiken, som tar ca 35 %
            i anspråk. Resterande 20 % är uppdelade på utrikespolitik inklusive
            bistånd och interna program, som t.ex. forskning och utveckling
            samt administration.
          </note>
          <note>
            Medel har också öronmärkts för kostnader som hör samman med utvidgningen,
            t.ex. stödet till de blivande medlemmarna och extra resurser till
            de nya medlemmarna.
          </note>
          <note>
            Sverige har i grova drag fyra övergripande mål i förhandlingarna.
            Dessa fyra mål är att kostnaderna måste begränsas, att en genomgripande
            reform av den framtida jordbrukspolitiken kan genomföras, att
            regionalstödet i Sverige kan fortleva och - kanske det allra viktigaste
            - att göra något åt det faktum att vi betalar betydligt mer i
            medlemsavgift än vi får tillbaka, vår s.k. nettobördesituation.
            Jag återkommer till alla de här fyra frågorna.
          </note>
          <note>
            Vi är nu mitt uppe i en väldigt intensiv avslutningsfas i arbetet.
            Den 24-25 mars är det toppmöte i
          </note>
          <note>
            Berlin. Alla hoppas vi att vi skall klara målet och tidsplanen
            att faktiskt komma överens i Berlin nästa vecka.
          </note>
          <note>
            Jag går så in på de fyra övergripande målen. Det första gäller
            budgetens storlek. Regeringens utgångspunkt när vi inledde förhandlingarna
            var att vi nationellt - precis som övriga länder - har arbetat
            för en stram budget och varit tvungna att strama åt under senare
            år. Det måste också gälla för EU. Vi har därför velat ha kvar
            kostnaderna på 85 miljarder euro fram till år 2006 i stället för
            att acceptera den ökning till
          </note>
          <note>
            105 miljarder som kommissionen föreslagit.
          </note>
          <note>
            Det finns två skäl till detta. Dels är det inte försvarbart att
            de gemensamma kostnaderna i EU tillåts öka när vi i våra nationella
            budgetar måste vända på varje krona, dels måste vi ha tillräckligt
            med resurser kvar för att klara utvidgningen.
          </note>
          <note>
            Den andra frågan är jordbruket. Den överenskommelse som slöts
            för knappt en vecka sedan om den gemensamma jordbrukspolitiken
            ligger i linje med svenska önskemål. Vi har länge drivit på för
            en sundare och mer marknadsorienterad jordbrukspolitik. Jordbruket
            bör egentligen behandlas som vilken annan näringsverksamhet som
            helst. Den nuvarande jordbrukspolitiken i EU går inte att försvara.
            Den är dyr, ineffektiv och alldeles för hårt reglerad.
          </note>
          <note>
            I Sverige inledde vi ju en reform redan innan vårt land blev
            medlem, och vi har sedan inom EU fortsatt att driva en liberal
            och frihandelsinriktad politik. Den reform som man nu enats om
            innebär ett trendbrott, där man går från marknadsreglerande prisstödssystem
            till direkta producentstöd. Det kan innebära och kommer att innebära
            lägre priser och ökad konkurrens. Samtidigt har vi inom ramen
            för detta försökt slå vakt om speciella och specifika svenska
            intressen.
          </note>
          <note>
            Men reformen är fortfarande för dyr. Kostnaderna håller sig inte
            inom de ramar som stats- och regeringscheferna tidigare har beslutat
            om. Vi kommer därför från svensk sida att fortsätta att driva
            kravet att stödet till jordbruket trappas ned över tiden.
          </note>
          <note>
            Den tredje frågan, herr talman, är struktur- och regionalpolitiken.
            Dagens struktur- och regionalpolitik i EU präglas av ett mycket
            komplicerat och krångligt regelverk. Vi ställer oss därför helt
            bakom kommissionens förslag att förenkla, effektivisera och koncentrera
            politiken. Däremot tycker vi även här att kommissionen är lite
            för vidlyftig vad gäller kostnaderna. Vi skulle vilja hålla nere
            kostnaderna till 28
          </note>
          <note>
            miljarder euro per år, medan kommissionen har föreslagit 34 miljarder
            euro per år.
          </note>
          <note>
            Kommissionens förslag innebär att man övergår från dagens sex
            strukturpolitiska mål till tre. Det tycker vi är bra. Man föreslår
            också att de gemensamma programmen bantas till tre. Även det tycker
            vi är riktigt. Programmen kommer att riktas mot de mest behövande
            regionerna inom unionen och kommer dessutom att skapa utrymme
            för att vi skall kunna få bra program i de nya medlemsländerna.
          </note>
          <note>
            Det är fortfarande många frågor som inte har lösts: omfattningen
            av och stödnivåerna för mål 1, 2
          </note>
          <note>
            och 3, hur medlen skall fördelas mellan dessa mål samt dessutom
            vilka stödnivåer som skall finnas för den s.k. sammanhållningsfonden.
          </note>
          <note>
            En viktig svensk fråga i detta är det som vi var överens om i
            anslutningsförhandlingarna, nämligen att stödet till glesbygden
            i Norrland måste upprätthållas. Därför vill vi ha ett s.k. gleshetskriterium
            i det nya mål 1. Vi vill dessutom att den geografiska avgränsningen
            för våra mål 1-områden skall göras på ett annat sätt än i dag,
            så att hela Norrbottens, Västerbottens, Västernorrlands och Jämtlands
            län därmed omfattas av mål 1.
          </note>
          <note>
            Slutligen, herr talman, vill jag ta upp den viktiga frågan om
            bördefördelningen.
          </note>
          <note>
            Det är ett välkänt faktum att Sverige betalar in mer till EU:s
            budget än vad vi får tillbaka. I år betalar vi in 22 miljarder
            kronor. Vi får tillbaka i form av jordbruks- och regionalstöd
            ca 11 miljarder kronor.
          </note>
          <note>
            Det innebär alltså ett underskott på ca 11 miljarder kronor.
          </note>
          <note>
            Vi vet också att vår nettobörda - dvs. skillnaden mellan det
            som vi betalar och det som vi får tillbaka -
          </note>
          <note>
            kommer att bli ännu större om budgeten tillåts öka enligt kommissionens
            förslag. Därtill måste vi, precis som alla andra, stå för vår
            andel av kostnaderna för utvidgningen.
          </note>
          <note>
            Även om samarbetet inom EU är väldigt omfattande, och man i och
            för sig inte skall räkna fördelar enbart i kronor och ören, är
            även detta med kronor och ören viktigt, och vi måste arbeta för
            ett mer rättvist avgiftssystem.
          </note>
          <note>
            När vi började förhandlingarna och tog upp frågan om bördefördelningen
            fanns den inte ens på bordet.
          </note>
          <note>
            Det var inget land som ville diskutera den frågan. Nu ligger
            den på bordet. Efter helgens förhandlingar konstaterade min tyske
            kollega att detta är kanske en av de allra viktigaste frågorna
            som måste lösas innan man kan nå en överenskommelse om Agenda
            2000.
          </note>
          <note>
            De flesta medlemsländer erkänner vårt och andras problem, men
            det finns ännu inte någon enighet om lösningen.
          </note>
          <note>
            En strikt budget, som är viktigt i sig, är alltså inte tillräckligt
            för att man skall komma till rätta med problemet. Vi måste arbeta
            med t.ex. en s.k. nettokorrigeringsmekanism eller med en brittisk
            lösning, och det finns andra förslag som jag återkommer till senare
            i debatten, eftersom jag ser att min talartid håller på att ta
            slut.
          </note>
          <note>
            Herr talman! Slutligen: Vår kanske viktigaste politiska fråga
            inför framtiden är att underlätta utvidgningen. Om vi lyckas i
            Agenda 2000 och får en stram budgetplan, då blir det mer pengar
            till de nya medlemsländerna. Om den gemensamma jordbrukspolitiken
            genomgår en genomgripande reform underlättas utvidgningen. Om
            strukturpolitiken koncentreras och förenklas underlättas också
            utvidgningen.
          </note>
          <note>
            Nu skall vi driva förhandlingar så att vi får ett så bra resultat
            som möjligt för svensk del, men där vi också underlättar för utvidgningen
            och den politiska framtiden för unionen.
          </note>
          <note type="speaker">
            Anf. 2 LARS TOBISSON (m):
          </note>
          <note>
            Herr talman! Agenda 2000 gäller mycket viktiga frågor. Det handlar
            om EU:s finanser, om jordbruksstöd och regionalpolitik. Men framför
            allt handlar det om att göra EU redo för att ta emot de nya länder
            som ansökt om medlemskap efter kommunismens fall i
          </note>
          <note>
            Central- och Östeuropa.
          </note>
          <note>
            Därför är det bra med denna debatt inför slutförhandlingarna
            vid Europeiska rådets möte i Berlin nästa vecka. Men om förhandlingsläget
            var besvärligt när utrikesministrarna sågs senast, kan det inte
            undgå att försvåras av de senaste dagarnas händelser i Bryssel.
          </note>
          <note>
            Kommissionens avgång efter kritik för oegentligheter och svågerpolitik
            kan möjligen leda till en bättre ordning i framtiden. Men på kort
            sikt är risken stor för handlingsförlamning. Mycket hänger på
            hur det tyska ordförandeskapet förmår att hantera situationen.
          </note>
          <note>
            Men även den tyska regeringen är försvagad efter finansministerns
            avgång nyligen.
          </note>
          <note>
            Skall reformarbetet inom EU och utvidgningen kunna drivas vidare
            måste kommissionen snabbt komma i gång igen. Att utse en ny kommission
            är i sig en komplicerad procedur. Den underlättas nu inte av att
            Europaparlamentet har en viktig roll att spela och att det nuvarande
            parlamentet snart skall upplösas inför valet i juni. Det nyvalda
            parlamentet blir knappast beslutsdugligt förrän en bit in på hösten.
          </note>
          <note>
            Hur anser regeringen att läget skall hanteras efter kommissionens
            plötsliga avgång? Att redan nu välja ny kommission för fem år
            framåt torde inte vara förenligt med fördraget. Skall en tillfällig
            ny besättning utses med alla de komplikationer jag tidigare nämnt
            och den tidsutdräkt som detta medför? Eller går det att finna
            en övergångslösning, där de mest belastade kommissionärerna försvinner,
            medan återstoden sköter löpande ärenden fram till årsskiftet,
            samtidigt som ordinarie tidtabell följs för valet av en ny kommission
            för nästa femårsperiod?
          </note>
          <note>
            Det är angeläget att toppmötet i Berlin kommer fram till ett
            snabbt svar på denna fråga. Annars finns det en risk för att medlemsstater,
            som är ovilliga till de reformer som Agenda 2000 förutsätter,
            tar avsaknaden av en kommission till ursäkt för att skjuta beslut
            på framtiden. Till följd av de förhållanden som jag nyss berört
            - valet av nytt Europaparlament och byte av kommission - skulle
            det innebära ett dröjsmål på sannolikt bortåt ett år, och det
            har Europasamarbetet faktiskt inte råd med.
          </note>
          <note>
            Herr talman! Agenda 2000 handlar i stor utsträckning om ekonomi.
            Före årets slut skall det antas ett nytt finansiellt perspektiv
            - en flerårsbudget för perioden 2000-2006. Och när det handlar
            om ekonomi inom EU, rör det sig i hög grad om jordbruks- och regionalpolitik.
            Dessa båda områden svarar ju för nära hälften respektive drygt
            en tredjedel av EU:s utgifter.
          </note>
          <note>
            Det är glädjande att det tycks finnas ett brett stöd i medlemsländerna
            för stor återhållsamhet på utgiftssidan. Som vi moderater ser
            det bör utgifterna för EU:s nuvarande 15 medlemsländer frysas
            på nuvarande nivå, så att det utrymme som kvarstår till budgettaket
            på 1,27 % av BNI kan disponeras för nya medlemsstater.
          </note>
          <note>
            Återhållsamhet på utgiftssidan är en förutsättning för att medlemsavgiften
            skall kunna hållas nere. Det har särskild betydelse för Sverige,
            eftersom vi tillsammans med några av EU:s rikare medlemsländer
            är nettobetalare. Vi betalar alltså - som utrikesministern var
            inne på - in till den gemensamma kassan betydligt mer än vad vi
            får tillbaka. I annat sammanhang har utrikesministern sagt att
            detta är en följd av att den borgerliga regeringen var dålig på
            att förhandla inför Sveriges inträde i EU. Men avgiftssystemet
            var då fastlagt och gick inte att komma åt med någon smart förhandlingsteknik.
            Vad vi lyckades med var att utverka en nedsättning av avgiften
            under en infasningsperiod, och jag kan försäkra utrikesministern
            att den dåvarande socialdemokratiska oppositionen -
          </note>
          <note>
            personifierad främst av Mats Hellström - var inkopplad hela tiden
            och fullt införstådd med vad som hände. Det är först nu som reglerna
            för avgiftssystemet kan ändras, och vi får väl se vilka stordåd
            utrikesministern kan uträtta. Jag önskar lycka till, men skildringen
            av att det var försummelser som inträffade när vi förhandlade
            om medlemskapet är djupt oriktig.
          </note>
          <note>
            Jag har noterat att regeringen i alla fall inte skäms för att
            i detta sammanhang åberopa Sveriges relativa fattigdom. Bland
            EU:s 15 medlemsländer kommer
          </note>
          <note>
            Sverige först på elfte plats i välstånd. Att vi ändå blir nettobetalare
            har ungefär samma beräkningstekniska förklaring som en gång ansågs
            motivera Storbritanniens rabatt. Det bästa vore naturligtvis att
            sätta ett tak för nettobidragets storlek, som då även skulle avlösa
            den brittiska rabatten. Men är inte denna väg framkomlig, skulle
            en övergång till en rent BNI-baserad avgiftsberäkning vara en
            hjälp, i synnerhet om det vore möjligt att utgå från köpkraftskorrigerad
            BNI, som ju så tydligt avslöjar Sveriges svaga ekonomi.
          </note>
          <note>
            I detta sammanhang kan jag inte underlåta att påpeka att den
            svenska avgiften i år blir 2 miljarder kronor större än vad den
            hade behövt vara om vi, i likhet med t.ex. Finland, anslutit oss
            till euron från starten eller åtminstone låst kronans värde mot
            euron i den europeiska växelkursmekanismen ERM. Så en del av vår
            extra börda är faktiskt självförvållad.
          </note>
          <note>
            Herr talman! Vi moderater har länge hävdat att jordbrukspolitiken
            inom EU måste bli mer marknadsanpassad. Kommissionens förslag
            i det avseendet var ett klart steg i rätt riktning. Sedan har
            jordbruksministrarna fört segdragna förhandlingar, som skulle
            ha varit avslutade före jul. Men det dröjde till förra veckan,
            innan de presenterade en uppgörelse som enligt jordbruksminister
            Winberg var en strålande framgång för Europa i allmänhet och för
            Sverige i synnerhet. Det är bara det - vilket också utrikesministern
            medgav - att kostnaderna klart överskrider den ram som jordbruket
            blivit tilldelad. Dessutom sägs det inget om nedtrappning i framtiden.
            En sådan kommer under alla omständigheter att tvinga sig på, om
            inte redan i den kommande WTO-rundan så dock när nya medlemsländer
            skall tas in.
          </note>
          <note>
            Vid EU-nämndens sammanträde i fredags uppmanade jag jordbruksministern
            att dämpa sina glädjetjut.
          </note>
          <note>
            Det fanns en viss återklang av detta i utrikesministerns anförande
            här. Det föreligger ju faktiskt inte något slutligt resultat så
            länge det inte ryms inom ramen. Och i de förhandlingar som återstår
            mellan utrikesministrar och regeringschefer finns det en risk
            för att Sverige råkar illa ut om vår jordbruksminister ger intryck
            av att ha kammat hem särskilt stora vinster.
          </note>
          <note>
            De svenska jordbrukarna anser ju dessutom att utfallet är betydligt
            sämre än för exempelvis Finland och Danmark. Men den viktigaste
            hjälpen till jordbrukarna är kanske inte fler och större bidrag
            från EU
          </note>
          <note>
            utan att de får jämförbara konkurrensförhållanden genom att de
            befrias från de extra pålagor som regeringen alldeles på egen
            hand lagt på dem i form av höga skatter på drivmedel, gödsel m.m.
          </note>
          <note>
            Är utrikesministern beredd att verka för att jordbruksstödet
            inom EU hålls inom den tilltänkta ramen på 40,5 miljarder euro,
            att det redan nu beslutas - och inte bara talas - om nedtrappning
            och att de svenska jordbrukarna på hemmaplan befrias från den
            extra ryggsäck de fått att bära av regeringen?
          </note>
          <note>
            Även när det gäller regionalpolitiken är återhållsamhet ett verksamt
            medel för att hålla nere Sveriges kostnader för EU-medlemskapet.
            Strävan måste vara att EU:s stöd går till dem som verkligen är
            svaga och eftersatta. På kort sikt bör stödet koncentreras till
            de regioner som ligger under 75 % av unionens bruttonationalprodukt
            per capita. På längre sikt bör strukturstöd ges endast till gränsöverskridande
            samarbete och i övrigt omvandlas till rabatt på medlemsavgiften.
          </note>
          <note>
            Att betala in pengar till EU för att sedan få dem tillbaka i
            form av strukturstöd är ju meningslöst. I sådana fall bör medlemsavgift
            och stöd kunna kvittas mot varandra.
          </note>
          <note>
            Vid de s.k. EFTA-ländernas, däribland Sveriges, inträde i EU
            tillkom nya sammanhållningsfonder för de fyra svagast utvecklade
            medlemsländerna. Det sades att detta stöd skulle avvecklas när
            dessa, de svaga länderna, kvalificerat sig för införande av euron.
            Så är nu faktiskt fallet för tre av dem. Och det fjärde - Grekland
            - förefaller hinna före Sverige, som trots att vi betraktades
            som ett rikt EFTA-land har svårt att uppfylla alla konvergenskriterier.
            Det har förvånat mig att Sverige inte kräver att sammanhållningsstödet
            skall fasas ut för länder som infört euron.
          </note>
          <note>
            Herr talman! De frågor som ryms under beteckningen Agenda 2000
            är viktiga för EU:s framtid och för Sveriges ställning i det europeiska
            samarbetet. Det säger sig självt att det inte är lätt att finna
            lösningar när alla 15 medlemsländer måste vara ense om tagen.
          </note>
          <note>
            Men redan kommissionens utgångsbud innebar ett viktigt steg framåt.
            Blir det dessutom gehör för den nypåfunna återhållsamheten på
            utgiftssidan, och för kravet på bördefördelning på inkomstsidan,
            så har faktiskt åtskilligt kunnat åstadkommits.
          </note>
          <note>
            Men med detta är EU inte redo att ta emot nya medlemmar. De institutionella
            frågor som aldrig löstes i Amsterdamfördraget, t.ex. röstviktningen
            i rådet samt kommissionens sammansättning och organisation, måste
            också hanteras. För att undvika ytterligare dröjsmål bör en ny
            regeringskonferens tillsättas så snart Amsterdamfördraget har
            trätt i kraft. Det blir väl någon gång nu på försommaren.
          </note>
          <note>
            Om dess uppdrag begränsas till nyss nämnda frågor bör arbetet
            kunna vara slutfört senast till Sveriges ordförandeskap våren
            2001. Göteborgsfördraget kanske kan bli en triumf för Sveriges
            utrikesminister oavsett om denna heter Anna Lindh eller - förhoppningsvis
            kanske - något annat.
          </note>
          <note type="speaker">
            Anf. 3 JOHAN LÖNNROTH (v):
          </note>
          <note>
            Herr talman! Det pågår en förhandling om budgeten, vårbudgeten,
            mellan tre partier. Det är inte en alldeles enkel förhandling.
            Vi har ett budgettak som vår finansminister försvarar som ett
            lejon. Vi kanske blir tvingade att spara på för oss vänsterpartister
            oerhört smärtsamma ting som mediciner och ulandsbistånd.
          </note>
          <note>
            Det finns ett utgiftsområde som spränger utgiftstaket rejält,
            och det är bidraget till EU. Det spränger med mer pengar än vad
            medicinsubventionerna spränger taket med. Men det här utgiftstaket
            för EU-
          </note>
          <note>
            betalningarna kan vi inte ändra. Det kan vi inte påverka. Det
            landar i år på storleksordningen 2 400 kr per invånare i Sverige.
            Det skulle ha varit ungefär
          </note>
          <note>
            2 100 enligt budgeten, men det landar förmodligen på uppemot
            2 400 kr.
          </note>
          <note>
            Nu vill EU-kommissionen kraftigt höja EU:s budget. År 2006 kommer
            vi enligt kommissionens förslag att ligga på nivån 3 000 kr per
            invånare. Regeringen och Anna Lindh säger, om jag räknar rätt,
            att man vill ligga ungefär på nivån 2 300 kr per invånare. Det
            är en ganska stor skillnad.
          </note>
          <note>
            Vad jag skulle vilja fråga, och få en försäkran av utrikesministern
            om, är: Kommer utrikesministern att vara lika hård i förhandlingarna
            om Agenda 2000 och de här pengarna som Erik Åsbrink är i förhandlingarna
            om budgeten?
          </note>
          <note>
            Om jag minns rätt var det så att när Margaret
          </note>
          <note>
            Thatcher drev igenom den berömda brittiska rabatten dängde hon
            sin handväska i bordet. Jag vet inte om utrikesminister Lindh
            brukar handväska, men jag skulle vilja ge det lilla tipset. Det
            finns ju en möjlighet att göra om Margaret Thatchers bravad. Även
            om hon inte gjorde så mycket annat som var särskilt klokt var
            det kanske ett ganska smart drag den gången.
          </note>
          <note>
            Eller så är det kanske Göran Persson som skall drämma sin plånbok
            i bordet, det vet jag inte. Det kanske också är en möjlighet.
            Ni kan ju agera båda två.
          </note>
          <note>
            Men mer allvarligt vill jag veta: Var går regeringens smärtgräns?
            Vad kommer regeringen att tolerera när det gäller den totala svenska
            avgiften till EU?
          </note>
          <note>
            Vi är överens om att det var bra att kommissionen avgick. Det
            var bra att de ledamöter av EU-
          </note>
          <note>
            parlamentet som inte ville rösta för misstroende mot kommissionen
            nu har ändrat sig och tänkt om. Vi skall inte hålla på att reta
            dem för det. De har blivit klokare, och det är bra.
          </note>
          <note>
            Kommissionens avgång öppnar också för en debatt om hela EU-systemet;
            om korruption och om bristande demokrati. Jag försökte en gång
            berätta för en ledamot av EU-parlamentet från södra Europa, jag
            skall inte peka ut något namn för att inte befrämja olika sorters
            fördomar, om den här affären med Mona
          </note>
          <note>
            Sahlin och tobleronen. Det var för den här manlige
          </note>
          <note>
            EU-parlamentarikern fullständigt obegripligt hur vi kunde debattera
            en chokladkaka.
          </note>
          <note>
            Det säger något om den kultur, det system, som råder inom EU.
            Där är det en självklarhet att man lever med de här privilegierna
            och lönenivåerna och att man kan använda systemet för att befrämja
            sin egen privata tillvaro på ett sätt som egentligen inte de vanliga
            väljarna har något att göra med.
          </note>
          <note>
            Det handlar om en demokratisyn som också präglar EU-systemet
            i stort. Jag brukar tala om den nya konstruktionen med centralbanken
            som inte får lyssna på vad parlamentariker säger om den ekonomiska
            politiken utan själva i slutna rum skall driva det här och forma
            penningpolitiken. Jag brukar säga att det egentligen är den gamla
            högerns syn på demokrati i ny tappning, dvs. att vanligt folk
            helt enkelt är för dumma för att kunna sköta den ekonomiska politiken.
            Därför måste man låsa in politiken bland experterna. Det är det
            synsätt som fortfarande präglar
          </note>
          <note>
            EU-systemet, och det är det som nu måste reformeras i grunden.
          </note>
          <note>
            Ekonomiprofessorn Calmfors skriver i det senaste numret av Ekonomisk
            debatt en mycket intressant artikel om EMU och den europeiska
            centralbanken som faktiskt har mycket stor bäring också på dagens
            debatt om Agenda 2000. Han skriver att det måste ske ett slags
            demokratisk kontroll över den europeiska centralbanken. Sedan
            vänder han sig till EMU:s vänner i Sverige och frågar retoriskt:
            Har ni förstått att den demokratiseringen framtvingar en federalism,
            en federal stat?
          </note>
          <note>
            Om man skall kunna utöva den demokratiska kontrollen måste det
            bli en federal stat. Jag tolkar
          </note>
          <note>
            Anna Lindh så att hon är positiv till EMU. Då vill jag fråga:
            Har utrikesministern förstått att om man skall klara denna demokrati
            leder EMU i sin förlängning med nödvändighet till en federal superstat?
          </note>
          <note>
            Jag ställer gärna samma fråga till Lars Tobisson som ju är en
            ännu mer tydlig förespråkare för EMU.
          </note>
          <note>
            Jag skulle vilja påminna kammaren om att EU
          </note>
          <note>
            faktiskt är en tullunion. När Sverige gick med i EU
          </note>
          <note>
            betydde det att vi tvangs överge den förändrade politik som vi
            var på gång att skaffa oss inom jordbrukspolitiken och på textilområdet,
            där vi försökte driva den internationella solidariteten. EU-medlemskapet
            tvang oss in i en mer protektionistisk, osolidarisk, genomreglerad
            och byråkratiserad politik på båda de här områdena.
          </note>
          <note>
            Anna Lindh har alldeles rätt i att det finns en mycket stark
            ineffektivitet i det här systemet. Om vi skall klara vår svenska
            jordbrukspolitik måste vi faktiskt i huvudsak agera nationellt.
            Nu är det t.ex. en akut kris i det svenska jordbruket inom köttproduktionen.
            Då måste vi göra någonting, och det pågår samtal om den s.k. ryggsäcken.
            Det kan jag försäkra
          </note>
          <note>
            Lars Tobisson som ställde frågor om det. Men om vi i längden
            skall klara av miljöomställningen och kunna fortsätta att ha ett
            starkt och miljövänligt svenskt jordbruk måste vi i huvudsak agera
            nationellt.
          </note>
          <note>
            Jag skulle vilja ställa en fråga till Lars Tobisson.
          </note>
          <note>
            Ni pratar ju väldigt gärna om ineffektivitet, företagsstöd och
            alla möjliga byråkratiska anordningar inom
          </note>
          <note>
            Sverige. Ni angriper frejdigt alla möjliga sorters subventioner
            av det ena eller det andra. Men varför är dessa subventioner så
            mycket bättre om de går omvägen via Bryssel och EU-budgeten? Det
            verkar ju så.
          </note>
          <note>
            Man hör sällan Lars Tobisson med samma glöd angripa de här mängderna
            av ineffektivt använda pengar i EU.
          </note>
          <note>
            Vänsterpartiet är för internationell solidaritet. Vi måste bryta
            den trend som har pågått i Sverige där
          </note>
          <note>
            Sveriges röst i världen alltmer har tystnat. Sverige har alltmer
            blivit en liten och svag röst i det totala EU-
          </note>
          <note>
            systemet. Sverige håller på att tappa sin profil av internationell
            global solidaritet.
          </note>
          <note>
            I de här förhandlingarna, för att till sist återvända till dem,
            pågår det diskussioner om att ytterligare begränsa u-landsbiståndet,
            samtidigt som vi förmodligen kommer att tvingas att betala ännu
            mer till EU
          </note>
          <note>
            om inte Anna Lindh åstadkommer ett underverk. Min sista fråga
            till utrikesministern är: Anser utrikesministern att det är väsentligt
            och avgörande att vi nu kan bryta denna trend och i stället göra
            tvärtom, dvs.
          </note>
          <note>
            använda mer pengar för den globala solidariteten med jordens
            fattigaste länder och rejält banta anslagen till detta byråkratiska
            och ineffektiva EU-system?
          </note>
          <note type="speaker">
            Anf. 4 HOLGER GUSTAFSSON (kd):
          </note>
          <note>
            Herr talman! Den här debatten skall handla om
          </note>
          <note>
            Agenda 2000, dvs. nästa stora steg för EU att öppna för medlemskap
            för länder som önskar bli medlemmar i unionen.
          </note>
          <note>
            För att skapa förutsättningar för detta krävs en rad förändringar
            som kraftfullt berör de nuvarande 15
          </note>
          <note>
            medlemsländerna. Agenda 2000 är ett åtgärdspaket som skapar djup
            och ingående debatt också här i
          </note>
          <note>
            Sverige, och det är bra.
          </note>
          <note>
            Låt mig redan här i inledningen slå fast att vi kristdemokrater
            inte tvekar inför projektet att ansluta de kandidatländer i Öst-
            och Centraleuropa som nu är aktuella. Vi vill också se en fortsatt
            öppning och anslutning av nya länder i framtiden. Jag vill gärna
            återkomma till motiven till detta.
          </note>
          <note>
            Herr talman! Inför ett framtidsprojekt som Agenda 2000 är det
            viktigt att vi har rätt proportioner på
          </note>
          <note>
            Europa och Europas roll i förhållande till den närmaste omgivningen.
            Söder och sydost om Europa möter vi kontinenter som präglas av
            nationalism och revirtänkande och där frånvaron av demokrati och
            mänskliga rättigheter ständigt leder till stamkrig och fattigdom.
            Trots stundtals enorma biståndsinsatser kan vi där uppleva en
            hopplöshet inför samhällsutvecklingen. Jag tänker på Afrika och
            delar av Mellanöstern.
          </note>
          <note>
            Öst och nordöst om Europa möter vi resterna av det forna Sovjetunionen
            som byggdes upp runt en centralistisk ideologi som skulle skapa
            ekonomiska jämlikar. Det var ett samhälle med en enda politik
            men med många angivare. Där ersattes demokrati och mänskliga rättigheter
            med taggtråd och höga murar mot omvärlden. I dag känner vi resultatet
            av detta samhällssystem som har lett till total fattigdom och
            till bestående kris och krig i f.d. Jugoslavien.
          </note>
          <note>
            Herr talman! Detta är Europas närmaste grannar, och avståndet
            är bara någon timmes resa. EU och
          </note>
          <note>
            Europa består av många kulturer, många språk, många religioner
            och många politiska influenser som det ibland kostar ganska mycket
            att slå vakt om och överbrygga för ett fungerande samarbete.
          </note>
          <note>
            Europa står framför allt för ett engagemang för demokrati och
            mänskliga rättigheter och för fred och frihet. Detta är enligt
            oss kristdemokrater värden som måste spridas på alla upptänkliga
            sätt, inte minst till
          </note>
          <note>
            Europas närmaste grannar. Det är detta som Agenda
          </note>
          <note>
            2000 handlar om. Det är kostnaderna för det projektet som vi
            skall ta ställning till när vi värderar politik, samarbete och
            ekonomisk standard inom och runt
          </note>
          <note>
            Europa.
          </note>
          <note>
            För mig är det helt oförståeligt hur vi kan ha två partier i
            Sverige som argumenterar för att Sverige skall ta steget ur EU
            och därmed öppna upp för mer nationalistiska och kostnadsmässigt
            egoistiska strömningar.
          </note>
          <note>
            Den demokrati och de mänskliga rättigheter som
          </note>
          <note>
            EU:s 15 medlemsländer står för behöver med all kraft mobiliseras
            för att få en spridning till vår del av världen. Dessa värden
            sprids inte av vinden, och de kan inte heller köpas för pengar.
            Det är värden som ständigt måste hållas vid liv. Varje ny generation
            måste vinnas för dessa värden.
          </note>
          <note>
            Vilken människosyn ligger bakom en Europapolitik där man hävdar
            att Sverige av egoistiska skäl skall gå ut ur EU, medan man stöder
            nya länders ingång i
          </note>
          <note>
            EU? Är tanken att de skall bära de ekonomiska kostnaderna själva?
            Är det det som är filosofin?
          </note>
          <note>
            Låt mig återkomma till de ekonomiska proportionerna i Europaprojektet.
            Någon har räknat ut att hela
          </note>
          <note>
            EU:s budget, dvs. de 15 medlemsländernas avgifter ett helt år,
            är ungefär samma kostnad som en dags kostnader i samband med andra
            världskriget för Europa. Och de ständigt framlyfta kostnaderna
            för den gemensamma jordbrukspolitiken uppgår de facto till någon
            tiondel av medlemsländernas samlade BNI.
          </note>
          <note>
            Det är klokt att vi behåller proportionerna i det här sammanhanget!
          </note>
          <note>
            Herr talman! Vi kristdemokrater anser att det är nödvändigt att
            nya steg i EU:s utvidgning tas, och därmed står vi helt bakom
            de steg som representeras av Agenda 2000. För oss handlar det
            om ett medmänskligt projekt som säkrar demokrati och mänskliga
            rättigheter och som säkrar en ekonomisk utveckling för kandidatländerna.
            Det är också en säkerhetspolitisk nödvändighet med ett projekt
            som syftar till att bevara freden och utvidga friheten i vår region
            av
          </note>
          <note>
            Europa.
          </note>
          <note>
            Detta är huvudfåran i svensk kristdemokratisk Europapolitik.
            Det innebär inte att vi är omedvetna om
          </note>
          <note>
            EU:s många vardagsproblem - tvärtom! För att åstadkomma en bättre
            lösning på alla dessa problem kommer vi att engagera oss starkt
            i det kommande
          </note>
          <note>
            Europavalet i sommar.
          </note>
          <note>
            Herr talman! Så vill jag beröra de nu aktuella kostnaderna som
            är specifikt förknippade med Agenda 2000. Vi kristdemokrater är
            i stort överens med kommissionen om att dagens kostnader för strukturfonder
            och jordbrukspolitik kan reduceras för medlemsländerna. Regeringens
            krav på en stramare budget stöder vi också. Målet är att budgeten
            2000-2006
          </note>
          <note>
            skall sikta in sig på en oförändrad budgetnivå, och den kamp
            som förs från svensk sida står vi bakom.
          </note>
          <note>
            Men vi är inte överens med den svenska regeringen om den förhandlingsstrategi
            som nu är på väg att sätta Sverige i en konkurrenssituation som
            är till mycket stor nackdel för vårt land. Det är en strategi
            som gör att vi förlorar ekonomi och arbetstillfällen i relation
            till övriga medlemsländer på den gemensamma marknaden.
          </note>
          <note>
            Herr talman! Det förefaller som att Sverige i de pågående förhandlingarna
            förlorar konkurrenskraft i förhållande till de övriga medlemsländerna
            både på grund av utanförskapet i EMU och framför allt på grund
            av en oskicklig strategi i de nu avslutade jordbruksförhandlingarna.
            Det räcker att göra en jämförelse med Finland för att konstatera
            detta.
          </note>
          <note>
            Eventuella kostnader för utanförskapet i EMU är vi kristdemokrater
            beredda att ta vår del av ansvaret för eftersom vi har den ståndpunkten
            att vi vill avvakta introduktionen och även en folkomröstning.
          </note>
          <note>
            Men en klumpig och osmart strategi i jordbruksförhandlingarna,
            vars resultat mer liknar ett stolpskott än ett uppnående av ett
            nationellt ekonomiskt mål, känner vi ingen som helst delaktighet
            i.
          </note>
          <note>
            Uppgörelsen innebär att man har sålt ut svenskt jordbruks konkurrensförmåga
            och därmed ytterligare reducerat antalet arbetstillfällen inom
            såväl det svenska jordbrukets primärproduktion som inom hela den
            svenska livsmedelsindustrin. De svenska bönderna har redan tidigare
            en ekonomisk konkurrensnackdel på i stort sett 1 500 miljoner
            kronor per år. Nu förvärras det genom att bl.a. Finland har gjort
            en betydligt mera framgångsrik förhandling, där man i stället
            har lyckats få EU:s förståelse för ökade kostnader i finskt klimat
            jämfört med situationen i övriga
          </note>
          <note>
            Europa.
          </note>
          <note>
            Den svenska regeringen valde en ensidig strategi med ambitioner
            att alla medlemsländer skulle reducera stöd och bidrag till livsmedelsproduktionen
            och i stället betala hela matpriset i butiken.
          </note>
          <note>
            Detta förhandlingsmål höll man fast vid så länge, tillsammans
            med Danmark, Storbritannien och Italien, att när övriga länder
            kom fram till en uppgörelse fanns det inte tillräcklig svensk
            beredskap för att få hem mer än några mycket begränsade fördelar
            för
          </note>
          <note>
            Sverige.
          </note>
          <note>
            Så har man mage att framställa detta resultat som en framgång
            för konsumenterna. Regeringens förhandling leder till att en ökad
            andel av livsmedelsproduktionen flyttas utomlands med de kvalitetsproblem
            som vi väl känner till i det sammanhanget.
          </note>
          <note>
            Vidare leder det till färre arbetstillfällen och en ökad svårighet
            för svensk landsbygd att klara den ekonomiska försörjningen.
          </note>
          <note>
            Herr talman! Konsumenten är inte bara konsument, han eller hon
            är också arbetstagare, och ganska många av oss bor på landsbygden.
          </note>
          <note>
            Herr talman! Den i Europaperspektivet haltande svenska regeringsmajoriteten
            har redan lett till ett dåligt förhandlingsresultat där Sverige
            i relation till de övriga länderna har förlorat stora pengar.
          </note>
          <note>
            Nu återstår förhandlingarna om strukturfonderna och regionalstöden
            till Sverige och den andel som
          </note>
          <note>
            Sverige skall betala av den gemensamma EU-
          </note>
          <note>
            budgeten.
          </note>
          <note>
            Vi kristdemokrater anser att svenska medborgare skall ha lika
            förutsättningar som andra länders medborgare att arbeta, sälja
            och konkurrera på den gemensamma marknaden. Då har vi bättre förutsättningar
            både att tåla kostnadsnivåer och att gemensamt bära kostnaderna
            för Agenda 2000 och allt vad det innebär för kommande generationer
            i Europa och dess närmaste områden.
          </note>
          <note>
            Herr talman! Till sist: Finland och Österrike har lyckats skapa
            positiva ekonomiska cirklar kring sitt medlemskap, medan Sverige
            drar runt i en negativ cirkel. Detta kritiserar vi regeringen,
            Vänsterpartiet och Miljöpartiet för.
          </note>
          <note type="speaker">
            Anf. 5 ÅSA TORSTENSSON (c):
          </note>
          <note>
            Herr talman! EU står utan kommission. Kommande beslut om Agenda
            2000 bedöms vara i gungning och EU:s trovärdighet är starkt skadeskjuten.
            Det gör naturligtvis att resultatet av nu aktuella Agenda 2000-
          </note>
          <note>
            förhandlingar blir mycket viktigt för att nu anta inriktningen
            för EU:s framtida arbete, upprätta långsiktiga politiska mål för
            2000-talet, skapa en grund för en trovärdighet hos medlemsländernas
            invånare och komma närmare medborgarna.
          </note>
          <note>
            Anna Lindh har ett betydande ansvar för det svenska uppträdandet
            i förhandlingarna om Agenda
          </note>
          <note>
            2000. Det är viktiga förhandlingar som är av stor betydelse för
            vilken väg utvecklingen i Europa kommer att ta. Framtida generationer
            kommer att värdera dagens europeiska politiker på grundval av
            hur vi har klarat av sammanlänkningen av Europas länder och folk.
            Vi har möjlighet att ena Europas länder i ett nära och förpliktigande
            samarbete. Det kräver solidaritet och uppoffringar av oss alla.
          </note>
          <note>
            Sammanlänkningen av Europa är värt såväl ekonomiska som politiska
            uppoffringar. Detta är Centerpartiets entydiga besked. Vi vill
            att EU är öppet för omvärlden. Utvidgningen av Europeiska unionen
            till länderna i Central- och Östeuropa, inklusive Baltikum, innebär
            en historisk möjlighet för EU att medverka till ökad stabilitet
            och säkerhet på vår kontinent. För Centerpartiet är utvidgningen
            av EU österut en central fråga.
          </note>
          <note>
            Agenda 2000 handlar om detta, om att förbereda
          </note>
          <note>
            EU för utvidgningen och om att skapa resurser för att stödja
            ansökarländerna så att de kan bli redo för ett inträde i unionen.
          </note>
          <note>
            Herr talman! Den svenska regeringen har höga ambitioner för utvidgningen
            österut. Det finns ett brett och väl förankrat stöd i Sverige
            för EU:s utvidgning. Men hur rimmar regeringens förhandlingsupplägg
            när det gäller Agenda 2000 med dessa höga ambitioner för utvidgningen?
          </note>
          <note>
            Den svenska regeringen verkar ha en enda ambition just nu för
            Europapolitiken, och lösningen på alla europeiska problem och
            utmaningar verkar stavas sänkt svensk medlemsavgift till EU! Vad
            sänder det för signaler till våra grannländer på andra sidan Östersjön?
            Det är inget att hymla med att EU:s utvidgning måste få kosta!
            Lika viktigt är att de kostnader som utvidgningen medför fördelas
            efter bärkraft.
          </note>
          <note>
            Det är en vällovlig ambition att vara sparsam och nagelfara varje
            utgift. Men det är dock i dag uppenbart att den revisionsrapport
            som har fått EU-
          </note>
          <note>
            kommissionen att avgå visar på att stora brister vad gäller ansvarstagande,
            kryddat med lögner och passivitet, har kunnat prägla hanteringen
            av våra gemensamma resurser. Det som nu har avslöjats är mycket
            allvarligt för både ambitionsnivåer, utvidgningstempo och aktuella
            förhandlingar. Kommissionens avgång räcker inte, utan nu måste
            regeringen, med statsministern, ställa krav på öppenhet och ökade
            kontrollfunktioner. EU:s trovärdighet och förankring bland medlemsländernas
            invånare är med rätta starkt skadeskjutet men måste inte desto
            mindre åtgärdas med stora krav på förändringar.
          </note>
          <note>
            Dagens formel för bördefördelning mellan EU:s medlemsländer har
            uppenbara brister. Den brittiska avgiftsrabatten är stötande.
            Men Centerpartiet ifrågasätter ändå regeringens prioriteringar.
            Det finns sannolikt bättre sätt att påskynda sammanläkningen av
          </note>
          <note>
            Europa och stärka solidariteten mellan EU:s länder och folk än
            att sänka den svenska avgiften till unionen.
          </note>
          <note>
            Utvidgningen har högsta prioritet för Centerpartiet. Men vi har
            också höga ambitioner för EU:s regionalpolitik. Regional- och
            strukturfondspolitiken skall ges sådan kraft och styrka att tillväxt
            och ökad sysselsättning kan uppnås i alla regioner. EU:s jordbrukspolitik
            är viktig. Den syftar till att trygga en europeisk livsmedelsproduktion
            och till att bevara och utveckla en levande landsbygd i unionen.
            Dessa mål är bra.
          </note>
          <note>
            Jag hyser visserligen inga illusioner om att socialdemokraterna
            bryr sig om en livskraftig jordbruksnäring eller värnar om den
            regionala utvecklingen i
          </note>
          <note>
            Europas utflyttningsregioner. Utifrån ett snävt, ickevisionärt
            och kameralt socialdemokratiskt perspektiv kan dock upplägget
            försvaras. Det är däremot rent intellektuellt ohederligt av andra
            partier att å ena sidan starkt kritisera regeringen för att den
            inte driver frågan om sänkt medlemsavgift tillräckligt hårt och
            å andra sidan hävda att regeringen driver en för hård nedskärningslinje
            på jordbruksområdet. De oheliga företrädarna för en sådan politik
            är i det här sammanhanget kristdemokraterna. Det vore klädsamt
            om
          </note>
          <note>
            Holger Gustafsson kunde erkänna det uppenbara att ert krav på
            en lägre medlemsavgift till EU skulle göra svenska bönders situation
            än mer utsatt!
          </note>
          <note>
            Regeringen har genom sitt förhandlingsarbete inom ramen för Agenda
            2000 lyckats förena två onda ting. Regeringens långtgående besparingsförslag
            skapar oro och bristande uppslutning för utvidgningen i andra
            EU-länder. Dessutom innebär regeringens förhandlingsupplägg ett
            minskat återflöde av EU-
          </note>
          <note>
            medel till Sverige. Sveriges företrädare i förhandlingarna har
            deklarerat att regeringen prioriterar budgetneddragningar och
            budgetrestriktivitet och "ej ett maximerat återflöde till Sverige".
          </note>
          <note>
            Som enda regering i EU har den svenska regeringen detta huvudlösa
            förhållningssätt. Det är oklokt att gå in i en förhandling utan
            krav för egen del. Så värnas inga svenska intressen. En nation
            som går in i en sakpolitisk förhandling med andra nationer utan
            egna nationella krav är en förlorare på förhand.
          </note>
          <note>
            Herr talman! I torsdags morse kom jordbruksministrarna överens
            om en jordbruksreform. Det är bra för Sveriges bönder att det
            gick dåligt för Margareta
          </note>
          <note>
            Winberg. Det är magstarkt av regeringen att framställa uppgörelsen
            som en framgång för Sveriges förhandlare. Uppgörelsen ligger tvärtemot
            långt från den extrema avregleringslinje som Sveriges förhandlare
            drivit.
          </note>
          <note>
            Resultatet av jordbruksförhandlingarna illustrerar ganska väl
            hur två olika förhållningssätt i en förhandling ger vitt skilda
            resultat. Låt oss jämföra Sverige med Finland, två nykomlingar
            i EU som båda har höga ambitioner för EU:s utvidgning. Finland
            har målmedvetet lyft fram frågor som gagnat egna jordbruksföretagare,
            medan Sveriges jordbruksminister bildat allians med länder vars
            jordbruk inte besitter några likheter med Sveriges jordbruk.
          </note>
          <note>
            Jordbruksministrarnas överenskommelse innebär att den svenske
            bonden får ännu sämre konkurrensvillkor i förhållande till kollegerna
            i Finland. Reformen av EU:s jordbrukspolitik gör det än mer nödvändigt
            att lyfta av den ryggsäck av betydligt högre kostnader i form
            av skatter och avgifter som den svenske bonden släpar på jämfört
            med sina kolleger i EU. Det resultatet vill vi nu återfinna i
            vårbudgeten.
          </note>
          <note>
            Herr talman! Den gemensamma struktur- och regionalpolitiken blir
            ännu viktigare när EU utvidgas österut och när valutaunionen upprättats.
            Olika gemenskapsinitiativ är betydelsefulla för att främja mellanfolkligt
            samarbete och för att stärka regionernas samarbete i Europa. EU:s
            regionalpolitik skall vara ett komplement till den regionalpolitik
            som medlemsländerna bedriver själva. En gemensam regionalpolitik
            skall vara kraftfull, annars riskerar den inre marknaden i kombination
            med den gemensamma valutan att ytterligare förstärka centraliseringen
            och därmed obalanserna i Europa.
          </note>
          <note>
            Den svenska regeringens linje i förhandlingarna om en ny strukturpolitik
            är minst sagt otydlig. En vänlig själ skulle möjligen säga att
            svenskarna verkar vara mycket kompromissvilliga. Risken för att
            svenska förhandlare ger upp stöd som Finland får behålla är överhängande.
            När det gäller regionalpolitiken tycks regeringen inriktad på
            att tillåta ökade klyftor -
          </note>
          <note>
            inte på att skapa jämlika villkor mellan regionerna.
          </note>
          <note>
            Därför är det viktigt att Anna Lindh i dag talar klarspråk och
            förmedlar vilket intresse det finns bland svenska förhandlare
            att återföra medel till Sverige.
          </note>
          <note>
            Eller är en fryst EU-budget regeringens enda intresse?
          </note>
          <note>
            Småortssverige är berörd av Agenda 2000 och önskar besked från
            regeringen. Blir det några resurser till nyföretagande i Filipstad,
            till förnyelse av industrimiljöer i Hallstahammar? Hur blir det
            med landsbygdsutvecklingen i Lessebo, Vännäs eller Tanum?
          </note>
          <note>
            Kommer det att vidtas några sysselsättningsfrämjande åtgärder
            i Torsby eller Sollefteå? Eller är en fryst EU-
          </note>
          <note>
            budget regeringens enda intresse?
          </note>
          <note type="speaker">
            Anf. 6 KARL-GÖRAN BIÖRSMARK (fp):
          </note>
          <note>
            Herr talman! Vanskötsel, svågerpolitik och bedrägerier. Det var
            knappast oväntat när den skandalomsusade EU-kommissionen meddelade
            sin avgång sent i måndags kväll. Det var tvärtom nödvändigt och
            på tiden.
          </note>
          <note>
            Papoutsis, Wulf-Mathies och van den Broek. Gradin, Liikanen och
            Bonino. Santer, Marín och Cresson.
          </note>
          <note>
            Listan över de kommissionärer som har varit i skottgluggen under
            de senaste månaderna är längre än listan över deltagarna i den
            här debatten. Det säger en hel del om omfattningen av denna skandal.
          </note>
          <note>
            Jag vill understryka att jag säger detta som en stark EU-vän.
            Det har varit år av bortförklaringar, undanflykter och ren nonchalans.
            Det har varit år av omfattande slarv med de europeiska väljarnas
            skattemedel. Detta tvingade till slut ordföranden Jacques
          </note>
          <note>
            Santer att lämna in sin kommissions avskedsansökan.
          </note>
          <note>
            Han hade inget val. När ridån gått ned var det hög tid att lämna
            scenen, och det var precis vad de 20 EU-
          </note>
          <note>
            kommissionärerna fick göra i måndags kväll.
          </note>
          <note>
            Det tragiska med hela denna härva av omfattande misskötsel och
            misstankar om bedrägerier är att den fått fortgå så länge. Redan
            i december när den holländske internrevisorn Paul van Buitenen
            förde upp skandalerna i offentlighetens ljus krävde Folkpartiet
            och den liberala gruppen i Europaparlamentet kommissionens avgång.
          </note>
          <note>
            Då, precis som nu, utkrävde vi ansvar av dem som begått fel.
            Vi krävde att kommissionärer som begått uppenbara fel skulle tvingas
            gå. I Europaparlamentet röstade vår parlamentariker Hadar Cars
            för ett misstroende mot kommissionen. Men den gången var alla
            inte lika villiga att stödja vår linje. Trots att klara fakta
            låg på bordet, och trots att de utpekade kommissionärerna inte
            velat förklara sina handlingar, kunde
          </note>
          <note>
            Santers gäng sitta kvar.
          </note>
          <note>
            Utrikesminister Anna Lindhs partikamrater nere i
          </note>
          <note>
            Bryssel tillhörde dem som då röstade för kommissionen. Den röda
            partilojaliteten med socialisterna Edith
          </note>
          <note>
            Cresson och Manuel Marin framstod som viktigare än att utkräva
            ansvar.
          </note>
          <note>
            Priset för denna onödiga försening av upprensningen i EU kan
            komma att bli mycket högt, både vad gäller tempoförlust i en känslig
            och viktig tid för
          </note>
          <note>
            Europasamarbetet och i form av sjunkande förtroende hos medborgarna
            för Europatanken.
          </note>
          <note>
            Samtidigt har socialisternas ovilja att ta itu med rötan givit
            EU-motståndarna lättköpta gratispoäng i debatten, de vars uttalade
            syfte det är att kasta grus i maskineriet och undergräva det europeiska
            samarbetet. Det är sorgligt. Det är oansvarigt. Det är högst beklagligt.
          </note>
          <note>
            Men EU-arbetet är för viktigt för att tillåtas avstanna på grund
            av en oansvarig kommission. Viktiga reformer inom jordbruket och
            regionalpolitiken måste drivas vidare med kraft och frenesi, vilja
            och beslutsamhet.
          </note>
          <note>
            Herr talman! Det senaste halvseklet har lärt oss att varaktig
            fred endast kan byggas genom samarbete -
          </note>
          <note>
            politiskt och ekonomiskt. Europatanken får inte kastas i papperskorgen
            över en natt. Ingen här i kammaren har väl kommit på tanken att
            skrota den kommunala demokratin på grund av skandalerna i Motala,
          </note>
          <note>
            Gävle eller Alingsås?
          </note>
          <note>
            Men naturligtvis måste EU förändras. Unionen måste bli fullständigt
            och totalt öppen för insyn, på samma sätt som Europaparlamentet
            redan är. Det krävs inte bara en "svensk" offentlighetsprincip.
            Det krävs också en konstitution som gör beslutsfattandet glasklart
            för varje medborgare. Den allra enklaste åtgärden för att öka
            öppenheten och insynen inom EU
          </note>
          <note>
            är att stärka parlamentets makt på kommissionens bekostnad. Det
            är ett krav som vi liberaler tidigt har drivit och drivit länge.
            Detta krav måste nu förankras och förverkligas.
          </note>
          <note>
            Kommissionens arbetssätt måste bli öppet, tydligt och kontrollerbart.
            Givetvis skall länderna och Europaparlamentet gemensamt tillsätta
            kommissionen och kunna avsätta den. Vi liberaler kräver en ordentlig
            öppenhetsreform med start så snart som den nya kommissionen har
            tillsatts.
          </note>
          <note>
            Herr talman! Arbetet inom Agenda 2000 får naturligtvis inte överges,
            stanna upp eller gå i stå på grund av detta. Jordbruket och regionalpolitiken
            måste reformeras, bl.a. för att det är där det stora fusket har
            varit, men framför allt för att östutvidgningen skall bli möjlig
            - den stora utmaningen.
          </note>
          <note>
            Sverige måste göra sitt yttersta för att driva reformarbetet
            framåt. När jordbruksministrarna presenterade sin reform i förra
            veckan verkade glädjeyran inte känna några gränser. Margareta
            Winberg talade om en historisk överenskommelse och ett trendbrott.
            Men var överenskommelsen i förra veckan verkligen ett glädjeämne
            och något att vara stolt över?
          </note>
          <note>
            För Sveriges del ter sig uppgörelsen knappast som en succé. Kravet
            på en nedtrappning av direktstödet nämns inte, och uppgörelsen
            säger heller ingenting om mjölkkvoternas framtid. Sveriges bönder
            missgynnas kraftigt i konkurrensen med övriga Europa.
          </note>
          <note>
            Det är obegripligt varför Finland fått ett bättre avtal än Sverige,
            med tanke på att våra förutsättningar liknar varandra.
          </note>
          <note>
            Huvudproblemet med Agenda 2000-
          </note>
          <note>
            förhandlingarna är dock ett annat. Det senaste kompromisspaketet
            spräckte det budgettak som stats- och regeringscheferna fastställde
            för bara en månad sedan, men vi vet fortfarande inte med hur mycket.
            Vi har inte fått klara besked om det. Grundtanken med
          </note>
          <note>
            Agenda 2000 sattes åt sidan. Hur denna reform skall gå att kombinera
            med östutvidgningen är fortfarande en gåta - östutvidgningen som
            ju är den enskilt viktigaste framtidsfrågan för vår kontinent!
          </note>
          <note>
            Därför skulle jag vilja fråga utrikesministern vilka av ansökarländerna
            som inte ryms inom ramen för denna s.k. historiska överenskommelse.
            Är det polackerna, är det ungrarna eller är det tjeckerna som
            tvingas stå tillbaka för kraven om bevarade spannmålsstöd och
            oförändrade eller höjda bidragsvolymer? För mig är det obegripligt
            och oansvarigt att politiska ledare upptar sin tid med att bråka
            om bidrag och volymregler när frågan om EU:s östutvidgning ännu
            inte är löst. Med den senaste överenskommelsen har en lösning
            inte närmat sig, tvärtom.
          </note>
          <note>
            Herr talman! Det är två år kvar till dess att Sverige tar över
            klubban och blir ordförandeland i EU.
          </note>
          <note>
            Med start i dag måste den svenska regeringen utarbeta en Europapolitik
            som kan uppnå resultat - en politik som kan leda utvecklingen
            i unionen framåt och visa vad vi faktiskt vill göra.
          </note>
          <note>
            För Folkpartiet är utvidgningen av den europeiska unionen till
            Öst- och Centraleuropa den enskilt viktigaste frågan för EU. Under
            Sveriges tid som ordförandeland bör därför en tidsplan för medlemskap
            för ansökarländerna fastställas. Folkpartiet är Sveriges mest
            Europavänliga parti, skulle jag tro. Vi vill utveckla EU. Vi föredrar
            mer, inte mindre, samarbete mellan demokratier. Vi tror på EU.
            Vi tror på att nationerna kan lösa problemen gemensamt. Därför
            kan vi också vara starka kritiker.
          </note>
          <note>
            Utmaningarna är många. Därför är det bekymmersamt att den svenska
            regeringen hållit så låg profil i
          </note>
          <note>
            Europafrågorna. Medlemskapet ger oss enorma möjligheter som vi
            i dag inte utnyttjar. EMU är det tydligaste exemplet. Vänta-och-gör-ingenting-linjen
            har tyvärr lett till att vårt inflytande och anseende i EU
          </note>
          <note>
            har minskat betydligt.
          </note>
          <note>
            Jag skulle vilja avsluta med att förtydliga frågan om regeringens
            hållning när det gäller resultatet av de överläggningar som har
            varit. Jag ser att också jordbruksministern har kommit in i kammaren.
            Jordbruksministern har hyllat denna överenskommelse.
          </note>
          <note>
            Samtidigt har vi här hört utrikesministern, som kritiskt har
            granskat överenskommelsen och som är bekymrad över utgången.
          </note>
          <note>
            Vilken bedömning är det som gäller, egentligen?
          </note>
          <note>
            Är det utrikesministerns, eller är det jordbruksministerns bedömning
            som är regeringens bedömning?
          </note>
          <note>
            Avslutningsvis skulle jag också vilja vända mig till Johan Lönnroth,
            som höll ett vackert tal om biståndet och volymen. Jag vill bara
            påminna Johan
          </note>
          <note>
            Lönnroth om att det är Vänsterpartiet, Miljöpartiet och Socialdemokraterna
            som har sytt fast en budget när det gäller biståndet på en historiskt
            låg nivå -
          </note>
          <note>
            0,7 %.
          </note>
          <note type="speaker">
            Anf. 7 MARIANNE SAMUELSSON (mp):
          </note>
          <note>
            Herr talman! EU är i kris. De orden upprepades ett otal gånger
            i nyhetsförmedlingen i går. Vi har fått se en avgång av hela EU-kommissionen,
            eller EU:s regering, som det nu talas om i debatten. Den avgången
            borde vi ha sett något tidigare, eftersom det har varit uppenbart
            att det har förekommit både mygel och fusk och att man har hanterat
            ansvaret på ett helt oacceptabelt sätt.
          </note>
          <note>
            Det visar sig också att EU egentligen inte är uppbyggt på ett
            demokratiskt sätt. Den insyn och den möjlighet till folklig kontroll
            som behövs i en demokrati finns inte. Det finns uppenbarligen
            inte heller ett regelsystem som tydligt reglerar vad som skall
            hända i fortsättningen när nu EU:s regering, eller EU-
          </note>
          <note>
            kommissionen, har avgått.
          </note>
          <note>
            Det är angeläget att vi här och nu kan få höra från utrikesministern
            hur hon ser på det framtida hanterandet av kommissionen och på
            vad som skall ske.
          </note>
          <note>
            Anita Gradin sade i ett uttalande bl.a. att det här kan leda
            till att Agenda 2000 försenas kraftigt. Det är naturligtvis viktigt
            att vi får en bild av hur regeringen tänker hantera frågan med
            tanke på den konstitutionella kris som har uppstått och att vi
            får veta vad man har för synpunkter på detta när det gäller det
            framtida arbetet. Det här förstärker också Miljöpartiets åsikt
            att det måste finnas ett regelsystem som också tar upp frågan
            om vad som händer om ett land t.ex. skulle vilja lämna EU. Det
            finns inte heller med i EU:s konstitution.
          </note>
          <note>
            Den gröna gruppen och våra gröna parlamentariker i EU har varit
            väldigt aktiva när det gäller att ta fram fakta och information
            kring vad som har pågått.
          </note>
          <note>
            Detta har visat på att det faktiskt behövs politiker inom EU
            som är kritiska och som vågar stå för det när det blåser. Det
            vågade inte alla när frågan om kommissionens ansvarsfrihet var
            uppe första gången.
          </note>
          <note>
            Händelserna i går gör naturligtvis att den här debatten blir
            ännu mer aktuell än vad den hade varit annars, och detta förändrar
            naturligtvis situationen inför förhandlingarna. Det är viktigt
            att vi får en tydlig bild av vad vi kan förvänta oss framöver.
          </note>
          <note>
            Jag har varit förvånad över att arbetet med Agenda 2000 har pågått
            under en ganska lång period utan att vi egentligen har haft någon
            genomgripande debatt i Sveriges riksdag kring hur vi ser på framtidsfrågor
            inom EU. Det är så dags att vi får den debatten nu, en vecka innan
            beslutet egentligen skall fattas. Men det är också ett bevis på
            att det är en brist när det gäller folklig förankring, demokrati
            och debatt. Det här ger ju inte människor möjlighet att vara med
            i den viktiga debatten kring hur man ser på EU och framtiden.
          </note>
          <note>
            Det går an att säga att det är oerhört viktigt och angeläget
            med förändringsarbetet osv. Men, som jag ser det, måste man också
            ha en folklig förankring i ett förändringsarbete. Då är det viktigt
            att det finns en öppenhet i debatten och att det finns en möjlighet
            till insyn. Konsekvenserna måste också klart redovisas i god tid,
            så att man kan vara med och diskutera frågorna.
          </note>
          <note>
            Utrikesministern tog upp fyra viktiga frågor som är med i diskussionen.
            Det är budgeten, jordbruket, regionalpolitiken och bördefördelningen.
            Jag tror också att det finns en annan fråga som är med i diskussionen;
            det är maktfördelningsfrågan. Skall EU i framtiden ha mer makt
            och befogenheter, eller skall vi decentralisera besluten i större
            utsträckning? Den frågan nämnde inte utrikesministern. Jag skulle
            därför vilja höra hur regeringen ser på detta och hur aktuell
            den frågan är i dag i den debatt som pågår inom EU.
          </note>
          <note>
            Budgeten skall läggas som något slags sjuårsprojekt. Det är angeläget
            att vi får en tydligare bild av ökningen av budgetanslagen. Johan
            Lönnroth var tidigare inne på att det inte tycks finnas något
            tak. Det är ju märkligt om det skall vara en politik som bygger
            på att man måste ha en restriktiv budget för att klara av att
            betala tillbaka tidigare skulder. Inom vissa områden får det rinna
            i väg pengar, och det får uppenbarligen kosta ganska mycket utan
            att något tak sätter stopp. Jag har hört att kostnaden inom några
            år skulle gå upp från nuvarande drygt 20 miljarder per år till
            över 30 miljarder per år. Det är ju en ansenlig ökning av en kostnad
            som måste tas någonstans ifrån och som innebär ytterligare åtstramningar,
            förmodligen inom andra väsentliga områden.
          </note>
          <note>
            Den finns en annan fråga som jag inte heller tycker blev tydlig.
            Det gäller utrikesministerns beskrivning av regionalpolitiken.
            Vi har nu haft en diskussion om fördelningen av pengarna till
            kommunerna och om vikten av att vissa kommuner får mer än andra
            för att de skall kunna klara sin ekonomi. Men stora delar av regionalpolitiken
            ligger inom EU:s beslutsområden. Och vad händer om man gör om
            områdena här och har gleshetskriteriet som ett nytt kriterium
            för hela Norrland och om man inte får gehör för detta inom EU?
            Då faller ju stödområdet som stödområde på grundval av att inkomsterna
            totalt sett är för höga för detta område. Det är ju egentligen
            bara med det nya regelsystemet, gleshetskriteriet, som stödpengar
            kan ges till Norrland. Därför skulle jag vilja veta om man i och
            med denna omfördelning av budgeten är helt säker på att man får
            med gleshetskriteriet när det gäller regionalpolitiken. Vad blir
            konsekvenserna för Norrlands inland när det gäller stöd om man
            inte får med det?
          </note>
          <note>
            När det gäller bördefördelningen och utvidgningen av EU tycker
            vi i Miljöpartiet de gröna att det är oerhört viktigt att de nya
            länder som eventuellt vill vara med i EU också har möjlighet att
            påverka framtidsprocessen. De borde naturligtvis också få vara
            med i diskussionen om framtidsfrågorna, inte minst när det gäller
            maktfördelningsfrågorna, för att de skall veta vad som gäller
            i framtiden i de länderna.
          </note>
          <note>
            Man skall också klart och tydligt tala om att man fördelar så,
            att dessa länder har en möjlighet att reellt bli medlemmar utan
            att det skadar deras miljö och utvecklingsmöjligheter. Det går
            ju inte att ställa en mängd krav på länder som har ett betydligt
            sämre ekonomiskt utgångsläge utan att man vet vilka effekter det
            blir. Jag undrar lite grann hur Sverige har resonerat. Man talar
            om att man vill ha möjligheter och om att man kämpar för att dessa
            länder skall vara med. Men på vilket sätt skall man ge dem reell
            möjlighet, så att dessa länder verkligen kan vara med och att
            det blir villkor som inte missgynnar människorna i dessa länder
            när det gäller ekonomin? Jag tänker t.ex.
          </note>
          <note>
            på kraftiga neddragningar i områden med hög arbetslöshet.
          </note>
          <note>
            Den beskrivningen tycker jag är viktig att få in i debatten.
          </note>
          <note>
            När det gäller jordbruket finns det säkert mycket att säga om
            detaljerna i den uppgörelse som i stort sett tycks vara klar.
          </note>
          <note>
            Det är alltid viktigt att man tar med framtiden för det svenska
            jordbruket i det här. Sverige har ju ett helt annat geografiskt
            läge och helt andra natur- och miljöförutsättningar att driva
            jordbruk än vad många av de andra länderna har, och detta måste
            det tas hänsyn till i fördelningen.
          </note>
          <note>
            Vi hoppas och tror att detta kan ge möjligheter för det svenska
            jordbruket att klara sig konkurrensmässigt gentemot övriga EU-länder.
            Vi förutsätter att så måste vara fallet.
          </note>
          <note>
            I frågan om skatterna, som också har varit uppe, kan vi tänka
            oss att sänka skatten på el och eldningsoljor till de nivåer som
            tillverkningsindustrin har
          </note>
          <note>
            - naturligtvis under förutsättning att detta finansieras via
            energisektorn, så att inte de 300 miljoner kronorna skall plockas
            från skola, barnomsorg eller något annat angeläget.
          </note>
          <note>
            En annan viktig del i det hela tycker jag är frågan om ansvarsfrihet
            för kommissionen i framtiden. Den frågan har varit uppe i EU-nämnden.
            Jag vet att Miljöpartiet då tyckte att man från svenskt håll inte
            skulle ge ansvarsfrihet för 1998, men tydligen har regeringen
            tyckt att det är okej att göra det. Jag skulle då vilja veta:
            Tycker regeringen fortfarande att det är okej med ansvarsfrihet,
            fast vi över huvud taget inte vet vad som hände under det året?
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Herr talman! Jag skall försöka svara på ett antal olika frågor
            som har ställts. Men frågeställarna får också ursäkta om jag inte
            hinner med allt i denna omgång. I så fall kan jag komma tillbaka
            i replikerna.
          </note>
          <note>
            Jag kan börja med att konstatera att det finns många olika, spretiga
            viljor i kammaren. Några vill inte vara med alls och inte betala
            alls. Vore jag Johan
          </note>
          <note>
            Lönnroth skulle jag tycka att det kändes lite konstigt att inte
            vilja vara med i det projekt - det fredsprojekt
          </note>
          <note>
            - där ett antal länder från Östeuropa i dag står i kö för att
            få komma med. Några, t.ex. Centern, vill betala mer till jordbruk
            och regionalfonder. Vore jag Åsa
          </note>
          <note>
            Torstensson skulle jag kanske tycka att det kändes lite konstigt
            att förklara det för de skattebetalare som faktiskt skulle bli
            lidande av ett sådant agerande.
          </note>
          <note>
            Regeringen värnar EU. Vi värnar utvidgningen och att ena Öst-
            och Västeuropa. Vi värnar det fredsprojekt som EU är. Men vi värnar
            också svenska skattebetalare och vill därför få en så bra överenskommelse
            som möjligt. Och det lyckliga är att det här faktiskt stöder vartannat.
            Någon, jag tror att det var
          </note>
          <note>
            Åsa Torstensson, sade att den svenska snålheten i fråga om de
            svenska bidragen skulle drabba utvidgningen. Jag skulle vilja
            säga att det är precis tvärtom.
          </note>
          <note>
            Budgeten handlar ju om hur mycket pengar EU:s nuvarande 15 medlemsländer
            får göra av med. Ju strängare och stramare budget vi har för de
            nuvarande
          </note>
          <note>
            15 medlemsländerna, desto mer resurser har vi att ge till de
            nya medlemsländerna och desto lättare kan utvidgningen gå. En
            stram budget och en utvidgning av EU går alltså hand i hand. Alternativet
            är att vi gynnar svenska eller spanska jordbrukare på utvidgningens
            bekostnad, och det vill vi inte se från svensk sida.
          </note>
          <note>
            Låt mig innan jag går in på de olika sakområdena börja med den
            aktuella kris som många har talat om.
          </note>
          <note>
            Hur skall EU klara krisen, kortsiktigt och långsiktigt?
          </note>
          <note>
            På kort sikt tror jag att alla europeiska regeringschefer är
            överens om att man måste försöka hitta en så snabb lösning som
            möjligt, dvs. att vi redan i Berlin nästa vecka försöker hitta
            en lösning som gör att vi har en fungerande kommission.
          </note>
          <note>
            Det allra viktigaste är dock det långsiktiga. Hur skall vi nu
            kunna använda den här situationen och vända den till någonting
            mer positivt, till att få ett öppnare EU? Jag tog tidigare upp
            att Sverige i Amsterdamförhandlingen drev att vi i princip skulle
            få igenom en offentlighetsprincip i EU. När Amsterdamtraktaten
            träder i kraft innebär det också att detta skall bli verklighet.
            Det innebär att vi kommer att få en liknande offentlighetsprincip
            i EU som vi sedan tidigare har i Sverige och andra nordiska länder.
            Det innebär att man skall ha speciella regler för när man måste
            sekretessbelägga handlingar, men detta skall vara undantag i stället
            för regel. Det innebär att man skall upprätta listor över alla
            handlingar, både öppna och hemliga, osv.
          </note>
          <note>
            Det handlar också om hur vi skall kunna få in en ny förvaltningsstruktur
            i EU, dvs. få en effektivare och modernare förvaltning. Det kanske
            allra viktigaste är just öppenheten, som vi har berört. Men det
            handlar också om att få ett mindre hierarkiskt och mindre slutet
            system, ett system där man fördelar ansvar och tar ansvar. Det
            här är frågor som vi har drivit tidigare och som jag tror att
            vi har mycket större möjligheter att nu få gehör för efter det
            som har hänt.
          </note>
          <note>
            Sedan går jag över till själva frågorna kring
          </note>
          <note>
            Agenda 2000. Låt mig börja med bördefördelningen och kostnaderna
            för Sverige.
          </note>
          <note>
            Lars Tobisson undrade om jag ansåg att det bara var den tidigare
            borgerliga regeringens fel att Sverige betalade ett så högt nettobidrag.
            Nej, jag tycker inte att det är så enkelt som att det bara skulle
            vara Lars
          </note>
          <note>
            Tobissons eller Anne Wibbles fel. Regeringen har naturligtvis
            alltid ett huvudansvar för förhandlingar, men jag tycker nog att
            alla de partier i den svenska riksdagen som var med då skall ta
            ett ansvar för att vi fick ett dåligt resultat i förhandlingarna.
            Vi måste utgå från att vi har en besvärlig svensk nettobörda,
            och sedan får vi göra vad vi kan för att förbättra den inför framtiden.
          </note>
          <note>
            Kommissionens förslag innebär tyvärr att vi skulle få betala
            ännu mer i framtiden, eftersom kostnaderna tillåts öka och vi
            som nettobidragsgivare därmed också får betala mer. Här har vi
            från svensk sida försökt arbeta med olika förslag, såsom jag sade
            tidigare, t.ex. att sätta ett tak för hur höga bidrag ett land
            skall betala - det som med ett annat ord kallas för nettokorrigeringsmekanism.
            Vi har också diskuterat om vi kan slippa vara med och finansiera
            Storbritanniens speciella rabatt. Det är ju en regel som bara
            gäller för Storbritannien efter det att Margaret Thatcher drämde
            handväskan i bordet, som Johan Lönnroth sade. Kanske kan vi hitta
            några lösningar där för att komma fram till ett bättre resultat
            för svensk del.
          </note>
          <note>
            Jag tycker att det är viktigt att vi har rimliga förväntningar
            på den här förhandlingen, eftersom vi har ett svårt utgångsläge.
            Men jag kan försäkra Johan
          </note>
          <note>
            Lönnroth och alla andra att vi skall göra allt vi kan.
          </note>
          <note>
            Tror vi att det underlättar om Göran Persson dunkar skorna i
            bordet och jag portföljen - jag har ingen handväska - kan jag
            garantera att vi gör det också, även om jag inte är säker på att
            detta är det mest effektiva i förhandlingarna. Och om Johan Lönnroth
            tycker att Erik Åsbrink är hård i de interna förhandlingarna kan
            jag garantera att han har varit lika bestämd i de EU-förhandlingar
            som förs, liksom både
          </note>
          <note>
            Göran Persson och undertecknad.
          </note>
          <note>
            Lars Tobisson tog upp att vi skulle förlora 2 miljarder i onödan
            på att inte vara med i EMU. Jag inser att Lars Tobisson tyckte
            att det var ett bra debattknep, men han glömde tala om att vi
            faktiskt får tillbaka de pengarna året efter. Om vi förlorar på
            valutakursen får vi tillbaka det året efter. Där gör vi alltså
            ingen förlust. Det är slutsatsen. Detta påverkar inte den svenska
            betalningen.
          </note>
          <note>
            Johan Lönnroth sade att detta kostar oss 2 400 kr per invånare.
            Då räknar han ingenting av det vi faktiskt får tillbaka från EU
            i olika stödformer, som ju faktiskt går till olika drabbade och
            utsatta regioner i
          </note>
          <note>
            Sverige eller t.ex. till lantbruket.
          </note>
          <note>
            Marianne Samuelsson undrade över avgiftsökningen. Den summa hon
            pekar på är lite svår att jämföra med de andra, eftersom den inkluderar
            dels inflationsuppräkning, dels ökningen på grund av utvidgningen.
          </note>
          <note>
            Den fråga som kanske har diskuterats mest är jordbrukspolitiken.
            Vi kan se en total splittring mellan de partier som finns här,
            som både vill att man skall minska bidragen och att man skall
            öka dem.
          </note>
          <note>
            Regeringens linje är mycket tydlig. Vi skulle vilja hålla jordbrukspolitiken
            på 40,5 miljarder euro. Vi vill därför ha en nedtrappning av jordbruksstödet.
            Det har varit en fullständigt enig linje. Det uttalade också jordbruksministern
            i en egen deklaration i direkt samband med jordbruksministrarnas
            möte, när överenskommelsen slöts. Hon förklarade att detta var
            bra i innehåll, men det saknade den viktiga ekonomiska aspekten
            att trappa ned kostnaden.
          </note>
          <note>
            Några talare säger att jordbruksöverenskommelsen inte är en revolution.
            Nej, det kanske inte är en revolution, men det är faktiskt den
            största reform som har gjorts av EU:s jordbrukspolitik sedan den
            startades 1957. Jag upptäckte att vi är årsbarn, jordbrukspolitiken
            i EU och jag. Jag hoppas att jag har förändrat mig mer än EU:s
            jordbrukspolitik under de här åren.
          </note>
          <note>
            I denna reform, som alltså är den största förändring som faktiskt
            har skett av jordbrukspolitiken sedan 1957, har Margareta Winberg
            och de svenska förhandlarna lyckats få gehör för ett antal svenska
            önskemål. Reform av mjölksektorn och ett antal specifika svenska
            frågor: ensilage, dikor, handjur, oljeväxter, m.m. Vill ni diskutera
            de olika frågorna i detalj tror jag att ni gör det bättre med
            jordbruksministern.
          </note>
          <note>
            Även om vi har haft principer när det gäller jordbruksreformen
            har vi samtidigt velat se till att de svenska lantbrukarna får
            bra villkor. Där har vi ett antal specifika svenska frågor.
          </note>
          <note>
            Jämförelsen med Finland, som flera har gjort, haltar. Sverige
            har ett mycket rationellare och modernare jordbruk. Det kan svenska
            lantbrukare vara stolta över. Jag tror att hälften så många lantbrukare
            producerar lika mycket som man gör i Finland. Vi är övertygade
            om att den här överenskommelsen i och med att man faktiskt stärker
            marknadskrafterna på jordbruksområdet också kommer att gynna det
            jordbruk som har kommit längst när det gäller marknadskraft, och
            det är det svenska jordbruket.
          </note>
          <note>
            Jämför man med de norrländska bönderna, som har ungefär samma
            situation som de finländska bönderna, kan man konstatera att de
            har samma stöd enligt EU-reglerna.
          </note>
          <note>
            Vi får också ett bra återflöde av den senaste överenskommelsen.
            Men målet med jordbruksreformen är naturligtvis att det skall
            underlätta östutvidgningen.
          </note>
          <note>
            Vi skall fortsätta avregleringen. EU skall också vara mer öppet
            för import från tredje världen. Jag tycker ofta att det är pinsamt
            när jag träffar representanter från utvecklingsländer och de talar
            om sina problem att exportera sina jordbruksvaror till EU.
          </note>
          <note>
            Vi skall ha en politik för konsumenterna, så att mjölken, brödet,
            köttet blir billigare för konsumenterna. Jordbruksreformen var
            bra steg på vägen.
          </note>
          <note>
            Kommissionens förslag när det gäller strukturoch regionalpolitiken
            innebär att man går över från sex mål till tre.
          </note>
          <note>
            Mål 1 är stöd till regioner som släpar efter vad gäller välstånd.
            Det är framför allt nuvarande mål 6
          </note>
          <note>
            och väldigt perifera regioner, några speciella fall, som kommer
            att räknas in i mål 1.
          </note>
          <note>
            Mål 2 blir stöd till områden i industriell och ekonomisk omvandling,
            strukturomvandling.
          </note>
          <note>
            Mål 3 är mer programanslutet. Stöd till utbildning, praktik och
            sysselsättning.
          </note>
          <note>
            Inriktningen är att man skall koncentrera insatserna på de områden
            som behöver det allra bäst. Det här är bra och viktigt för att
            vi skall skapa ett utrymme för EU:s utvidgning.
          </note>
          <note>
            Samtidigt som vi stöder är vi måna om att behålla vår svenska
            andel av strukturfonderna. Vi vill bibehålla och förstärka vårt
            glesbygdsstöd. En del har satt
          </note>
          <note>
            Norrland och mål 1 i motsats till resten av landet.
          </note>
          <note>
            Men det är viktigt att säga att får vi igenom den svenska förhandlingslinjen
            skulle det gagna hela
          </note>
          <note>
            Sverige. Får vi ett mål 1-område som omfattar alla de fyra nordliga
            Norrlandslänen, och hela länen, innebär det att det mål 2-stöd
            som satsas där i dag i stället kan satsas i andra delar av landet.
          </note>
          <note>
            Avslutningsvis, herr talman, råder det ändå enighet kring en
            del frågor här i kammaren, och det tycker jag är viktigt. Jag
            hoppas att vi kan vara överens om att det vi nu driver, striktare
            budget, ett reformerat jordbruk och enklare regler för strukturfonderna,
            är viktigt därför att det också underlättar EU:s fortsättning
            som fredsprojekt och EU:s utvidgning till Östeuropa.
          </note>
          <note type="speaker">
            Anf. 9 LARS TOBISSON (m) replik:
          </note>
          <note>
            Herr talman! Medlemsförhandlingarna gällde inte avgiftssystemets
            konstruktion. Det var redan fastlagt när vi kom så långt. Det
            är okunnigt av utrikesministern att hävda att det var dåliga förhandlingar
            som ledde till att vi blev nettobidragsgivare. Jag kan inte förstå
            hur en sådan slutsats kan dras, eftersom vi beträffande reglerna
            för infasning av avgiften var så noga med att hela tiden ha kontakt
            med den socialdemokratiska oppositionen, som då inte hade några
            invändningar, utan tvärtom delade vår uppfattning att det var
            ett överraskande bra resultat.
          </note>
          <note>
            Det är likaledes, såvitt jag förstår, okunnigt av utrikesministern
            att hävda att vi får tillbaka 2 miljarder.
          </note>
          <note>
            Den kostnad vi har åsamkats för detta år beror på att kronans
            värde i förhållande till euron var sämre när kurserna lades fast
            i maj, och vi hade chansen att inträda, än den var när euron infördes.
            Jag vill gärna att utrikesministern förklarar hur vi skall kunna
            få de pengarna tillbaka.
          </note>
          <note>
            Sedan ställde jag några frågor till utrikesministern. Den mest
            påträngande gäller hur vi skall få en fungerande kommission. Jag
            vill hävda att en stark kommission är de mindre EU-ländernas bästa
            vän. Vi har all anledning att eftersträva detta. Då ställer jag
            frågan: Hur klarar man slutförhandlingen om Agenda 2000 utan att
            kommissionen kan vara med och lägga fram de kompromissförslag
            som alltid behövs i en sådan här slutförhandling? Och hur får
            vi fram underlag för den kommande regeringskonferensen om vi bara
            har en kommission som sitter som expeditionsministär?
          </note>
          <note>
            Jag frågade förut om man tänker sig att gå igenom hela den komplicerade
            procedur som krävs för att få en ny kommission, som då bara sitter
            i som mest nio månader, fram till nästa kommission, eller om man
            är beredd att verka för, vilket jag tycker vore bäst, en tillfällig
            lösning baserad på en del av de nuvarande ledamöterna av kommissionen.
          </note>
          <note>
            Anf. 10 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! När det gäller det tidigare förhandlingsresultatet
            är det inte okunnighet. Det är faktiskt ärlighet från oss båda
            att erkänna att det resultat vi uppnådde när vi blev medlemmar
            i EU inte gav oss ett bra resultat ekonomiskt. Vi måste kunna
            erkänna att vi har en hög nettobörda. Nu har vi också ett gemensamt
            ansvar för att försöka se till att vi får ett så bra utfall för
            Sveriges del som möjligt samtidigt som vi värnar viktiga principer
            som utvidgning och reformer av jordbruks- och strukturpolitiken.
          </note>
          <note>
            Sedan kan jag hålla med Lars Tobisson om att det är väldigt viktigt
            för oss i ett litet land med en stark kommission. Det är i praktiken
            omöjligt, förmodligen också ogörligt enligt författningen, att
            kunna utse hela den nya kommissionen för nästa femårsperiod i
            förväg. Då återstår i realiteten möjligheten att förnya några
            av ledamöterna i kommissionen och i övrigt låta kommissionen fortsätta
            med också några av de gamla ledamöterna fram till årsskiftet,
            när den helt nya kommissionen tillsätts.
          </note>
          <note>
            Hur stora förändringar det blir i en sådan här interimskommission,
            alltså en tillfällig kommission, är det för tidigt att säga i
            dag. Men det finns en bred överensstämmelse mellan regeringscheferna
            om att man ändå skall försöka hitta en fungerande tillfällig kommission,
            en interimskommission, som kan sitta året ut.
          </note>
          <note>
            Den kommissionen kommer dock inte att hinna ta fram några förslag
            när det gäller Agenda 2000 till
          </note>
          <note>
            Berlinmötet, som äger rum nästa vecka. Ledamöterna utses ju samtidigt
            som förhandlingen sköts. Där hoppas jag att alla medlemsländer
            tar på sig ansvaret att försöka se till att vi klarar att få igenom
            Agenda 2000, trots att vi inte kommer att ha en sittande kommission
            vid det tillfället.
          </note>
          <note type="speaker">
            Anf. 11 LARS TOBISSON (m) replik:
          </note>
          <note>
            Herr talman! Först och främst: Den nettobörda som vi dras med
            följer av den avgiftskonstruktion och de finansiella perspektiv
            som förelåg när vi inträdde i
          </note>
          <note>
            EU. Det gick inte att påverka då. Vad vi kunde påverka var själva
            infasningsreglerna, och de var vi överens om.
          </note>
          <note>
            Sedan noterar jag att utrikesministern inte förklarade hur vi
            skulle kunna få tillbaka de 2 miljarderna.
          </note>
          <note>
            Kom igen nu och förklara det!
          </note>
          <note>
            När det gäller kommissionen tror jag att det är en vettig uppläggning
            som utrikesministern här talar om.
          </note>
          <note>
            Jag tror också att man skall göra så och att det har betydelse
            redan för utgången av Agenda 2000-
          </note>
          <note>
            förhandlingarna i nästa vecka att man vet hur man skall hantera
            frågan, även om kommissionen då fortfarande är skadskjuten.
          </note>
          <note>
            Jag skulle vilja lägga till en sak: En av de kommissionärer som
            är minst anfäktad av de svårigheter som har varit är Leon Brittan.
            Han har en nyckelroll när det gäller att förhandla om banantvisten
            och andra svårigheter som vi har på handelssidan men också att
            förbereda den kommande WTO-rundan. Det är därför önskvärt att
            han får en nyckelroll i fortsättningen. Att bli av med honom nu
            skulle vara direkt förödande för
          </note>
          <note>
            EU:s möjligheter att sköta handelsförhandlingar i framtiden.
          </note>
          <note>
            Anf. 12 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Vi kanske inte skall ta namndiskussionerna om de
            enskilda kommissionärerna direkt i kammaren. Det är naturligtvis
            viktigt att komma ihåg att det skiljer sig väldigt mycket i den
            kritik som rapporten ger de olika kommissionärerna. Några kommissionärer
            har gjort sig skyldiga till oerhört allvarliga övergrepp. Ta t.ex.
            Edith Cresson. I rapporten kallas det som hänt för ren nepotism.
            Detta är naturligtvis oerhört allvarligt. Även om man tycker att
            kommissionen också skall ha ett gemensamt ansvar gäller det att
            kunna se skillnaderna mellan det och de kommissionärer som bara
            så att säga har ett gemensamt ansvar, inte ett individuellt ansvar.
          </note>
          <note>
            De 2 miljarderna får vi igen, Lars Tobisson, genom att man kompenseras
            och får tillbaka den typen av valutaförluster.
          </note>
          <note>
            Hur ser vi då till att vi klarar Agenda 2000 i Berlin? Ja, när
            vi inte har en fungerande kommission utan så att säga har den
            gamla kommissionen kvar kan det kompenseras genom att vi har en
            aktiv ordförande - ett aktivt tyskt ordförandeskap som är fast
            beslutet att driva igenom Agenda 2000 därför att man också vet
            att det senare kommer att underlätta utvidgningen. Om alla medlemsländer
            då är beredda att ta sitt ansvar och att se till att vi, trots
            den här krisen för kommissionen, tar oss igenom Agenda 2000 och
            fattar beslut om den stora reformen, som är så viktig för EU:s
            framtid, vore det, tycker jag, en väldigt bra signal att skicka
            till alla medborgare i Europa.
          </note>
          <note type="speaker">
            Anf. 13 JOHAN LÖNNROTH (v) replik:
          </note>
          <note>
            Herr talman! EU har säkert bidragit till att det nog aldrig blir
            krig mellan länderna inom EU. Det är bra.
          </note>
          <note>
            Men det är inte där som de framtida krigsriskerna finns. I dag
            tycker jag att man ser en process som handlar om att motsättningarna
            mellan de olika handelsblocken skärps. Där finns också krigsriskerna.
            De finns alltså på den globala nivån. Jag är rädd att det -
          </note>
          <note>
            som EU nu utvecklas, med EMU och mot en superstat - snarare blir
            högre murar mot resten av världen.
          </note>
          <note>
            Jag ser fram emot att på TV få se utrikesministern drämma sin
            portfölj i bordet. Jag har tidigare tagit detta med Göran Perssons
            skor som ett löfte att försöka övertala statsministern att göra
            som Chrusjtjev en gång gjorde och slå sin sko i bordet.
          </note>
          <note>
            Jag talade om bruttosiffrorna, och det är relevant att tala om
            dem. Det är ju ändå skattebetalarna som står för dem. Återflödet
            hamnar i privata företag och i privata individers fickor. Men
            jag har faktiskt också räknat på nettosiffrorna. Det handlar då
            om 1 400 kr per invånare i dag. Kommissionens förslag för år
          </note>
          <note>
            2006 landar på i storleksordningen 1 800 kr per invånare. Regeringens
            linje är 1 200 kr per invånare. Det är alltså mycket stora skillnader.
            Därför vill jag upprepa: Var går utrikesministerns smärtgräns?
            När kommer den svenska regeringen att säga absolut nej?
          </note>
          <note>
            Anf. 14 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Johan Lönnroth frågade om smärtgränsen men jag tror
            inte att Johan Lönnroth är beredd att före en förhandling offentligt
            deklarera var hans smärtgräns går. Det skulle inte ge Johan Lönnroth
            särskilt bra resultat i förhandlingarna. Så agerar inte heller
            regeringen.
          </note>
          <note>
            När det gäller frågan om EU kontra omvärlden är det, Johan Lönnroth,
            väldigt viktigt att vi ser till att
          </note>
          <note>
            EU är ett EU som är öppet mot omvärlden. Jag kan se både väldigt
            glädjande exempel och negativa exempel men där kan Sverige faktiskt
            vara med och bidra till att EU blir ett EU som är öppet mot omvärlden.
            Att
          </note>
          <note>
            Sverige skulle ställa sig utanför EU skulle bara innebära att
            vi byggde upp murar mot den gemenskap där i princip alla andra
            europeiska länder deltar. Det skulle inte heller underlätta kontakterna
            för Sverige med världen utanför EU.
          </note>
          <note type="speaker">
            Anf. 15 JOHAN LÖNNROTH (v) replik:
          </note>
          <note>
            Herr talman! Jag kan väl erkänna att det inte är så lätt att
            exakt spika det här med smärtgräns. Jag efterlyser ändå hårdare
            uttalanden från regeringen. Det har varit, tycker jag, ganska
            mycket av ett slags inställning att man redan har accepterat att
            den egna linjen inte kommer att gå igenom.
          </note>
          <note>
            I mitt huvudanförande försökte jag visa på att det faktiskt finns
            en motsättning mellan engagemanget på den globala nivån och engagemanget
            på EU-nivån.
          </note>
          <note>
            Det har varit en trend i Sverige att det i denna kammare mera
            talas om interna EU-angelägenheter, som ju dagens debatt är ett
            exempel på. Debatten om Sveriges ansvar och roll på den globala
            arenan har däremot mer och mer tystnat.
          </note>
          <note>
            Det är oerhört viktigt att vi nu får till stånd en diskussion
            om hur vi skall bygga motmakter till den enorma kapitalmakt som
            har brett ut sig över världen.
          </note>
          <note>
            Hur skall vi skapa regler över världen som begränsar storfinansens
            makt? Den diskussionen är oändligt mycket mer angelägen än de
            eviga debatterna om
          </note>
          <note>
            EU:s regleringssystem. Det handlar alltså snarare om var regeringen
            lägger sitt engagemang.
          </note>
          <note>
            Anf. 16 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! För det första är det inte alls så att vi har accepterat
            kommissionens förslag. Vi har tvärtom sagt att det är fullständigt
            oacceptabelt för Sverige att acceptera det och därmed betala så
            mycket som skulle kunna bli konsekvensen.
          </note>
          <note>
            För det andra har vår röst när det gäller resten av världen inte
            alls tystnat. Så sent som häromveckan gav vi riksdagen en Asienskrivelse
            som handlar om regeringens syn på vårt framtida samarbete med
            Asien och alla de länder som finns i Asien. Tidigare har vi haft
            en presentation i riksdagen, och personligen har jag ägnat en
            stor del av våren åt Afrika, en kontinent där vi kan se både glädjeämnen
            och väldigt stora problem. Gentemot Asien, Afrika, Latinamerika
            och andra kontinenter är det, tror jag, en styrka att vi kan agera
            både som svenskar, som Sverige, och genom
          </note>
          <note>
            EU för att därmed kunna påverka också EU:s politik.
          </note>
          <note type="speaker">
            Anf. 17 ÅSA TORSTENSSON (c) replik:
          </note>
          <note>
            Herr talman! Centerpartiet förordar, utrikesministern, absolut
            inte en ökning av Sveriges medlemsavgift. Däremot gör vi precis
            det som utrikesministern fångade in, nämligen vänder på perspektivet
            just från skattebetalarnas aspekt. Det är därför som jag har frågor
            till utrikesministern. Det gäller den totala koncentrationen på
            budgetrestriktiviteten för att utifrån denna diskutera den svenska
            nettobidragsutgiften.
          </note>
          <note>
            Man lägger ju ambitionen på den ena sidan och ger inga signaler
            eller möjligheter till en diskussion om återflödet till Sverige.
          </note>
          <note>
            Är Sveriges regering i sina förhandlingar, t.ex. när det gäller
            de kvarvarande strukturfonderna, intresserad av att bibehålla
            det återflöde som många av våra småorter i dag är starkt beroende
            av? När det gäller nuvarande mål 2-områden, starka industriorter
            i strukturförändring och våra landsbygdsorter i 5 B-
          </note>
          <note>
            området har ingenting av detta klargjorts eller diskuterats.
            Den aspekt som jag tycker är väldigt viktig utifrån ett ledarskap
            när vi diskuterar EU-
          </note>
          <note>
            problematiken och EU-frågorna är att få det hela förankrat och
            att få en delaktighet också i det svenska medborgarperspektivet.
          </note>
          <note>
            Anf. 18 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! När det gäller principerna tycker jag att det är
            viktigt för Åsa Torstensson - Centern har ju talat för det högre
            jordbruksstödet - att komma ihåg att för varje krona vi får betalar
            vi mer eftersom vi är nettobidragsgivare, för varje krona eller
            euro som
          </note>
          <note>
            EU:s budget ökar minskar möjligheterna och förutsättningarna
            för en utvidgning. Därför är det viktigt att vi sätter budgeten
            i centrum både för att hålla den gemensamma europeiska budgeten
            så stram som möjligt och också för att inom den ramen få ett så
            bra resultat för Sverige som möjligt.
          </note>
          <note>
            När det gäller strukturfonderna förmodar jag att vi alla inom
            våra respektive partier och folkrörelser har tagit möjligheten
            att informera våra medlemmar om den svenska positionen. Det har
            informerats om den i
          </note>
          <note>
            EU-nämnden och i regeringens diskussioner med övriga partier
            i en mycket öppen anda under hela förhandlingstiden. Positionen
            innebär att vi vill se till att få ett bra stöd för Norrland,
            för alla de fyra Norrlandslänen inklusive att vi därmed får en
            bättre situation för andra områden i Sverige i dag som ingår i
            s.k.
          </note>
          <note>
            mål 2-områden.
          </note>
          <note type="speaker">
            Anf. 19 ÅSA TORSTENSSON (c) replik:
          </note>
          <note>
            Herr talman! Jag vill åter påpeka att jag är väldigt starkt kritisk
            till den svenska regeringens förhållningssätt vad gäller det strategiska
            sättet att förhandla, att man ensidigt diskuterar budgetrestriktiviteten
            och inte tar en aktiv och utvecklande debatt vad gäller strukturfondernas
            framtid i Sverige.
          </note>
          <note>
            Tillbaka till den andra delen, som handlar om jordbrukspolitiken.
            Anna Lindh beskrev berömmande
          </note>
          <note>
            Margareta Winbergs förhandlingsresultat i jordbruksförhandlingarna.
            Strax efter markerade Erik Åsbrink att åtgärder måste vidtas i
            ett senare förhandlingsläge.
          </note>
          <note>
            Utgifterna måste pressas. Vad är det som gäller?
          </note>
          <note>
            Kommer regeringen att förändra det förhandlingsläge som Margareta
            Winberg har nått?
          </note>
          <note>
            Anf. 20 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Först om strukturfonderna. Sverige har drivit mycket
            aktivt att vi skall få ett bra regionalpolitiskt stöd i Sverige,
            men vi driver också väldigt tydligt att vi skall hålla igen på
            budgeten av alla de skäl som jag beskrivit. Jag vet inte riktigt
            vad det är som brister i strategin enligt Åsa Torstensson. Tvärtom
            är det här den absolut enklaste modellen för att vi både skall
            få ett stöd till Sverige och dessutom skall kunna klara utvidgningen
            och andra mål, ifall vi nu klarar den svenska linjen: både stöd
            till Norrland och en skärpt budget.
          </note>
          <note>
            I jordbrukspolitiken finns inga olika ståndpunkter eller ställningstaganden
            i den svenska regeringen. Vi har alla sagt att vi skulle vilja
            se en ram på 40,5 miljarder euro. Eftersom den nuvarande överenskommelsen
            inte ligger på 40,5 miljarder euro skulle vi vilja se en nedtrappning
            av stödet, s.k. degressivitet, så att man kommer ned till 40,5
            miljarder euro. Men vi tycker samtidigt att den överenskommelse
            som gjordes ändå var ett mycket viktigt steg på vägen, eftersom
            det faktiskt är den största reformen av EU:s jordbrukspolitik
            sedan 1957. Det har Margareta Winberg och andra all anledning
            att vara nöjda med.
          </note>
          <note>
            Anf. 21 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Utrikesministern sade att det är spretiga viljor
            här i kammaren. Det kan jag naturligtvis hålla med om. Det är
            ingen nyhet heller. Vi har ju partier som inte vill vara med i
            EU-samarbetet över huvud taget utan vill lämna det, såsom Vänsterpartiet
            och Miljöpartiet. Det är som sagt ingen nyhet, men det som är
            intressant i sammanhanget är egentligen att det är spretiga viljor
            inom regeringen. Det är olika signaler som regeringen sänder ut.
            När man lyssnar på utrikesministern här måste jag säga att det
            är en väldigt positiv anklang i anföranden och i repliker.
          </note>
          <note>
            Det välkomnar jag. Det andas en EU-vän i hennes ord. Däremot
            om man lyssnar på andra ministrar,
          </note>
          <note>
            Margareta Winberg, Marita Ulvskog och andra, märker man en annan
            framtoning. Det är naturligtvis bekymmersamt att regeringen är
            splittrad i frågan. Vi kan ta t.ex. statsministern eller finansministern
            som inte ger besked i EMU-frågan. Detta är förbryllande för svenska
            folket. Det här är en signal som borde vara en varning i den kommande
            valrörelsen inför
          </note>
          <note>
            EU-valet.
          </note>
          <note>
            Jag skulle vilja skicka med inför de fortsatta förhandlingarna
            det här med Thatcherrabatten. Det är orimligt att England skall
            fortsätta att ha en rabatt i det här sammanhanget när t.ex. Sverige
            betalar mycket mer. Här har utrikesministern ändå en bra kontakt
            med sin gode vän Tony Blair som tillhör
          </note>
          <note>
            Labour och borde försöka påverka honom. Det vill jag gärna skicka
            med.
          </note>
          <note>
            Anf. 22 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Om Margareta Winberg ibland låter mer negativ om
            EU än jag kanske inte är så konstigt eftersom hon har ansvaret
            för jordbrukspolitiken. Det är verkligen EU:s akilleshäl, en oproportionerligt
            stor akilleshäl.
          </note>
          <note>
            När det gäller den brittiska rabatten kan jag naturligtvis hålla
            med om att den i dagens läge ter sig orimlig för ett antal andra
            medlemsländer. Det har vi också framfört till våra vänner i Storbritannien
            vid ett antal tillfällen. Samtidigt är det så att ingen regering
            blir överdrivet populär på att förhandla bort förmåner som man
            har fått. Därför kan jag inse att regeringen i
          </note>
          <note>
            Storbritannien sitter i ett dilemma när det gäller att ge upp
            den brittiska rabatten.
          </note>
          <note>
            Anf. 23 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Herr talman! Jag vill ändå att utrikesministern försöker, tillsammans
            med andra ministrar som skall förhandla om detta, att höja rösten
            när det gäller
          </note>
          <note>
            Thatcherrabatten därför att den är orimlig.
          </note>
          <note>
            Jag har en konkret fråga: Det har figurerat olika siffror på
            med hur mycket jordbruksuppgörelsen har spräckt budgeten på 40,5
            miljarder. Vi vet inte om det är 1, 2, 3, 4 eller 5 miljarder.
            Där borde vi få ett besked. Det måste naturligtvis betyda att
            man måste pruta på något annat område för att klara den allra
            viktigaste uppgiften, nämligen östutvidgningen. Det är huvuduppgiften.
            Vi får inte, på grund av att man inte kunnat upprätthålla en budgetdisciplin,
            missa denna historiska chans att få med öststater som nu knackar
            på dörren. Det är otroligt viktigt. Om vi missar denna chans nu,
            då kan det dröja ganska länge innan vi har möjlighet att ta in
            nya medlemmar i EU.
          </note>
          <note>
            Anf. 24 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Jag kan inte ge någon exakt siffra på jordbruksuppgörelsen
            i dag. Jag skulle gärna vilja ha den själv, men det finns inte
            den typen av exakta beräkningar ännu. Det blir lätt så att det
            låter som om det vore en fråga för den svenska regeringen. Den
            svenska regeringen satt inte ensam vid förhandlingsbordet när
            jordbruksuppgörelsen träffades. Det fanns
          </note>
          <note>
            14 andra viljor vid ordet. Den viktiga frågan är att vi måste
            se till att klara utvidgningen. Där upplever jag att vi är fullständigt
            ense.
          </note>
          <note type="speaker">
            Anf. 25 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! När utrikesministern beskrev krisen med kommissionens
            avgång sade hon att frågan skulle få en snabb lösning. Dessutom
            sade utrikesministern att vi skulle få offentlighetsprincipen
            och regler om när sekretess fick tillämpas.
          </note>
          <note>
            Det här är ju en gammal fråga som vi känner igen delvis från
            tiden innan Sverige blev medlem. Vi skulle få både offentlighetsprincip
            och meddelarskydd inom EU bara Sverige blev medlem och kunde påverka.
            Nu har vi sett hur seg den processen har varit. Är det så att
            det finns någon öppning nu för att offentlighetsprincipen skall
            tillämpas, och finns det också någon diskussion om meddelarskydd?
            Då tänker jag särskilt på den person som avslöjade skandalerna
            och som nu är arbetslös därför att han visade civilkurage och
            vågade tala om att man här misskötte sina uppdrag. Har regeringen
            i det fallet agerat för att man faktiskt måste tillåta en viss
            form av öppenhet och civilkurage inom EU?
          </note>
          <note>
            Anf. 26 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! När det gäller meddelarskyddet tyckte jag att brevväxlingen
            mellan Göran Persson och
          </note>
          <note>
            Santer var ganska tydlig vad gäller den svenska inställningen
            till detta. Göran Perssons kritik av vad som skedde med den här
            tjänstemannen innebar ju sedan att han fick en brevväxling med
            EU:s president i kommissionen, och enligt svenska regler offentliggjordes
            ju brevet. Det ger väl en ganska bra bild av skillnaden mellan
            förhållandena hittills i EU-
          </note>
          <note>
            kommissionen och Sverige.
          </note>
          <note>
            Men Sverige har ju inte suttit overksamt under de här åren. Vi
            fick in i Amsterdamtraktaten en skrivning om offentlighet och
            öppenhet som innebar att när Amsterdamtraktaten nu träder i kraft
            kommer också offentlighetsprincipen att fungera inom EU
          </note>
          <note>
            med ett antal konkreta specifika regler som jag tidigare gick
            igenom.
          </note>
          <note>
            Nu ser jag att min talartid är slut, och därmed vill jag tacka
            kammaren för den här debatten. Jag hoppas att vi kan fortsätta
            se till att vi gemensamt får ett bra resultat i förhandlingarna
            och fortsätter att lägga grunden för EU:s utvidgning och enandet
            av Östeuropa och Västeuropa!
          </note>
          <note type="speaker">
            Anf. 27 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag tackar också för debatten, och också för svaret
            att Sverige driver på arbetet med offentlighetsprincipen. Det
            är så oerhört viktigt, om man över huvud taget skall få ett någorlunda
            demokratiskt fungerande system, att det finns en offentlighetsprincip
            och också, som jag ser det, ett meddelarskydd. Särskilt med tanke
            på vad som har hänt borde det vara ännu mer angeläget att man
            faktiskt får med detta med meddelarskydd. Jag har förstått att
            det är milsvida skillnader i uppfattning emellan EU-
          </note>
          <note>
            länderna i hur man ser på möjligheten att få ett meddelarskydd.
            Den svenska uppfattningen tycks ju inte vara den som råder i alla
            fall, och det är väl naturligtvis en lång process att få övriga
            länder att hänga med på det här.
          </note>
          <note>
            Jag tror att det är oerhört viktigt för att över huvud taget
            kunna få en tilltro till ett system som i dag uppenbarligen inte
            alls fungerar demokratiskt, där insyn och kontroll är under all
            kritik och där man inte ens vågar kritisera. Det tycker jag också
            att vi tyvärr har sett i den här processen som har pågått en lång
            tid, att inte ens regeringen har vågat kritisera EU-
          </note>
          <note>
            kommissionen tillräckligt tydligt. Det är först när man har fått
            den här rapporten, av vilken misskötseln framgår väldigt tydligt,
            som man också vågar säga att det var rätt att kommissionen nu
            avgick. Det här fanns ju ändå uppe på EU:s bord för ganska länge
            sedan, och det hade också varit möjligt att i tid påpeka det.
          </note>
          <note type="speaker">
            Anf. 28 HOLGER GUSTAFSSON (kd):
          </note>
          <note>
            Fru talman! Jag skall försöka att vara klädsam gentemot Åsa Torstensson
            som tyckte att kristdemokraterna borde förklara hur lägre avgifter
            inte skall försämra för svenska bönder, och det har jag inte svårt
            att göra.
          </note>
          <note>
            Vi kristdemokrater accepterar att vi får sänkta stöd även till
            jordbruket på lång sikt och lika för alla.
          </note>
          <note>
            Den linjen har vi drivit i EU-nämnden, och jag har inte uppfattat
            att Centern heller har haft någon annan linje i den frågan. Den
            linje vi driver i det här sammanhanget är mycket tydlig. Det är
            lika villkor för alla bönder och också andra näringsidkare i Sverige
            jämfört med kollegerna ute i Europa. Det är inte många år sedan
            som vi fick förhandla för varje ton ost man skulle sälja till
            Europa. Vi pläderar för lika villkor, och det är vår politik.
            Där har vi också ett gott stöd från svensk näring över huvud taget
            och också från LRF och de bönder som är aktiva.
          </note>
          <note>
            Marianne Samuelsson sade i debatten tidigare här att man från
            regeringens sida bör beakta maktfördelningsproblematiken, och
            det är naturligtvis viktigt att man gör det i det kommande arbetet
            gentemot östländerna. Jag vill bara påpeka att den politik som
            Miljöpartiet för skulle leda till att man tar steget ur EU. Det
            skulle i sig innebära ett nollinflytande för svenska folket, och
            det är väl inte precis det som vi är ute efter. Man lyfter också
            fram kostnaderna som det enda stora problemet, och målar upp och
            fokuserar på detta i sammanhanget. Man glömmer helt att ens försöka
            diskutera fördelar och intäkter när det gäller medlemskapet i
            EU. Vi kan ju bara se den svängning som håller på att ske nu i
            Norge, som valde utanförskapet. Men när oljan börjar sina och
            kostnaderna stiger där blir man mer och mer positiv till EU. Jag
            tycker att vi skall beakta detta, även när vi ser de bekymmer
            som finns i sammanhanget.
          </note>
          <note>
            EU har brister, och det har vi sett i dessa dagar.
          </note>
          <note>
            Jag och vi kristdemokrater försvarar inte detta, inte en sekund.
            Här gäller det att agera mot de brister som organisationen har.
            Vi tror för vår del att det handlar om att öppenhet och en hög
            etik i sammanhanget är viktigt och att vi framför allt nu får
            en hög personlig integritet som ett av de viktiga kriterierna
            när man skall utse en ny kommissionsordförande. Jag skulle beklaga
            mycket om Sverige så att säga drar sig ur, eller om det finns
            partier som vill dra sig ur, den europeiska politiken i denna
            kamp för att förbättra etiken och moralen i Europa. Det kan knappast
            vara den vägen som vi skall gå.
          </note>
          <note>
            Jag beklagar att utrikesministern inte har mera tid för att svara
            på frågorna, men jag vill ändå skicka med som kristdemokraternas
            uppmaning: Se nu till från den svenska regeringen att de viktigaste
            kriterierna för en ny kommissionsordförande inte enbart skall
            vara den politiska färgen och varifrån personen kommer, utan att
            man nu tar lärdom av vad som har hänt de senaste dagarna och låter
            personlig kompetens, hög etik och civilkurage få vara vägledande
            när det gäller att utse en ny kommissionsordförande.
          </note>
          <note type="speaker">
            Anf. 29 JOHAN LÖNNROTH (v) replik:
          </note>
          <note>
            Fru talman! Det har talats om att det har spretat i den här debatten,
            och det kan nog vara sant. Det finns ju olika åsikter i EU-frågan
            och i EMU-frågan. Men jag måste nog ändå säga att det parti som
            slår alla rekord när det gäller spretighet faktiskt är Kristdemokraterna.
            Jag begriper inte alls var Kristdemokraterna står i de grundläggande
            EU-frågorna, för att inte tala om EMU-frågan.
          </note>
          <note>
            Jag har bara en mycket kort fråga: Om man röstar på kd i valet
            till EU-parlamentet nu i juni så röstar man på en hängiven EMU-anhängare
            på första plats.
          </note>
          <note>
            Längre ned på listan finns det lika hängivna motståndare till
            EMU. Kd:s officiella linje är oklar för mig.
          </note>
          <note>
            Vad röstar man på när det gäller inställningen till EU
          </note>
          <note>
            och EMU om man röstar på Kristdemokraterna nu den 13 juni?
          </note>
          <note type="speaker">
            Anf. 30 HOLGER GUSTAFSSON (kd):
          </note>
          <note>
            Fru talman! Det är mycket enkelt att svara på den frågan. Röstar
            man på Kristdemokraterna så gäller beträffande EMU-frågan att
            vi har uttalat oss för en folkomröstning i det här sammanhanget.
            Vi vill inte tvångsinföra Sverige i det här steget på det sättet
            som man forcerade in oss i ett medlemskap. Vi tror att det var
            fel att göra det. Det var ingen tvångsanslutning, men det gick
            för fort. Nu skall folket ha en chans att säga sitt. Det måste
            vara ganska enkelt att förstå den logiken. Den gäller för Kristdemokraterna.
          </note>
          <note type="speaker">
            Anf. 31 ÅSA TORSTENSSON (c):
          </note>
          <note>
            Fru talman! Johan Lönnroth agerar gentemot kd och påpekar att
            det finns en spretighet, och den är naturligtvis anmärkningsvärd.
            Det är mycket tydligt två riktningar som kd här anger, dvs. att
            driva sänkt medlemsavgift samtidigt som man med ganska kraftfulla
            ord kritiserar regeringen för nedskärningslinjen på jordbruksområdet.
            De är inte förenliga om man skall vara trovärdig i det politiska
            perspektivet.
          </note>
          <note>
            I dag tillförde Holger Gustafsson ordet långsiktighet. Nu får
            jag ju inte möjlighet till svar på vad den långsiktigheten i detta
            sammanhang innebär.
          </note>
          <note>
            Anf. 32 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Till Holger Gustafsson: Demokrati är oerhört viktigt
            för Miljöpartiet. Det verkar vi för på alla nivåer där vi har
            möjlighet att göra det. Det innebär att även om vi inte får majoritet
            för våra åsikter, lämnar vi inte vår ideologi. Det är därför som
            vi fortfarande hävdar att det kan vara en fördel att stå utanför
            EU.
          </note>
          <note>
            Anf. 33 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! Det fortsatta EU-arbetet handlar om att bereda vägen
            och marken för de nya demokratierna i Öst- och Centraleuropa för
            att de skall kunna bli fullvärdiga medlemmar i EU, som de så gärna
            vill.
          </note>
          <note>
            Denna historiska uppgift får inte förspillas på grund av dålig
            budgetdisciplin inom EU.
          </note>
          <note type="speaker">
            Anf. 34 Utrikesminister ANNA LINDH (s):
          </note>
          <note>
            Fru talman! Jag vill bara tacka för debatten.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 11 mars.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1998/99:54 till konstitutionsutskottet
          </note>
          <note>
            1998/99:81 till socialförsäkringsutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utbildningsutskottets betänkande 1998/99:UbU3
          </note>
          <note>
            Försvarsutskottets betänkande 1998/99:FöU3
          </note>
          <note>
            Socialförsäkringsutskottets betänkanden
          </note>
          <note>
            1998/99:SfU6 och SfU5
          </note>
          <note>
            Kulturutskottets betänkanden 1998/99:KrU4, KrU5
          </note>
          <note>
            och KrU7
          </note>
          <note>
            5 § Informationssamhället inför 2000-talet
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU4
          </note>
          <note>
            Informationssamhället inför 2000-talet (skr.
          </note>
          <note>
            1997/98:190, 1998/99:2 och 1998/99:40)
          </note>
          <note type="speaker">
            Anf. 35 PER-RICHARD MOLÉN (m):
          </note>
          <note>
            Fru talman! Dagens betänkande om IT gäller tre skrivelser från
            regeringens sida och ett sjuttiotal motioner. Den första skrivelsen
            gäller lägesrapport om
          </note>
          <note>
            IT-omställningen i samhället inför år 2000, den andra informationssamhället
            inför 2000-talet och den tredje handlar om elektronisk handel.
          </note>
          <note>
            Fru talman! Jag noterar av dagens talarlista att näringsminister
            Björn Rosengren avser att delta i debatten. Jag förstår att näringsministern
            ser det som nödvändigt eftersom regeringens skrivelser är tomma
            på konkreta åtgärder.
          </note>
          <note>
            Jag tycker dock att det är lite märkligt att näringsministern
            efter vår utskottsdebatt kommer upp i denna debatt med ett 15
            minuters anförande, när vi själva bara har möjlighet till två
            minuters repliker på hans anförande. Jag tycker att IT-frågorna
            är av så utomordentligt stor betydelse för Sverige att de motiverar
            en mycket bred debatt och att näringsministern därför borde ha
            inlett debatten.
          </note>
          <note>
            Låt mig först beröra frågan om IT-omställningen inför sekelskiftet,
            vars problem är orsakade av att årtalen i våra datorer är inprogrammerade
            med två siffror i stället för fyra. Det innebär att datorn inte
            vet vilket sekel eller millennium vi övergår till.
          </note>
          <note>
            Som bekant har Moderata samlingspartiet och inte minst Carl Bildt
            på ett mycket tidigt stadium aktualiserat problemet. Kravet har
            varit att regeringen borde tillsätta en IT-general som skulle
            haft det totala ansvaret för att staten, landstingen, kommunerna
            och näringslivet i god tid skulle förmås att gå igenom sina datorstyrda
            system, så att systemen i en eller annan form inte kollapsar vid
            övergången från 1999 till
          </note>
          <note>
            2000.
          </note>
          <note>
            Gång på gång, i flera år, har vi från vårt partis sida krävt
            gehör för våra krav, men regeringen har inte lyssnat. Statsministern
            har knappast, och lika lite hans regeringskolleger, uttalat ordet
            IT och mycket mindre sätt till att inte viktiga samhällsfunktioner
            rasar samman och drabbar enskilda.
          </note>
          <note>
            Statskontoret, som har fått regeringens uppdrag att driva på,
            har gjort vad man har kunnat. Men ansvaret och ledningen borde
            ha knutits till regeringen och ett
          </note>
          <note>
            IT-statsråd eller, som vi moderater kallar det, en IT-
          </note>
          <note>
            general.
          </note>
          <note>
            En statlig myndighet har, som vi vet, inte rätt att lägga sig
            i vad en annan myndighet gör. I stället har det hela blivit lite
            av en polsk riksdag - ingen har haft det uttalade ansvaret och
            det uttalade ledarskapet.
          </note>
          <note>
            I dag, fru talman, ser vi resultatet - 289 dagar före årsskiftet.
            Hur ser det ut? Det är rent skrämmande.
          </note>
          <note>
            Det står i utskottets betänkande att regeringen inte med säkerhet
            kan uttala sig om risken för störningar i de för samhället viktigaste
            sektorerna - 289 dagar före årsskiftet.
          </note>
          <note>
            Det står i utskottets betänkande att vissa kommuner inte kommit
            tillräckligt långt i arbetet, vilket är oroväckande mot bakgrund
            av kommunernas viktiga uppgifter som distributörer av el, värme,
            vatten m.m.
          </note>
          <note>
            Betänk att årsskiftet sker mitt i vintern, och det är bara 289
            dagar dit!
          </note>
          <note>
            Det står i utskottets skrivning att medvetenheten om problemen
            på många håll i samhället fortfarande är alltför låg och måste
            höjas - 289 dagar före årsskiftet.
          </note>
          <note>
            För några dagar sedan kunde Statskontorets grupp för 2000-omställningen
            meddela att en rad myndigheter redan nu vet att de inte blir färdiga
            med sina tester till den 1 juni. Försvarsmakten, Läkemedelsverket,
            CSN, Energimyndigheten och Riksskatteverket är några av dessa.
            Statskontoret bedömer att myndigheterna just nu befinner sig mittemellan
            att vara helt klara och total katastrof - 289 dagar före årsskiftet.
          </note>
          <note>
            Ericsson tar 2000-problemen på så stort allvar att ledningen
            avser att hålla vissa av sina produktionsenheter stängda runt
            det kommande årsskiftet, och
          </note>
          <note>
            Ericsson om några borde veta vad man talar om. Men vad skulle
            hända om viktiga samhällsfunktioner som sjukvård, tele, vatten,
            el etc. inte skulle fungera?
          </note>
          <note>
            Fru talman! Den 11 februari i år har en rad 2000-
          </note>
          <note>
            generaler i företag och myndigheter - Volvo, Vattenfall, Stockholms
            stad, Posten, Ericsson, Telia, Stockholms läns landsting och Föreningssparbanken
            bland några - skrivit till statsminister Göran Persson och vädjat
            till honom att personligen lyfta upp frågorna på samhällsagendan.
            De anser nämligen att insikten om graden av medvetenhet och förberedelseaktivitet
            på många håll i landet är betänkligt låg - och det är bara
          </note>
          <note>
            289 dagar kvar till årsskiftet.
          </note>
          <note>
            Varför gör statsministern ingenting? Varför gör regeringen ingenting?
            Det vi har framför oss är en tickande bomb. Varje dag som går
            av passivitet från regeringens sida är en förlorad dag. Vad finns
            det några månader för årsskiftet för garantier för att elen kommer
            att fungera, att vattenförsörjningen kommer att fungera, att sjukvårdens
            all avancerad teknik kommer att fungera, att telefonväxlar kommer
            att fungera och att vi får våra pensioner?
          </note>
          <note>
            När vi vet att det finns kommuner och landsting som just har
            börjat att testa sina datorprogram finns det, fru talman, all
            anledning att vara orolig.
          </note>
          <note>
            När vi diskuterade detta betänkande i utskottet kunde jag notera
            att en del ansåg att vi skulle dämpa kritiken och inte ge uttryck
            för oro. Vi skulle sitta stilla i båten. Men är kejsar Persson
            naken, så är han naken, och då måste det sägas. Hur påklädd näringsministern
            är får vi se om en stund.
          </note>
          <note>
            Inget parti och ingen partiledare har som Moderata samlingspartiet
            och dess partiledare varnat för millenieskiftets problem för våra
            datorsystem. Inget parti har som det Moderata samlingspartiet
            har så starkt krävt ett kraftfullt ledarskap, en IT-general för
          </note>
          <note>
            Sverige, som skulle kunna driva på för att klara omställningen
            inför sekelskiftet.
          </note>
          <note>
            En IT-general skulle kunna samla alla, inte minst det i samhället
            så väl integrerade näringslivet, för att göra allt för att årsskiftet
            inte skall inledas med obehagliga överraskningar. I dag när vi
            har 289 dagar kvar har vi inga som helst garantier för att ingenting
            skall hända. Närmare ett fiasko, fru talman, kan vi inte stå.
          </note>
          <note>
            Låt mig sedan gå över till de andra två skrivelserna om IT rent
            generellt och frågan om elektronisk handel. Regeringen kommer
            i skrivelserna med en rad politiska plattityder när den säger
            att Sverige skall befästa sin tätposition som IT-land, bl.a. genom
            att bygga ut digital infrastruktur för höghastighetsförbindelser.
            Det är viktigt, säger man, att förutsättningar skapas så att Sverige
            kan bli ledande i elektronisk handel. Men vilka förutsättningar
            tänker man på? Det är svårt att i skrivelserna notera några som
            helst konkreta förslag.
          </note>
          <note>
            Lika passiv och lika viljelös som regeringen är vad gäller datorproblemen
            vid sekelskiftet lika tomhänt står den inför en av de största
            utmatningarna inför framtiden, informationstekniken. I dag, fru
            talman, är Sverige en av världens mest avancerade telekomnationer.
            Den tekniska utvecklingen går så snabbt att det som för nio månader
            sedan togs fram i dag i stort sett är obsolet.
          </note>
          <note>
            Infokomindustrin, där telekommunikationer, elektroniska medier
            och informationsteknik går samman - eller konvergerar, som man
            säger i branschen -
          </note>
          <note>
            är en av världens mest dynamiska sektorer, om inte den allra
            mest dynamiska sektorn. Redan i dag sysselsätter infokomsektorn
            i Sverige flera än vad skogs-, stål- och verkstadsindustri gör
            tillsammans.
          </note>
          <note>
            Regeringen är tagen på sängen. Den lyssnar mer på IT-analfabeter
            inom LO som bara har kvar de gamla industristrukturerna på näthinnan
            än på de unga. Det är den unga generationen som står för det nya,
            det som kommer att förändra vår värld lika mycket som industrialismen
            en gång gjorde.
          </note>
          <note>
            Regeringen tar inte svensk IT-industri på allvar.
          </note>
          <note>
            Det verkar som om den tror att de som ägnar sig åt detta är en
            rad 25-åringar som leker med dataspel. Vi moderater ser med bekymmer
            delar av våra svenska
          </note>
          <note>
            IT-företag och vår kompetens söka sig utomlands.
          </note>
          <note>
            Rubrikerna i våra tidningar gäller Volvo och Astra.
          </note>
          <note>
            Men det som händer i det tysta bland våra unga IT-
          </note>
          <note>
            företagare kan vara minst lika allvarligt. I synnerhet som just
            dessa företag är framtidsföretagen.
          </note>
          <note>
            Bristen på riskkapital, den i Sverige i jämförelse med andra
            IT-nationer hårda beskattningen av personaloptioner, den höga
            inkomstskatten som gör det svårt att knyta till sig utländsk kompetens
            och dubbelbeskattningen är några av de faktorer som håller tillbaka
            IT-utvecklingen i Sverige. Många unga svenskar driver i dag sina
            företag i Frankrike och i
          </note>
          <note>
            Tyskland i stället för i Sverige. Den tätposition som regeringen
            antyder att den vill att Sverige skall inta håller i dag på att
            glida oss ur händerna. Vad går vi inte miste om i fråga om arbetstillfällen
            och ekonomisk tillväxt genom att inte ge dem och det svenska näringslivet
            förutsättningar att driva sina företag på ett gentemot sina konkurrenter
            likvärdigt sätt?
          </note>
          <note>
            Vi måste ge våra IT-företag oberoende av vad de jobbar med -
            bredbandskapacitet, elektronisk handel, telekom, algoritmer, routrar
            eller IT-telefoni - bra konkurrensförhållanden och goda näringsbetingelser
            i
          </note>
          <note>
            Sverige. Då är vi övertygade om att Sverige kan försvara sin
            tätposition. Marknaden, de enskilda initiativen, kommer att ge
            oss de bredband som efterfrågas.
          </note>
          <note>
            Vi kan konstatera att den svenska befolkningen, oberoende av
            var människor bor, har tillgång till telefon och el som kan användas
            för avancerad dataöverföring. Kommuner, privata entreprenörer,
            elproducenter och eldistributörer kommer att verka för att bredband
            med betydligt högre överföringshastigheter kommer att erbjudas
            konsumenterna.
          </note>
          <note>
            Bredband är inte bara en optisk fiber. Det är också elledningar,
            telefonledningar och användning av radiofrekvenser och satelliter.
            Utvecklingen går snabbt. I en tidning häromdagen kunde man läsa
            att 4
          </note>
          <note>
            ½ megabyte trådlöst skall kunna erbjudas i Stockholm, Göteborg
            och Malmö. I vissa glesbygdsområden finns redan 10 megabyte. Utvecklingen
            går otroligt snabbt.
          </note>
          <note>
            Vi inom Moderata samlingspartiet har en lång rad personer som
            på olika sätt har följt och engagerat sig i denna IT-teknik. Kunnandet
            inom partiet är stort.
          </note>
          <note>
            Efter mig kommer en rad andra moderater att med liv och lust
            delta i den här debatten. Med detta, fru talman, yrkar jag bifall
            till reservation nr 1.
          </note>
          <note type="speaker">
            Anf. 36 STURE ARNESSON (v):
          </note>
          <note>
            Fru talman! Vi behandlar i dag tre regeringsskrivelser, Elektronisk
            handel, Informationssamhället inför år 2000 och Lägesrapport om
            IT-omställningen inför år 2000 samt ett antal motioner.
          </note>
          <note>
            Jag yrkar bifall till Vänsterpartiets reservationer nr 2 och
            5 och i övrigt bifall till utskottets hemställan i betänkandet.
          </note>
          <note>
            IT-utvecklingen går rasande fort. Vem kunde t.ex.
          </note>
          <note>
            för några år sedan tro att Internet skulle få den roll det spelar
            i dag? IT-samhället ger nya möjligheter, men vi måste också vara
            på vår vakt mot avarter och ställa nya krav.
          </note>
          <note>
            För oss i Vänsterpartiet är det viktigt att IT kan användas för
            att minska klyftorna mellan rika och fattiga länder, mellan olika
            regioner och mellan fattiga och rika i samhället.
          </note>
          <note>
            Så är det inte i dag. Vissa grupper står utanför och tenderar
            att fortsätta med detta. De som kan vill lära sig mer. De som
            inte kan vill över huvud taget inte ta i en dator, ofta av rädsla
            för att de inte förstår. Alla måste få en möjlighet att på egna
            villkor lära sig behärska tekniken.
          </note>
          <note>
            Vi i Vänsterpartiet har ställt upp åtta punkter för rättvisa
            på IT-området.
          </note>
          <note>
            För det första kräver vi rättvisa för de delar av världen som
            i dag inte är delaktiga. Att surfa på nätet är en surfning mellan
            olika välståndsöar. Särskilt vill vi betona det ansvar Sverige
            har för att utveckla samarbetet med de forna östländerna. Vi föreslår
            en stor
          </note>
          <note>
            FN-konferens om dessa frågor - bl.a. tycker jag att vi behöver
            diskutera etik när det gäller IT - varför inte i
          </note>
          <note>
            Stockholm?
          </note>
          <note>
            För den andra kräver vi rättvisa för glesbygden i
          </note>
          <note>
            Sverige. Hur skall vi kunna tro att företagen vill etablera sig
            i glesbygden så länge som IT-
          </note>
          <note>
            kommunikationerna inte fungerar? Vi vill ha ett nationellt bredbandsnät
            - observera att jag säger nationellt nät - över hela Sverige där
            olika operatörer kan hyra in sig. Till husknuten och yttersta
            glesbygden kan vi tänka oss andra modeller - satellit, el, kopparkablage,
            osv. - men tillgängligheten och priset skall vara samma i hela
            landet. Det bör vara en politisk uppgift att se till att tillgängligheten
            till näten inte förebehålls en informationsteknisk elit utan att
            alla kan använda tekniken till rimliga kostnader. Principen bör
            vara politiskt ansvar och samhällsägande för maximal tillgänglighet
            och stor frihet för den enskilde att använda tekniken.
          </note>
          <note>
            För det tredje kräver vi rättvisa för de lågutbildade. Det är
            ofta de som inte får del av IT-utvecklingen och även de som i
            första hand slås ut när arbetsplatser datoriseras.
          </note>
          <note>
            För det fjärde kräver vi rättvisa för de fattiga grupperna i
            Sverige. Det står i skrivelsen att priset inte är något hinder
            för att skaffa sig en dator. Det anser jag är en grov lögn. Många
            arbetslösa, ungdomar och äldre har helt enkelt inte råd att skaffa
            sig en dator i dag.
          </note>
          <note>
            För det femte kräver vi rättvisa för kvinnorna. IT
          </note>
          <note>
            är i stor utsträckning pojkars område, vilket innebär att flickor
            halkar efter. Med tillfredsställelse noterar vi att regeringen
            uppmärksammat denna fråga och hoppas att regeringens ambitioner
            gällande IT i skolan leder till konkret handling.
          </note>
          <note>
            För det sjätte kräver vi rättvisa för de äldre. När den elektroniska
            handeln nu kommer med stormsteg liksom banktjänster m.m. på Internet
            borde ju de äldre, som ofta har svårt att ta sig till sitt bankkontor
            eller till sin affär, gynnas. Vi vill då se en större satsning
            på utbildning av de äldre.
          </note>
          <note>
            För det sjunde kräver vi rättvisa för de funktionshindrade. Datortekniken
            har på ett dramatiskt sätt öppnat helt nya möjligheter för många
            grupper funktionshindrade att delta i samhällslivet. Allmänna
            arvsfonden bidrar med medel för att sprida information till dessa
            grupper, men faktum är att många funktionshindrade inte har den
            ekonomiska möjligheten att köpa en dator, och då faller dessa
            intentioner.
          </note>
          <note>
            Slutligen och för det åttonde kräver vi rättvisa för alla dyslektiker.
            De måste få ha en egen dator, både hemma och i skolan eller på
            arbetsplatsen, för att kompenseras för sina funktionshinder.
          </note>
          <note type="speaker">
            Anf. 37 PER-RICHARD MOLÉN (m) replik:
          </note>
          <note>
            Fru talman! Jag skulle vilja göra en reflexion över det som Sture
            Arnesson har sagt. Han efterlyser väldigt mycket av politiska
            inslag och styrningar i denna verksamhet. Skulle vi ändå inte
            kunna vara lite överens om att det är tack vare marknaden, den
            dynamiska utvecklingen och ett privat näringsliv som hela denna
            teknik nu ställs till förfogande för funktionshindrade, för arbetslösa,
            för kvinnor och för många andra grupper? Jag är övertygad om att
            om man ser på prisutvecklingen på hela IT-området är det ett av
            de starkaste incitamenten som skapar möjligheter för alla att
            få tillgång till denna fantastiska verksamhet på
          </note>
          <note>
            IT-området som privat näringsliv har bidragit till.
          </note>
          <note type="speaker">
            Anf. 38 STURE ARNESSON (v) replik:
          </note>
          <note>
            Fru talman! Jag förnekar inte att marknaden är drivande och även
            böra vara drivande i dessa sammanhang. Det tycker jag är helt
            riktigt. Men samtidigt måste det vara samhällets uppgift att se
            till att dessa rättvisekrav uppnås, eftersom jag inte tror att
            marknaden - den erfarenheten har vi från andra håll - är speciellt
            intresserad av att se till att dessa grupper får det som de bör
            ha rätt till. Jag tror att om t.ex. människor i glesbygden skall
            få möjligheter i detta sammanhang måste vi samlas nationellt och
            erbjuda dem det.
          </note>
          <note type="speaker">
            Anf. 39 PER-RICHARD MOLÉN (m) replik:
          </note>
          <note>
            Fru talman! I stort sett alla, med undantag av ett par hundra
            hushåll som inte har tillgång till elektricitet men som förmodligen
            har telefon, har i dag relativt goda höghastighetsmottagningsmöjligheter
            när det gäller den här nya tekniken. Och det är tack vare den
            marknad som vi har. Jag är därför helt övertygad om att ju mindre
            som den politiska sektorn ger sig in på att reglera detta, desto
            lättare är det för Sverige att inta och förhoppningsvis bibehålla
            den tätposition som vi har i dag. Vi har Stålverk 80 och många
            andra underbara exempel på politiska kraftgrepp som på något sätt
            har förstört väldigt mycket. Det vore en olycka om det hände igen.
            Låt oss låta marknaden fungera på ett bra sätt. Då ger vi också
            alla möjligheter att få tillgång till denna nya teknik.
          </note>
          <note type="speaker">
            Anf. 40 STURE ARNESSON (v) replik:
          </note>
          <note>
            Fru talman! Det var märkligt att dra in Stålverk 80
          </note>
          <note>
            i denna debatt. Jag skall inte kommentera det. Men jag håller
            inte med Per-Richard Molén om att alla i glesbygden har tillgång
            till dessa system på samma villkor. ISDN är i dag oerhört dyrt
            på vissa ställen.
          </note>
          <note>
            Jag vet t.o.m. att en ledamot i kammaren, Hans Andersson, inte
            kan kommunicera via dator med riksdagens server. Jag tycker att
            det belyser problematiken.
          </note>
          <note type="speaker">
            Anf. 41 JOHNNY GYLLING (kd):
          </note>
          <note>
            Fru talman! Vi skall i dag behandla tre IT-
          </note>
          <note>
            skrivelser från regeringen. Kristdemokraterna kan i mycket dela
            regeringens syn på IT-frågorna. Men om jag skulle sammanfatta
            den kritik som vi ändå har är det tre saker som vi saknar, nämligen
            bättre ledarskap, fiber åt folket och tuffare tag inför år 2000.
          </note>
          <note>
            Varför behövs ett särskilt IT-ledarskap? Jo, bl.a.
          </note>
          <note>
            därför att informationstekniken, eller IT, ger oss enorma möjligheter
            att få nya tjänster, nya arbeten, ökad kunskapsspridning och,
            rätt hanterad, en bättre demokrati.
          </note>
          <note>
            Men låt mig först stanna upp och ställa några kritiska frågor.
            Är det bara fördelar med IT? Alla kan väl inte jobba med datorer?
            Vad skall alla de andra, som inte kan eller vill utbilda sig inom
            detta område, göra? Och hur skall man kunna stoppa allt elände
            som väller fram på Internet?
          </note>
          <note>
            Man skulle kunna påstå att Sverige inte bara är tudelat när det
            gäller synen på IT utan t.o.m. tredelat.
          </note>
          <note>
            Vi har de som är på gränsen till fanatiska och gör datorer och
            informationsteknik i övrigt till ett självändamål, som helt okritiskt
            hyllar allt som kommer fram på dataskärmen och som tror att alla
            företagsidéer kan lyckas bara man har tillräckligt många datorer
            och system till förfogande.
          </note>
          <note>
            Sedan har vi de som ser datorn och Internet som hotet om världens
            undergång. På Internet kan pedofiler sprida sin avskyvärda hantering.
            Recept för att tillverka bomber kan fritt hämtas med känt resultat.
          </note>
          <note>
            Denna mörka sida som ofta slår emot oss i form av svarta rubriker
            skrämmer många människor i dag.
          </note>
          <note>
            Och då tänker man inte på att IT i sig självt är neutralt. All
            teknik kan ju användas både till gott och till ont. En brevkonversation
            som jag nyligen har haft har fått mig att tänka efter och försöka
            förstå de människor som känner sig skrämda av just IT.
          </note>
          <note>
            Den tredje kategorin människor torde vara de som inser att det
            finns två sidor av myntet - en mörk och en ljus sida - och som
            väljer att satsa på den nya teknikens möjligheter och samtidigt
            bekämpa det destruktiva. Jag vill själv gärna tillhöra den sistnämnda
            kategorin.
          </note>
          <note>
            Just av dessa skäl är det viktigt med ett bra ledarskap på IT-området.
            Det behövs goda föredömen som pekar på möjligheterna samtidigt
            som de är beredda att bekämpa det kriminella och det destruktiva.
            De båda regeringarna som suttit sedan 1994 har i detta sammanhang
            varit alldeles för passiva. Jag vet att det har anslagits pengar
            till skolprojekt, jag känner till att utredningar har startats,
            och jag vet att näringsministern har träffat Bill Gates i Malmö.
            Men det räcker inte om det skall skapas tillväxt här i Sverige
            och inte enbart i Silicon Valley. Bill Gates var 20 år när han
            startade Microsoft 1975. 1998 redovisade bolaget
          </note>
          <note>
            14 ½ miljarder US-dollar i intäkter och 4 ½ miljarder
          </note>
          <note>
            US-dollar i vinst.
          </note>
          <note>
            Hur många Bill Gates har vi i Sverige, och hur många av dem tar
            sina idéer med sig utomlands? I
          </note>
          <note>
            Finland har man ett framtidsutskott i parlamentet som aktivt
            arbetar med framtidsfrågor, bl.a. på IT-
          </note>
          <note>
            området. Vad betyder detta för tillväxtklimatet? Det tål att
            fundera på.
          </note>
          <note>
            Jag efterlyser en offensiv regering, som på rätt sätt lyfter
            fram IT-frågorna i olika sammanhang - för bättre tillväxt och
            för ökad kunskapsspridning, inte bara för ungdomar utan även för
            de äldre - samt för ökad tillgänglighet för funktionshindrade.
          </note>
          <note>
            Bara detta att bankomaterna inte fullt ut är tillgängliga för
            funktionshindrade är talande för hur sakta utvecklingen går. Nu
            installeras visserligen talsyntes för synskadade i vissa bankomater,
            men sitter man i rullstol når man oftast inte ens upp till tangentbordet.
            "Tänkte inte på det ."
          </note>
          <note>
            Vad gäller skrivelsen om elektronisk handel har utskottet i stort
            tillmötesgått kristdemokraternas motionsyrkanden, och vi står
            därför bakom utskottets skrivning.
          </note>
          <note>
            Frågan om den digitala infrastrukturen är mycket viktig. Vem
            skall betala höghastighetskommunikationen? Vem skall ordna med
            "fiber åt folket"?
          </note>
          <note>
            Alla skall kunna utnyttja möjligheterna med IT -
          </note>
          <note>
            småföretagaren i en liten landsbygdskommun likaväl som storföretaget
            i storstaden; distansarbetaren på ön i skärgården likaväl som
            tonåringen på gymnasiet i stan.
          </note>
          <note>
            Kristdemokraterna anser att staten har ett huvudansvar för infrastrukturen.
            Det innebär inte att staten skall betala varje meter optisk fiberkabel
            som grävs ned. Det mesta tror vi kan göras på rent kommersiell
            basis. Men där inte marknaden räcker till måste staten ta ett
            särskilt ansvar.
          </note>
          <note>
            I väntan på att alla hushåll och företag i Sverige får höghastighetsförbindelser
            borde man försöka få
          </note>
          <note>
            ISDN-priserna att hamna på en rimlig nivå. Vi pekar på det orimliga
            i att man får betala ca 2 000 kr i
          </note>
          <note>
            Stockholmsområdet medan man på landsbygden kan få betala 40 000
            kr, i extremfallet upp till 60 000 kr för en ISDN-anslutning.
            Vi vill att regeringen engagerar sig i frågan.
          </note>
          <note>
            Fru talman! Här yrkar jag bifall till reservation 7.
          </note>
          <note>
            Slutligen: Vad händer på nyårsafton?
          </note>
          <note>
            Regeringens skrivelse om 2000-problematiken ger en bra översikt
            över hur det ser ut i samhället med datoromställningen. Men tyvärr
            tickar klockan snabbt, och medan vi talar här närmar vi oss årsskiftet.
            Vi vill inte sälla oss till domedagsprofeterna och tro att allting
            skall stanna den 1 januari, men vi har i vår motion pekat på ett
            antal brister och faror. Nu har utskottet behandlat vår motion
            så bra att vi slipper reservera oss.
          </note>
          <note>
            Problemet är att innan bläcket har torkat i betänkandet framkommer
            nya uppgifter om osäkerheten hos olika aktörer. Få vattenverk
            är 2000-säkra, påstår
          </note>
          <note>
            TT. Försäkringsbolag ändrar sina klausuler och frånskriver sig
            betalningsansvar för eventuella 2000-
          </note>
          <note>
            problem i bilarnas datorer. Dagligen kan man se nya uppgifter
            om osäkerheten. Här gäller det för regeringen att driva på. Självklart
            har företag, organisationer m.fl. ett eget ansvar, men till syvende
            och sist är det stat och kommuner som måste se till att samhället
            fungerar normalt den 1 januari år 2000. Vi vill se tuffare tag
            från regeringen. Klockan tickar.
          </note>
          <note type="speaker">
            Anf. 42 SVEN BERGSTRÖM (c):
          </note>
          <note>
            Fru talman! Mot bakgrund av den stundom euforiska diskussionen
            om vad den snabba utvecklingen av informationstekniken kan innebära
            vill jag i dagens debatt lyfta fram några grundläggande utgångspunkter
            samt Centerpartiets vision av hur informationssamhället bör utvecklas
            och byggas ut.
          </note>
          <note>
            För oss i Centerpartiet är det en första och självklar utgångspunkt
            att tekniken skall stå i människans tjänst. Nya och bättre tekniska
            lösningar och snabbare kommunikationer skall bidra till att förbättra
            människors vardag. Tekniken skall vidare användas för att överbrygga
            klyftor, inte skapa nya klyftor. Tekniken skall också nyttjas
            i arbetet för att forma ett ekologiskt anpassat, långsiktigt hållbart
            samhälle.
          </note>
          <note>
            Men tekniken skall också stå i företagsamhetens tjänst. Den skall
            bidra till att göra det enklare och effektivare att driva företag,
            oavsett om det är ett litet enmansföretag eller en större verksamhet.
          </note>
          <note>
            Informationstekniken skall alltså enligt vår mening inte bara
            komma ett fåtal till del. Det är utomordentligt centralt för oss
            att alla, oavsett kön, ålder, social och ekonomisk bakgrund eller
            var man bor i landet, skall få tillgång till snabba och säkra
            förbindelser och få det på likvärdiga villkor. Det är i detta
            sammanhang som vi brukar tala om en digital allemansrätt.
          </note>
          <note>
            I dagens betänkande talar också utskottets majoritet om fortsatta
            insatser för att bygga ut en digital infrastruktur för höghastighetsförbindelser
            och att hushåll och företag i hela Sverige bör ges goda förutsättningar
            att utnyttja den tekniken. Men utskottsmajoriteten vågar inte,
            eller vill inte, se de stora möjligheter och det utvecklingssprång
            det skulle innebära att bygga ut IT-samhället med tydligt sikte
            på den vision om en digital allemansrätt som vi i Centerpartiet
            vill förverkliga.
          </note>
          <note>
            Socialdemokraterna, som i dag sitter i regeringsställning med
            stöd av Vänstern och Miljöpartiet, väntar på utredningar och regeringsinitiativ.
            Till dess förlitar man sig på de stressade koppartrådarna och
            de gamla koaxialkablarna.
          </note>
          <note>
            På s. 4 i skrivelsen Informationssamhället inför
          </note>
          <note>
            2000-talet sträcker man sig som längst när man välmenande skriver:
            "Målet är att alla skall ha lika möjligheter att använda informationstekniken
            som ett medel för ökad kunskap, demokrati och rättvisa." Det låter
            väldigt bra, men vilka konkreta initiativ är socialdemokraterna
            beredda att ta för att förverkliga detta mål? Är näringsministern,
            som ju är i kammaren i dag, beredd att här och nu ta några initiativ
            och redovisa en planering och en strategi? Jag ser gärna att flera
            partier blir mera offensiva i denna centrala framtidsfråga.
          </note>
          <note>
            Moderaterna, Kristdemokraterna och Folkpartiet har i utskottet
            gett besked om att inte heller de så här långt varit beredda att
            förorda en målmedveten offensiv satsning på fiber till hemmen
            och till företagen.
          </note>
          <note>
            De hoppas mera på att marknaden skall lösa problemet. Att avvakta
            eller hoppas på att marknaden ordnar saken går kanske för sig
            i de större städerna, men det bidrar knappast till lika möjligheter
            för alla i hela landet - den digitala allemansrätt som Centerpartiet
            föreslagit.
          </note>
          <note>
            Det är lite typiskt att Per-Richard Molén här säger att man ju
            har relativt goda förbindelser även ute på landsbygden. Så långt
            sträcker sig moderaternas ambitioner. Vi har betydligt mera långtgående
            ambitioner än så.
          </note>
          <note>
            Samhället har historiskt tagit ett ansvar för landets infrastruktur.
            Det har gällt utbyggnaden av vägar och järnvägar, elnät och teleförbindelser.
            I dagens samhälle är det om möjligt ännu viktigare att det tas
            ett samhällsansvar för den infrastruktur som kan lägga grunden
            för tillväxt och utveckling i 2000-talets kunskapssamhälle.
          </note>
          <note>
            Centerpartiet har, mot bakgrund av den optiska fiberns överlägsna
            kapacitet, föreslagit att staten initierar en utbyggnad av ett
            finmaskigt fibernät till hemmen och till företagen. Den långsiktighet
            som ett sådant beslut kräver innebär enligt vår mening att kommersiella
            aktörer inte kommer att vara villiga att ta på sig det fulla ansvaret
            för detta. En gemensam utbyggnad garanterar också den fria konkurrensen
            och tillgången till informationstekniken i hela landet.
          </note>
          <note>
            Därmed motverkas den regionala obalans som vi ser så tydligt
            i dag.
          </note>
          <note>
            Ett avgörande viktigt argument för optofiber till hemmen är den
            helt överlägsna bandbredden/kapaciteten. Ett optofibernät skulle
            få en kapacitet som kommer att täcka alla förutsägbara behov för
            framtiden. För alla andra tekniker finns en tydlig kapacitetsgräns,
            som kommer att kräva nya dyrbara investeringar så snart taket
            har nåtts. Detta innebär att en utbyggnad av fiber är en framtidssatsning
            som med åren kommer att visa sig vara en mycket klok och framsynt
            investering.
          </note>
          <note>
            Jag vill i detta sammanhang yrka bifall till reservation nr 6,
            där Centerpartiets syn på dessa frågor har utvecklats.
          </note>
          <note>
            Fru talman! Låt mig i det här sammanhanget också kommentera innehållet
            i reservation nr 7, som är gemensam för Centerpartiet och Kristdemokraterna.
          </note>
          <note>
            Den handlar om prissättning och vikten av att alla människor
            och företag i vårt land har tillgång till tekniken på likvärdiga
            ekonomiska villkor. Det finns tyvärr skrämmande exempel på hur
            oerhört stora skillnader som finns i dag, när människor i avvaktan
            på ett nationellt nät av fiberoptiska förbindelser vill installera
            t.ex. ISDN eller motsvarande teknik. Prislappen varierar från
            under 2 000 kr i Stockholms innerstad till en kostnad på upp till
            60 000 kr på landsbygden och i glesbygden. Det är enligt vår mening
            orimliga prisskillnader om man menar någonting med likvärdig tillgång.
            Vi anser att anslutningsavgiften bör vara densamma över hela landet
            för att man skall skapa likvärdiga villkor. Jag vill i det sammanhanget
            yrka bifall till reservation nr 7.
          </note>
          <note>
            Men för oss i Centerpartiet är alltså teknik typ
          </note>
          <note>
            ISDN något som används nu i avvaktan på ett heltäckande fiberoptiskt
            nät. En målmedveten satsning på fibernät har också det goda med
            sig att Sverige har möjlighet att befästa sin position som en
            av världens ledande IT-nationer. Det förstärker våra möjligheter
            att dela med oss av teknik och kompetens till andra länder i form
            av nya stora exportframgångar.
          </note>
          <note>
            Just denna vecka öppnar världens största IT-
          </note>
          <note>
            mässa, cebit-mässan i Hannover. 81 svenska företag finns då på
            plats med Ericsson i spetsen för att demonstrera hur långt vi
            har kommit i teknikutvecklingen. Läs gärna mera om detta i den
            utmärkta tidningen Ny teknik.
          </note>
          <note>
            Fru talman! Låt mig understryka ytterligare två viktiga komponenter
            som vi i Centerpartiet vill betona för att informationssamhället
            skall utvecklas på ett positivt sätt.
          </note>
          <note>
            En digital allemansrätt handlar i grunden om alla människors
            lika möjligheter och rätt att ha tillgång till informationsteknikens
            verktyg, oavsett social bakgrund, kön eller andra faktorer som
            traditionellt verkat diskriminerande. Avgörande för detta är att
            tekniken är spridd över landet, men det finns också två andra
            viktiga faktorer som jag här kort vill beröra.
          </note>
          <note>
            Det gäller kunskapsfrågorna och människornas kunnande för att
            tillgodogöra sig tekniken. Det gäller också rättsordningen och
            att lagstiftningen måste vara anpassad till de nya förhållanden
            som informationssamhället för med sig.
          </note>
          <note>
            Tillsammans med den utbyggnad av fiber till hem och företag som
            vi förordar är det av central betydelse att förebygga de kunskapsklyftor
            som IT-
          </note>
          <note>
            utvecklingen riskerar att föra med sig. Det framstår som en av
            de viktigaste sociala rättvisefrågorna att ge alla människor möjligheter
            till en bra utbildning som ger goda förutsättningar för yrkeslivet,
            ett livslångt lärande och aktivt deltagande i samhället.
          </note>
          <note>
            Vi från Centerpartiet vill se ett nationellt kunskapslyft inom
            IT. Det skall innebära att alla människor får möjlighet att lära
            sig att utnyttja verktygen och därmed de möjligheter som en utbyggd
            infrastruktur ger. Här har alla de traditionella studieförbunden
            en central roll, men också pensionärsorganisationer, invandrarorganisationer,
            idrottsrörelsen, handikapporganisationer - för att ta några exempel.
          </note>
          <note>
            Rättsordningen är den tredje faktor som jag här vill betona som
            grundläggande för människors tilltro till informationstekniken.
            Inom flera områden måste lagstiftningen ses över. Frågor om integritet
            och yttrandefrihet har blivit aktuella genom debatten om personuppgiftslagen
            (PUL). Och det framstår som uppenbart att en modern integritetslagstiftning
            måste ta hänsyn till att alla människor kommer att vara såväl
            konsumenter som potentiella producenter av information.
          </note>
          <note>
            Ett exempel är den elektroniska handel som berörs i de skrivelser
            som utgör underlag för dagens betänkande. Det behövs såväl svenska
            som internationella regler för att underlätta den elektroniska
            handeln. Det kan handla om digitala signaturer, betalningssystem
            eller kryptering. Konsumenternas ställning vid elektronisk handel
            måste ses över.
          </note>
          <note>
            Centerpartiet har flera gånger lyft fram frågor som berör elektronisk
            handel. Jag har i detta avsnitt valt att avstå från reservationer.
            Det innebär dock inte att jag är fullt nöjd med regeringens insatser
            på området.
          </note>
          <note>
            Det finns flera viktiga framtidsfrågor än att det i dag behövs
            större insatser.
          </note>
          <note>
            Fru talman! Jag ser att min talartid håller på att ta slut. Jag
            hinner därför inte kommentera mera kring t.ex. IT-omställning,
            utan jag får återkomma till det i en replik.
          </note>
          <note>
            Jag vill ytterligare en gång yrka bifall till reservationerna
            nr 6 och 7. Jag står självfallet bakom även andra reservationer,
            men för tids vinnande avstår jag från att yrka bifall till dem.
          </note>
          <note type="speaker">
            Anf. 43 JOHNNY GYLLING (kd) replik:
          </note>
          <note>
            Fru talman! Centerpartiet har ju tagit patent på det trevliga
            uttrycket digital allemansrätt. Men jag tycker att det haltar
            lite grann. Ni jämför detta med IT-
          </note>
          <note>
            området och vill att staten skall bygga ut kabelnätet i hela
            landet. Då är det ju staten som äger kablarna. I
          </note>
          <note>
            naturen är det många som äger olika fastigheter. Där har allemansrätten
            en annan betydelse, men låt vara.
          </note>
          <note>
            Jag skulle gärna vilja veta vad det är som skiljer våra partier
            åt i den här frågan. Sven Bergström säger att vi andra partier
            inte vill driva på, vilket jag tycker är fel. Om jag förstår det
            rätt vill Centerpartiet att staten skall gräva ned och betala
            de optiska fiberkablarna med skattemedel. Jag vill gärna att Sven
            Bergström utvecklar detta.
          </note>
          <note type="speaker">
            Anf. 44 SVEN BERGSTRÖM (c) replik:
          </note>
          <note>
            Fru talman! Jag tackar för Johnny Gyllings komplimang, att vi
            har tagit patent på uttrycket digital allemansrätt. Det är vi
            stolta för och vill gärna utveckla det ytterligare.
          </note>
          <note>
            Johnny Gylling frågade vad det är som skiljer
          </note>
          <note>
            Centern från andra partier. Det finns självfallet olika nyanser
            hos olika partier, men det som vi så starkt betonar är att det
            är ett samhälleligt ansvar att se till att det nya IT-samhället
            når ut till samtliga människor och till samtliga företag - stora
            som små - över hela landet. Därvidlag finns det i dag inte någon
            kommersiell drivkraft för att bygga det finmaskiga nätet.
          </note>
          <note>
            De stora strukturerna, de digitala motorvägarna, byggs naturligtvis.
            I Stockholms innerstad, i Linköping, i Umeå och i andra städer
            är det inga som helst bekymmer, och knutpunkterna finns. Men beträffande
            de elektroniska grusvägarna, det finmaskiga nätet, är det ett
            samhällsansvar att se till att detta kommer ut till alla och envar.
          </note>
          <note>
            Som vi ser det är poängen att detta är en långsiktigt klok och
            riktig investering. Vi slipper bygga på stressade koppartrådar
            och koaxialkablar, utan vi bygger framtidens teknik redan nu.
          </note>
          <note>
            Jag hoppas att Johnny Gylling och kristdemokraterna, liksom andra
            partier, efter hand ansluter sig till synsättet att detta är en
            klok och framsynt investering.
          </note>
          <note type="speaker">
            Anf. 45 JOHNNY GYLLING (kd) replik:
          </note>
          <note>
            Fru talman! Jag tackar Sven Bergström för svaret.
          </note>
          <note>
            Men jag konstaterar att vi har lite olika uppfattningar här.
          </note>
          <note>
            Det som vi är överens om är vem som har huvudansvaret för att
            alla hushåll och företag så småningom skall få ta del av höghastighetsförbindelser.
            Det är en sak, men vem skall betala?
          </note>
          <note>
            Det finns många som gräver i marken, kommunerna, elbolagen och
            operatörer. Finns det inte andra sätt att få det finmaskiga nätet
            utbyggt än att använda skattepengar? Jag vill som ett exempel
            nämna Svenska kraftnät, som i sin bolagsordning saknar detta att
            man har som uppgift att lägga ned kabel. Svenska kraftnät skulle
            mycket väl kunna lägga ned fler kablar av bara farten, om regeringen
            hade ändrat bolagsordningen. Delar inte Sven Bergström den uppfattningen
            att man inte behöver använda skattepengar till allting sådant
            här?
          </note>
          <note type="speaker">
            Anf. 46 SVEN BERGSTRÖM (c) replik:
          </note>
          <note>
            Fru talman! För att börja i den sista änden är det självklart
            utmärkt om vi slipper använda skattepengar, om vi kan initiera
            detta på annat sätt, t.ex. genom att engagera olika enskilda aktörer.
            Svenska kraftnät är en aktör i sammanhanget.
          </note>
          <note>
            Men - och det är det som är poängen med vår digitala allemansrätt
            och vår rapport kring denna - om detta skall nå ut till alla människor
            och alla småföretag över hela landet finns det i dag ingen kommersiell
            drivkraft som garanterar att detta sker. Därför säger vi att samhället
            måste vara berett, inte i första hand att bygga, gräva och lägga
            kabel men att se till att det blir gjort - gärna i samarbete med
            olika andra aktörer.
          </note>
          <note>
            Ingen annan än staten kan ta ansvaret för att detta når ut till
            alla. Annars kan det bli ett selektivt nät och olika lösningar
            som kanske inte blir så bra.
          </note>
          <note>
            Det finns goda exempel i historien på att detta har varit klokt
            och framsynt när det gäller telenät, järnvägsförbindelser, vägar
            och andra system som ingår i infrastrukturen. Jag är övertygad
            om att det är nästa stora uppdrag för oss att se till att detta
            kan bli någonting som når ut till alla människor.
          </note>
          <note type="speaker">
            Anf. 47 PER-RICHARD MOLÉN (m) replik:
          </note>
          <note>
            Fru talman! Det är glädjande att Centern på senare tid har ställt
            upp bakom tanken på någonting som man kallar för digital allemansrätt.
          </note>
          <note>
            Jag minns när Carl Bildt som statsminister 1994
          </note>
          <note>
            satte Internet, och därmed hela den här tekniken, på den svenska
            kartan. Jag minns att han redan då argumenterade för behovet att
            ge hela landet tillgång till den här tekniken. Speciellt betonade
            han behovet av att skolor, grundskolor och gymnasier, skulle få
            tillgång till det här, att glesbygden skulle få tillgång till
            det här och att vården på olika sätt skulle få tillgång till den
            här verksamheten.
          </note>
          <note>
            Jag är inte, och där instämmer jag med herr Gylling, så övertygad
            om att vi hela tiden behöver vara fixerade vid fibernät. Vi ser
            hur tekniken hela tiden går väldigt snabbt fram när det gäller
            radiofrekvenser.
          </note>
          <note>
            Vi ser på satelliter. Vi ser hur man kan stressa upp elledningar.
            I grund och botten är det ju faktiskt ändå så som jag har sagt
            tidigare i den här debatten att i stort sett alla i Sverige har
            tillgång till el och telefon.
          </note>
          <note>
            Därmed har de möjligheter till uppkopplingar - i dag kanske med
            relativt långsamma modem upp till 56,6.
          </note>
          <note>
            Men redan nu finns, inte minst i Gävleborgs län dit vi i trafikutskottet
            gjorde en resa, alltså herr Bergströms eget län, privata initiativ
            som skapar möjligheter till en höghastighetsöverföring som ligger
            uppe på 10 megabyte. Låt oss alltså vara öppna och inte bara tänka
            oss att staten skall gå in. Det finns så många intressen; elbolag,
            kabelbolag och kommuner som tillsammans med andra skapar sådana
            här initiativ. Jag tror att det tillgodoser våra behov.
          </note>
          <note type="speaker">
            Anf. 48 SVEN BERGSTRÖM (c) replik:
          </note>
          <note>
            Fru talman! Det sista var väldigt avslöjande. Per-
          </note>
          <note>
            Richard Molén säger att det tillgodoser våra behov på ett rimlig
            sätt. Och i ett tidigare inlägg sade han att det här ändå ger
            relativt goda förbindelser. Alla som har inblick i den här branschen,
            Per-Richard Molén, talar om att det är en oerhört snabb utveckling.
            10
          </note>
          <note>
            megabit i dag kommer om några år att vara 100 megabit i behov
            hos det enskilda hushållet och hos den lille företagaren.
          </note>
          <note>
            Alla oberoende aktörer i branschen är ense om att det då inte
            räcker med vare sig radio, snabba modem eller något sådant. Då
            är fibern, optofibern, det som har de långsiktiga förutsättningarna
            att bli bärkraftigt.
          </note>
          <note>
            Alla är övertygade om att det kommer att vara framtidens melodi.
          </note>
          <note>
            Jag vill gärna ge moderaterna, och Per-Richard
          </note>
          <note>
            Molén och Carl Bildt, en eloge. Ni var nog tidigt ute.
          </note>
          <note>
            Dock tycker jag inte att det är rimligt att ni får monopol på
            det här området. Nu tycks ni ha fastnat i att det räcker med relativt
            goda förbindelser för en stor del av svenska folket.
          </note>
          <note>
            Vi har högre ambitioner än så. Vi tycker att här har vi nu svensk
            teknik som kan byggas ut, och som det är klokt och långsiktigt
            rätt att bygga ut. Då skall vi inte tveka. Då skall vi våga ha
            tydliga visioner om hur vi skall gå till väga. Vi i Centerpartiet
            säger att det här systemet, en digital allemansrätt byggd på optofiber
            till alla hushåll och alla företag i landet, är framtidens melodi.
            Jag hoppas att också moderaterna efterhand ansluter sig till det
            synsättet.
          </note>
          <note type="speaker">
            Anf. 49 PER-RICHARD MOLÉN (m) replik:
          </note>
          <note>
            Fru talman! Är det någonting vi moderater är emot så är det monopol.
            Om det på något sätt kan förändra situationen att Centern kommer
            in i det hela så får vi väldigt mycket av den mångfald som vi
            moderater talar så mycket om.
          </note>
          <note>
            Jag tror, fru talman, att jag och Sven Bergström kanske har lite
            lätt att underskatta den snabba tekniska utvecklingen. Vi bollar
            i dag gärna med megabyte
          </note>
          <note>
            - om det är 5 eller 10 eller 100. Jag är övertygad om att utvecklingen
            kommer att ge oss möjligheter till en sådan kapacitet att vi kan
            konvergera digital TV och digital radio med telefoni och mycket
            av den information som snurrar runt på Internet.
          </note>
          <note>
            I princip är vi alltså överens. Det är i alla fall rätt skönt
            att få en kommentar om att det inte ens hos
          </note>
          <note>
            Centern i första hand är staten som skall stå för det hela. Det
            är ju trots allt den marknad som finns som vi måste luta oss emot.
          </note>
          <note type="speaker">
            Anf. 50 SVEN BERGSTRÖM (c) replik:
          </note>
          <note>
            Fru talman! Det är självklart inget självändamål att staten skall
            pumpa in en massa miljarder i det här.
          </note>
          <note>
            Men vad vi i Centerpartiet betonar så starkt är att det är ett
            samhällsansvar att se till att det blir gjort. Det är därför vi
            vill ha en utredning nu med tydlig inriktning på den här digitala
            allemansrätten som skall nå ut till alla.
          </note>
          <note>
            Jag hoppas och tror att det kommer att bli ett väldigt givande
            samspel mellan enskilda aktörer, olika företag och samhället när
            det här sätts i gång.
          </note>
          <note>
            Per-Richard Molén sade att vi underskattar utvecklingen. Ja just
            det, många underskattar utvecklingen. Det är just därför vi säger:
            Stanna nu inte vid stressade koppartrådar, XDSL, ADSL, snabba
            modem och allt vad det heter. Låt oss satsa målmedvetet och konsekvent
            på det vi vet kommer att hålla 10, 20,
          </note>
          <note>
            30 år fram i tiden, nämligen optofiber.
          </note>
          <note>
            Dessutom ligger svensk teknik långt framme på det här området.
            Vi har svenska företag som jobbar med detta. Det kan ge oerhört
            stora synergieffekter.
          </note>
          <note>
            Det kommer att ge exportframgångar.
          </note>
          <note>
            Så jag hoppas att näringsministern när han så småningom kommer
            upp i kammaren i dag kan ge en ordentlig signal om att den här
            vägen skall vi gå och den här strategin skall vi lägga fast för
            att utveckla oss på det här området.
          </note>
          <note type="speaker">
            Anf. 51 KENTH SKÅRVIK (fp):
          </note>
          <note>
            Fru talman! Internet har fått snabbare genomslag än någon annan
            teknik. På fem år har Internetanvändandet i Sverige ökat från
            nästan noll till att i dag hälften av befolkningen över tolv år
            surfar varje månad.
          </note>
          <note>
            En sådan genomgripande ny teknik där information samtidigt finns
            tillgänglig för alla kan inte undgå att påverka vår världsbild.
            "På ett dunkelt sätt som i en spegel" hette det i den gamla bibelöversättningen.
          </note>
          <note>
            I dag måste vi välja andra metaforer. Ingen förstår att speglar
            då bestod av putsade mässingsplattor som gav en oklar spegelbild.
            På samma sätt kommer många av dagens uttryck och bilder att bli
            obegripliga för dem som växer upp i informationssamhället.
          </note>
          <note>
            Vilka förändringarna blir vet vi inte. Alexander
          </note>
          <note>
            Graham Bell och Lars Magnus Ericsson utvecklade telefonen. Men
            de kunde inte föreställa sig telefonsvarare, 020-nummer, Sagolinjen,
            faxar eller mobiltelefoner. Lika lite vet vi vart Internet tar
            vägen.
          </note>
          <note>
            Den liberala slutsatsen måste vara att politiker skall och kan
            göra mycket lite för att påverka informationsteknikens utveckling.
            Politiker skall inte hindra utvecklingen utan sträva efter att
            skapa förutsättningarna för att tekniken kommer så många människor
            som möjligt till godo.
          </note>
          <note>
            Redan nu kan vi se hur IT förändrar samhällen och människors
            sätt att arbeta. Kunskapssökande blir mindre hierarkiskt och kombinationerna
            blir fler när det i texten ligger hyperlänkar som gör att den
            som läser snabbt kommer vidare, får förklaringar eller kan låta
            sina associationer blomma ut.
          </note>
          <note>
            Sannolikt får IT-samhället större politiska effekter än vi hittills
            insett, inte minst i de politiska partierna.
          </note>
          <note>
            Informationstekniken innebär att avstånden mellan människor minskar
            både geografiskt och socialt.
          </note>
          <note>
            Ökade möjligheter till snabb och effektiv kommunikation och informationsutbyte
            mellan människor är bra för oss alla.
          </note>
          <note>
            Låt mig ta några exempel: Informationstekniken ger människor
            möjligheten att själva söka information och delta i den demokratiska
            beslutsprocessen i dialog med andra. Informationstekniken vidgar
            yttrandefriheten genom att man själv kan söka information.
          </note>
          <note>
            Man kan delta i den demokratiska beslutsprocessen i dialog med
            andra. Informationstekniken vidgar yttrandefriheten genom att
            det blir lättare för vem som helst att publicera sig och nå fram
            med budskap.
          </note>
          <note>
            Många ekonomiska hinder för publicering försvinner.
          </note>
          <note>
            Informationstekniken kan bl.a. effektivisera sjukvården, förbättra
            miljön samt underlätta för funktionshindrade att få information
            och utföra tjänster.
          </note>
          <note>
            Informationstekniken tillåter människor att bo på ställen av
            andra skäl än att arbete finns där eftersom mycket arbete kommer
            att kunna utföras på distans.
          </note>
          <note>
            IT gör det möjligt att behålla en levande landsbygd.
          </note>
          <note>
            Informationstekniken både bygger broar och raserar barriärer
            mellan stater och människor. Det är lättare för svenskar att hålla
            kontakt när de bor utomlands. Det är lättare för invandrare i
            Sverige att behålla sina rötter.
          </note>
          <note>
            Informationstekniken ger medborgare nya möjligheter att bevaka
            sina intressen gentemot myndigheter och att göra sina stämmor
            hörda på ett snabbt och effektivt sätt. Det underlättar de demokratiska
            vinster som finns att hämta i protokoll, diarier och annat på
            nätet.
          </note>
          <note>
            Om nuvarande lagstiftning lägger hinder i vägen för att alla
            offentliga handlingar läggs ut på nätet, skall lagen ändras.
          </note>
          <note>
            I stort anser Folkpartiet att det liggande betänkandet innehåller
            bra tankar inför informationssamhället år 2000. Därför har vi
            endast deltagit i en reservation, nämligen reservation nr 4. Jag
            yrkar därför bifall till denna.
          </note>
          <note>
            Fru talman! Vi reservanter anser att staten bör ha som huvuduppgift
            att garantera informationsteknikens infrastruktur och se till
            att möjligheter till snabb kommunikation finns i hela landet.
            Det innebär att bredbandsuppkoppling skall vara möjlig för företag
            och hushåll i hela Sverige till en rimlig kostnad.
          </note>
          <note type="speaker">
            Anf. 52 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservation
            11.
          </note>
          <note>
            Miljöpartiet de gröna har tidigare krävt en samlad redogörelse
            till riksdagen för hur 2000-problemet hanteras. Vi hälsar nu med
            tillfredsställelse att riksdagen har fått en sådan redogörelse.
          </note>
          <note>
            Regeringen lämnar i skrivelsen en bild av det aktuella läget
            i regeringen och de statliga myndigheterna beträffande arbetet
            med IT-omställningen inför år
          </note>
          <note>
            2000. När det gäller det statliga sektorsansvaret och kommunernas
            omställningsarbete reser skrivelsen tyvärr fler frågor än den
            ger nöjaktiga svar.
          </note>
          <note>
            Ett krav från Miljöpartiet på den redovisning som nu givits var
            att den skulle innehålla vilka kostnader för IT-omställningen
            som kan beräknas samt hur dessa skall budgeteras. Det finns mycket
            knapphändiga kostnadsberäkningar i regeringens skrivelse. De totala
            kostnaderna för omställningsarbetet uppskattas till 1,1 miljarder
            kronor, men då hade nästan hälften av de 180 myndigheterna inte
            gjort några kostnadsuppskattningar. En lång rad brister och osäkerheter
            i lägesbedömningen räknas upp i skrivelsen.
          </note>
          <note>
            Man konstaterar att det fortfarande finns en betydande osäkerhet
            om vilka kostnader som omställningen kommer att innebära för de
            statliga myndigheterna.
          </note>
          <note>
            Regeringen förutsätter att myndigheternas omställningsarbete
            skall klaras inom befintliga ramar. Detta skrivs i slutet av år
            1998 då cirka ett år kvarstår och statsbudgeten för 1999 är lagd.
          </note>
          <note>
            Även med Statskontorets uppskattningar från januari 1999 på 1,3
            miljarder kvarstår kritiken.
          </note>
          <note>
            Det mycket osäkra läget beträffande kostnaderna för IT-omställningen
            är uppenbart oacceptabelt i en fråga som handlar om miljardbelopp.
          </note>
          <note>
            Miljöpartiet kräver att regeringen snarast återkommer till riksdagen
            med en redovisning av IT-
          </note>
          <note>
            omställningens beräknade kostnader inom det statliga området
            och vilka konsekvenser detta har för statsbudgeten.
          </note>
          <note>
            Regeringen redovisar uppenbara problem med styrningen av IT-omställningen
            inför år 2000. Man har upprepade gånger uppmärksammat och ställt
            krav på sina underlydande myndigheter att ta tag i problemen och
            redovisa analyser och resultat. Gensvaret från de statliga myndigheterna
            har varit anmärkningsvärt svagt. Det finns ingen analys i skrivelsen
            av varför regeringen inte förmår styra sina egna myndigheter i
            denna fråga. Regeringen meddelar att man under 1999 skall ställa
            krav på myndigheterna att alla verksamhetsinriktade system skall
            vara åtgärdade, testade och klara att tas i drift senast den 1
            juni 1999.
          </note>
          <note>
            Med hänsyn dels till den uppenbart svaga ledningsförmåga regeringen
            hittills haft, dels till den stora eftersläpning som finns i omställningsarbetet
            i de statliga myndigheterna, ställer Miljöpartiet frågan om regeringen
            verkligen lyckas uppnå driftklara
          </note>
          <note>
            2000-säkrade system inom ett halvår, som man föresatt sig. Följdfrågan
            blir vad regeringen har för beredskap om man skulle stöta på ytterligare
            bakslag i arbetet. Vilka kraftåtgärder finns förberedda om det
            vid halvårsskiftet fortfarande finns samhällsfarliga
          </note>
          <note>
            IT-system i de statliga myndigheterna? Om detta finns inget att
            läsa i regeringens redovisning.
          </note>
          <note>
            När man sedan vidgar frågeställningen till att inte bara gälla
            de statliga myndigheternas egna system, utan också tar in kommunernas
            IT-omställningsarbete samt myndigheternas sektorsansvar för fungerande
            samhällsviktiga funktioner såsom hälso- och sjukvård, energi-
            och vattenförsörjning, transporter osv., blir det redovisade läget
            ännu mer oroande.
          </note>
          <note>
            Regeringen konstaterar att med det underlag som finns i dag kan
            regeringen inte med säkerhet uttala sig om risken för störningar
            i de för samhället viktigaste sektorerna. Vidare bedömer regeringen
            att det är oroväckande att vissa kommuner inte kommit tillräckligt
            långt i arbetet. Kommunerna står ju för mycket viktiga funktioner
            som distributörer av el, värme och vatten m.m. Miljöpartiet instämmer
            i bedömningen att utvecklingen är oroväckande inte bara vad gäller
            kommunerna, utan också vad gäller myndigheternas sektorsansvar
            för samhällsviktiga funktioner.
          </note>
          <note>
            Än mer oroväckande är enligt Miljöpartiets mening regeringens
            planerade åtgärder. Regeringen planerar åtgärder i form av informationsinsatser,
            uppföljningar och analyser för att åtgärda problemen under första
            halvåret 1999. Dessutom har regeringen uppenbarligen stor tilltro
            till att anpassningen skall främjas genom en lokal debatt som
            ger ett tryck från energiföretagens kunder t.ex. Även här måste
            vi ställa frågan: Vad har regeringen för beredskap om man skulle
            stöta på ytterligare bakslag i arbetet med att med information,
            uppmaningar och kundtrycksskapande debatt påverka kommuner och
            sektorsmyndigheter att ta sitt ansvar? Vilka kraftåtgärder finns
            förberedda om det under andra halvåret 1999 visar sig att omställningsarbetet
            för samhällsviktiga funktioner inte nått tillräckligt resultat?
          </note>
          <note>
            Miljöpartiet menar att en situation där otillräckliga omställningsåtgärder
            för samhällsviktiga funktioner identifierats men där staten förhåller
            sig passiv inte kan accepteras. Vi antar att regeringen delar
            denna uppfattning. Vi vill därför under våren 1999 ta del av en
            redovisning av hur regeringen avser att agera om IT-omställningen
            inför år 2000 under andra halvåret 1999 fortfarande uppvisar brister
            som gör att samhällsviktiga funktioner inte kan garanteras och
            därmed hotas vid årsskiftet 1999/2000.
          </note>
          <note>
            Kärnkraftsreaktorer bör vara stoppade under timmarna kring årsskiftet
            1999/2000 om inte alla delsystem i ett kärnkraftverks hela drift-
            och säkerhetssystem har funktionstestats fullt ut av en oberoende
            part, så att absolut säkerhet råder om att de inte reagerar fel
            för årtalet 2000, och om inte absolut säkerhet råder om att kärnkraftverket
            klarar andra störningar på elnät och andra försörjningssystem
            som kan befaras inträffa vid detta årsskifte.
          </note>
          <note>
            Detta gäller givetvis alla kärnkraftsreaktorer i hela världen,
            men riksdagen kan bara ta ansvar för de svenska reaktorerna.
          </note>
          <note>
            Effekterna av en allvarlig incident eller ett reaktorhaveri på
            grund av funktionsfel i något datorpåverkat system som beror på
            omställningen till årtalet
          </note>
          <note>
            2000 måste vägas mot kostnaderna för att kärnkraftverken stoppas
            under timmarna kring årsskiftet
          </note>
          <note>
            1999/2000. Effektbehovet under ca 36 timmar från nyårsafton kl.
            12.00 till nyårsdagen kl. 24.00 torde vara lägre än under normala
            vinterdygn.
          </note>
          <note>
            Många kraftkrävande industrier bör kunna stoppas för planerat
            underhåll under den aktuella tiden.
          </note>
          <note>
            Detta förefaller rimligt, eftersom planerat underhåll normalt
            kräver längre stopptider än de 36 timmar som det här är fråga
            om. Vattenkraft kompletterad med normal krafttillförsel från kraftvärmeverk
            bör därför räcka till för att klara den nödvändiga energitillförseln
            under de aktuella 36 timmarna. Några kondenskraftverk och gasturbiner
            kan hållas driftklara i beredskap.
          </note>
          <note>
            Ett stort antal tänkbara incidenter både inom kärnkraftsindustrin
            och inom andra verksamheter har sin grund i mänsklig oförmåga
            att förutse vad en olycklig kombination av händelser kan få för
            effekter.
          </note>
          <note>
            Ytterligare ett antal tänkbara incidenter har sin grund i en
            oförmåga att reagera tillräckligt snabbt för att avbryta olycksbringande
            händelsekedjor som utlöses av oväntade händelser, respektive att
            i tid spåra felkällan och stoppa händelseutvecklingen eller länka
            den in i mindre olycksbringande banor.
          </note>
          <note>
            Vår bedömning är att riskerna för felfunktion i något drift-
            eller säkerhetspåverkande datasystem är väsentligt större vid
            omslaget till årtalet 2000 än de är normalt. Därför bör de svenska
            kärnkraftsreaktorerna vara stoppade under timmarna kring årsskiftet
          </note>
          <note>
            1999/2000.
          </note>
          <note type="speaker">
            Anf. 53 JOHNNY GYLLING (kd) replik:
          </note>
          <note>
            Fru talman! Det skulle vara intressant att veta lite mer om Miljöpartiets
            IT-politik. Jag kan bara hitta två motioner i sammanhanget. Den
            ena handlar om forskning på elektromagnetiska fält. Jag kan hålla
            med om att det är viktigt att veta mer om detta. Den andra motionen
            handlar om det som Mikael Johansson nu har talat om, nämligen
            om kostnaderna för år
          </note>
          <note>
            2000-omställningen.
          </note>
          <note>
            I övriga frågor har inte Miljöpartiet sagt någonting, inte i
            den här debatten i alla fall. Jag vill fråga:
          </note>
          <note>
            Hur ser ni på den nya tekniken? Ingår datorer i er politik? Ingår
            Internet? Skall vi ha bredband för alla?
          </note>
          <note>
            Ni har inte kommenterat regeringens syn och våra andra partiers
            syn på IT-samhället.
          </note>
          <note type="speaker">
            Anf. 54 MIKAEL JOHANSSON (mp) replik:
          </note>
          <note>
            Fru talman! Kortfattat går vår politik ut på att IT
          </note>
          <note>
            skall vara tillgänglig för alla och begriplig för alla.
          </note>
          <note>
            Sedan vill jag gärna återkomma till hur vi ser på den framtida
            satsningen av statens medel när vi har de konkreta planerna framme
            på bordet. Kanske kan näringsministern ange en del av de idéer
            han har haft i samband med t.ex. utförsäljningen av Telia som
            ett led i att investera de pengar som frigörs i en infrastruktursatsning
            på IT-området.
          </note>
          <note type="speaker">
            Anf. 55 JOHNNY GYLLING (kd) replik:
          </note>
          <note>
            Fru talman! Risken är stor att man tror att Miljöpartiets IT-politik
            enbart går ut just på forskningen och år 2000-omställningen. I
            så fall är ju halva politiken borta nästa år när vi har passerat
            årsskiftet.
          </note>
          <note>
            Nu säger Mikael Johansson att Miljöpartiet kommer tillbaka med
            idéer lite längre fram. Det är ju trevligt. Problemet är bara
            att utvecklingen går så rasande fort att det hade varit bra att
            presentera några idéer i dag. Men vi får väl vänta på dem.
          </note>
          <note type="speaker">
            Anf. 56 MIKAEL JOHANSSON (mp) replik:
          </note>
          <note>
            Fru talman! I första hand är det en budget som vi lägger. Det
            gör vi ihop med Vänstern och Socialdemokraterna. Först i det läget
            är det aktuellt att presentera de konkreta planer och idéer vi
            skall förverkliga i framtiden.
          </note>
          <note type="speaker">
            Anf. 57 PER-RICHARD MOLÉN (m) replik:
          </note>
          <note>
            Fru talman! Det är bara att läsa betänkandet så ser man hur tomhänt
            Miljöpartiet är när det gäller IT-
          </note>
          <note>
            politik. Men det är inte det jag i första hand skall kommentera.
          </note>
          <note>
            Om det är några som verkligen har gått igenom omställningsproblemen
            så är det de svenska kärnkraftverken. Det är ett sätt att skrämma
            genom att börja föra fram detta. Det förstår jag eftersom Miljöpartiet
            inte vill något hellre än att stänga av de svenska kärnkraftverken.
          </note>
          <note>
            Det skulle vara intressant att se en avstängning vid millennieskiftet
            samtidigt som vi inte längre har särskilt mycket av gasturbiner
            och gaskraftverk kvar i det nya elsystemet. Det blir kallt. Har
            vi vatten i våra älvar? Vi har inte tillräckligt mycket kraftvärmeverk
            som skall kunna kompensera det hela, så jag tror att vi kan vara
            trygga när det gäller kärnkraftverken. De har också kommit med
            sina försäkringar på det här området.
          </note>
          <note type="speaker">
            Anf. 58 MIKAEL JOHANSSON (mp) replik:
          </note>
          <note>
            Fru talman! Den myndighet som enligt skrivelsen har satts att
            kontrollera detta är SKI. Man har gjort dokumentgenomgångar. Man
            har ställt muntliga frågor till bolagen. Man avser under det halvår
            som nu är att ta del av den dokumentation som kärnkraftsbolagen
            har. Man har ingen annan roll. Man går helt och hållet på att
            det som kärnskraftbolagen lämnar som uppgifter stämmer. Vi vill
            se en oberoende part som testar om kärnkraftverken är år 2000-säkrade.
            Vi kan inte leka med denna verksamhet med de enorma konsekvenser
            det kan få vid en olycka.
          </note>
          <note type="speaker">
            Anf. 59 PER-RICHARD MOLÉN (m) replik:
          </note>
          <note>
            Fru talman! Det är ganska starkt att höra att man behöver ett
            oberoende organ när staten har tillsatt SKI
          </note>
          <note>
            för att utföra en ständig, kontinuerlig, löpande granskning av
            verksamheten. Arbetet för en omställning har pågått under ett
            antal år redan, och därför kan vi vara övertygade.
          </note>
          <note>
            Jag tycker att det är att verkligen föra fram en mycket allvarlig
            kritik mot SKI som man inte är förtjänt av.
          </note>
          <note type="speaker">
            Anf. 60 MIKAEL JOHANSSON (mp) replik:
          </note>
          <note>
            Fru talman! Jag kan bara försöka citera ur den skrivelse som
            finns:
          </note>
          <note>
            "SKI:s bedömning är för närvarande, baserad på inlämnade rapporter
            och de muntliga föredragningar som skett, att kraftbolagen hanterar
            år 2000-
          </note>
          <note>
            problemet på ett sådant sätt att SKI inte skall behöva ställa
            ytterligare krav på redovisning eller vidtagande av åtgärder."
          </note>
          <note>
            Därför tycker jag att det är allvarligt. Därför kräver vi en
            oberoende part som gör även tester och inte enbart går på det
            som kraftbolagen gör. Naturligtvis skall vi inte råka ut för någonting
            som Tage Danielsson redan på sin tid framförde i sin monolog om
            osannolikheten i det som hände i Harrisburg.
          </note>
          <note>
            Vi vågar inte det. Jag tycker inte att någon annan heller skall
            våga sig på det konststycket.
          </note>
          <note type="speaker">
            Anf. 61 MONICA GREEN (s):
          </note>
          <note>
            Fru talman! Samhällsomdanande kraft - ja, vi har sagt det tidigare,
            men det tål att sägas igen. IT är inte bara ett verktyg, IT förändrar
            hela vårt samhälle i grunden. Det förändrar vårt sätt att leva,
            bo, arbeta och kommunicera. Förändringen är så stor och genomgripande
            att vi i dag inte kan se vidden av den.
          </note>
          <note>
            Sverige som IT-nation eller digitalt samhälle är i fronten och
            skall så förbli.
          </note>
          <note>
            Vi har sedan 1996, då riksdagen behandlade målen om de prioriterade
            uppgifterna för den nationella
          </note>
          <note>
            IT-strategin, både vässat lagstiftningen och flyttat fram positionerna
            inom så gott som samtliga samhällsområden när det gäller IT. Informationstekniken
            har så stor betydelse att den påverkar vår produktionsförmåga,
            våra levnadsmönster och förutsättningarna att utveckla vår demokrati.
          </note>
          <note>
            Det innebär i dag
          </note>
          <note>
            1. att fortsatta insatser bör göras för att bygga ut en digital
            infrastruktur för höghastighetsförbindelser och att hushåll och
            företag i hela Sverige bör ges möjligheter till goda förutsättningar
            att utnyttja den nya tekniken,
          </note>
          <note>
            2. att man bör underlätta för elektronisk handel för nya affärsmöjligheter
            som drivkraft för sysselsättning och tillväxt samt ge konsumenterna
            ökade möjligheter,
          </note>
          <note>
            3. att man - vilket det är mest bråttom med - bör ge arbetet
            med omställningen av datorer och IT-
          </note>
          <note>
            system inför år 2000 högsta prioritet. Omställningsarbetet måste
            ske målmedvetet och kraftfullt i alla samhällssektorer, dvs. myndigheter,
            kommuner, landsting, företag och organisationer.
          </note>
          <note>
            Men vi börjar med den nationella IT-strategin som skall stimulera
            användningen av informationsteknik på ett sätt som befrämjar kreativitet,
            tillväxt och sysselsättning. Vi skall vara pådrivare och underlätta
            utvecklingen genom att anpassa regelverket till de nya förutsättningarna.
            Vi skall också på olika sätt försöka hindra och förhindra att
            IT-utvecklingen skapar nya klyftor i samhället, tvärtom.
          </note>
          <note>
            I den nationella IT-strategin som vi föreslår skall ligga fast
            finns tre områden som skall prioriteras i syfte att främja utvecklingen
            av informations- och kunskapssamhället. Det är rättsordningen,
            utbildningen och samhällets informationsförsörjning.
          </note>
          <note>
            Under senare år har skillnaderna mellan olika former av tele-,
            data- och massmediekommunikation minskat. Denna utveckling har
            påverkat de olika branscherna inom medie- och kommunikationsområdet.
            Marknaderna för de olika tjänsterna flyter samman. Vi kan bara
            ta statens egna bolag och företag som exempel. Telias marknadsplats
            på Internet, Passagen, och Postens motsvarighet, Torget, är framgångsrika.
            Telias och Postens satsningar på marknadsplatser på Internet har
            bidragit till att påskynda
          </note>
          <note>
            Internetanvändandet i Sverige. Det är viktigt att även våra samhällsägda
            företag och myndigheter inte stannar i utvecklingen. Även de måste
            ges möjligheter att möta framtiden på ett bra sätt.
          </note>
          <note>
            Den svenska telemarknaden har under senare år genomgått stora
            förändringar som påverkar statens roll och ansvar. Avregleringen
            av telemarknaden har i
          </note>
          <note>
            Sverige liksom i många andra europeiska länder medfört en helt
            ny lagstiftning. Det har blivit konkurrens på nätet vilket har
            lett till lägre kostnader. Post- och telestyrelsen har ansvar
            för att följa upp och redovisa marknadsutvecklingen och regionala
            konsekvenser på marknaden.
          </note>
          <note>
            Det finns klara samband mellan IT och miljö.
          </note>
          <note>
            Med möjlighet till distansarbete och distansutbildning kan mycket
            resande sparas in. Många transporter borde kunna samordnas och
            dirigeras effektivare med hjälp av datakommunikation och datorstödd
            trafikledning. Men informationstekniken minskar inte automatiskt
            belastningen på miljön. Det finns all anledning att följa utvecklingen
            mycket noga, t.ex.
          </note>
          <note>
            transporter för Internetförsålda varor. Om informationstekniken
            skall utnyttjas för att öka medborgarnas livskvalitet, måste vi
            följa utvecklingen och se till att det går mot ett långsiktigt
            ekologiskt hållbart samhälle.
          </note>
          <note>
            Så till utgångspunkterna för en digital infrastruktur. Informationstekniken
            har mycket stor betydelse i arbetet med att stärka Sveriges konkurrenskraft
            och utvecklingsmöjligheter. Den digitala infrastrukturen skall
            vara tillgänglig också för olika grupper i samhället, såsom unga,
            gamla, män, kvinnor, välutbildade och lågutbildade, människor
            i hela landet, pensionärer, invandrare och funktionshindrade.
            Genom en väl utnyttjad informationsteknik kan hela vårt land utvecklas.
            Men det blir inte så med automatik. Marknaden klarar det inte
            helt själv. Vi måste ha en politisk vilja och kompetens att styra
            informationssamhället med en tydlig viljeinriktning.
          </note>
          <note>
            Vi behöver en kapacitetsstarkare infrastruktur, bl.a. tack vare
            den snabba teknikutvecklingen och
          </note>
          <note>
            Internetanvändningen. En nationell utbyggnad av digital infrastruktur
            för höghastighetsförbindelser är nödvändig, och det behövs en
            samordning. Utvecklingen av ny teknik i dag är mest marknadsledd.
            Detta medför att investeringarna i första hand görs inom företagssektorn
            och att satsningarna sker inom tätbefolkat område - eller med
            aktörernas språk: där det finns en kritisk massa.
          </note>
          <note>
            Regeringen har tillsatt en särskild utredare med uppdrag att
            undersöka tillgången till avancerad informations- och kommunikationsteknisk
            infrastruktur ur ett regionalt och socialt perspektiv. Utredningen
            skall kartlägga den befintliga infrastrukturen och föreslå åtgärder.
            Uppdraget skall redovisas senast den
          </note>
          <note>
            11 juni 1999. Vi får avvakta till dess utredningen har lagt fram
            sitt förslag. Men det råder inget tvivel om att vi vill ha en
            snabb, högkvalitativ digital kommunikation i hela landet.
          </note>
          <note>
            Den tekniska utvecklingen driver ständigt fram nya och bättre
            produkter. Flera aktörer på marknaden sätter press på priserna
            och tvingar fram nytänkande.
          </note>
          <note>
            Det är därför fel att i lagstiftningen binda sig vid en viss
            teknik, t.ex. ISDN. ISDN är inte, som bekant, allena saliggörande.
            Det är tjänsten som sådan och inte tekniken som skall regleras.
          </note>
          <note>
            En samhällsstyrning av tekniken kan medföra felbedömningar och
            stora felinvesteringar. Det är viktigt att prisutvecklingen på
            telefonitjänster följs ur ett konsumentperspektiv - som vi beslöt
            i samband med de telepolitiska målen 1997.
          </note>
          <note>
            Fru talman! Vi har ett nationellt program för IT i skolan. Det
            omfattar förskoleklasser, grundskolan, särskolan, sameskolan och
            gymnasieskolan. Det finns en delegation för en särskild satsning
            på IT i skolan.
          </note>
          <note>
            Det är bra och nödvändigt. Men alla människor skall kunna dra
            nytta av IT:s möjligheter. En kompetensutveckling för hela befolkningen
            behövs så att inte nya klyftor uppstår. Äldre människor och vissa
            funktionshindrade kan om vi inte är uppmärksamma ha svårt att
            utnyttja den nya tekniken. Även kvinnors möjligheter bör särskilt
            beaktas i mån av att de utnyttjar IT-
          </note>
          <note>
            tekniken alltmer och även driver företag den vägen.
          </note>
          <note>
            Konsumenterna kan stärka sin ställning på marknaden. Det blir
            lättare att få tillgång till viktig information och tillgång till
            ett större utbud av varor och tjänster, vilket på sikt kan främja
            konkurrensen och ge lägre priser. Informationstekniken kan även
            medföra förbättrad tillgång till service för vissa grupper såsom
            äldre eller boende i glesbygd. Men för att konsumenterna skall
            kunna dra nytta av tekniken krävs
          </note>
          <note>
            IT-kunskap.
          </note>
          <note>
            Med Internets starka framväxt har elektronisk handel och andra
            former av elektronisk affärskommunikation blivit ett av de viktigaste
            användningsområdena för informationsteknik. Vi bör uppmuntra samspel
            med näringslivet och konsumentgrupper. Vi vill ha ett effektivt
            regelverk, samordnade offentliga aktiviteter samt en tillgänglig
            och säker teknisk infrastruktur i syfte att främja den elektroniska
            handeln.
          </note>
          <note>
            På så sätt kan vi få ytterligare tillväxt i näringslivet, bl.a.
            i de små företagen. Men vi skall också skydda de enskilda konsumenterna.
          </note>
          <note>
            Informationsteknik och elektronisk handel kan utnyttjas som en
            drivkraft för regional utveckling. Men förutsättningarna för landets
            olika regioner ser olika ut. I storstadsregionerna finns marknadskrafter
            som i många fall driver utvecklingen snabbt framåt. I regioner
            med vikande befolkningsunderlag och svag sysselsättning kan främst
            kommuner, länsstyrelser och landsting tillsammans med högskolor
            spela en aktiv roll för att påskynda utvecklingen. Det finns många
            regionala IT-projekt runt om i landet som visar ett stort intresse
            för att ta till vara informationstekniken som drivkraft för regional
            utveckling.
          </note>
          <note>
            Så till vårt närmast liggande problem med 99 och
          </note>
          <note>
            00, dvs. sekelskiftesproblemet. Vi har all anledning att vara
            korrekta, dvs. vi skall varken negligera problemen eller haussa
            upp stämningen.
          </note>
          <note>
            Frågan angående IT-omställningen inför år 2000
          </note>
          <note>
            måste ges högsta prioritet. Riksdagen skall hållas informerad
            om utvecklingen. Myndigheterna tar frågan på stort allvar, och
            arbetet med att säkra de egna verksamheterna har kommit en god
            bit på väg.
          </note>
          <note>
            Vissa kommuner har inte kommit tillräckligt långt i arbetet,
            vilket är oroväckande med tanke på distributionen av el, värme
            och vatten, m.m. Störningar inom kommunerna kan leda till konsekvenser
            inte bara för deras invånare utan för samhället i stort.
          </note>
          <note>
            Arbetstakten med IT-omställningen måste ökas väsentligt bland
            små och medelstora företag liksom i kommunerna för att undvika
            driftstopp och kedjeeffekter.
          </note>
          <note>
            Alla - myndigheter, kommuner, landsting, företag, branschorganisationer
            och andra aktörer - skall ta sitt ansvar och driva på omställningsarbetet
            inför
          </note>
          <note>
            2000-talet.
          </note>
          <note>
            Vi förutsätter att regeringen i nästa skrivelse till riksdagen
            redovisar vilka åtgärder som har vidtagits eller kommer att vidtas
            för att avhjälpa eventuella brister.
          </note>
          <note>
            Sammanfattningsvis: IT är en samhällsomdanande kraft som saknar
            motstycke. Vi ser stora möjligheter, men också stora problem eller
            utmaningar, att klara övergången. Barnen ser det redan som självklart
            att ha en snabb kommunikation med hela världen - och det är de
            som är framtiden.
          </note>
          <note>
            Vi skall från samhällets sida ta vårt ansvar för rättsordningen,
            utbildningen och informationsförsörjningen. Jag yrkar med detta
            avslag på motionerna och bifall till hemställan i betänkandet.
          </note>
          <note>
            Jag skall avsluta med ett citat från Karin, 70 år, en s-kvinna
            från Skövde. Hon skickade ett mail till mig när hon hade sett
            min hemsida. Så här skriver hon:
          </note>
          <note>
            "Jag har tidigare tyckt att ni i Stockholm är så långt bort,
            jag har inte riktigt vetat vad ni håller på med. Nu kan jag både
            läsa på Sverige direkt och se riksdagens beslut och jag kan till
            och med maila till er direkt vad jag tycker. Du Monica," skriver
            hon avslutningsvis
          </note>
          <note>
            "du är längre bort nu när du är i Stockholm på veckorna men ändå
            känns det som om du är mycket närmare än förut."
          </note>
          <note type="speaker">
            Anf. 62 PER-RICHARD MOLÉN (m) replik:
          </note>
          <note>
            Fru talman! Monica Green hade tre synpunkter i sitt anförande
            som jag helt delar. Hon säger att IT
          </note>
          <note>
            förändrar hela vårt samhälle. Där är vi helt överens.
          </note>
          <note>
            Vi är också överens om att Sverige befinner sig i fronten. Och
            vi skall vara pådrivare.
          </note>
          <note>
            Det är lätt att konstatera detta. Men frågan är vad den socialdemokratiska
            regeringen har gjort. Jag minns att den borgerliga regeringen
            avreglerade telemarknaden under motstånd från det socialdemokratiska
            partiets sida. Det var avregleringen av telemarknaden som på något
            sätt öppnade möjligheterna för en lång rad aktörer att engagera
            sig och göra så att Sverige kom fram i fronten. Det är mycket
            av tomhet som präglar den socialdemokratiska politiken.
          </note>
          <note>
            Man kan läsa i betänkandet att huvudinriktningen på den nationella
            IT-strategin är att stimulera användningen av informationsteknik
            på ett sätt som befrämjar kreativitet, tillväxt och sysselsättning.
            Har regeringen gjort det? Vi vet att skatter och många andra regler
            är en kolossal hämsko mot att kunna bibehålla den tätposition
            vi har lyckats uppnå. Det är inte tack vare regeringens initiativ,
            utan trots regeringen och de många goda idéer som har kommit fram
            på en privat marknad och där unga entusiastiska entreprenörer
            i större utsträckning flyttar utomlands.
          </note>
          <note>
            Här behövs åtgärder.
          </note>
          <note type="speaker">
            Anf. 63 MONICA GREEN (s) replik:
          </note>
          <note>
            Fru talman! Om man skall vara ärlig, och det skall man väl vara,
            hände det inte ett dyft. Jag vet att Carl
          </note>
          <note>
            Bildt och er partiledning gjorde ett stort nummer av
          </note>
          <note>
            IT-frågan, men det hände inte ett dyft under den tiden. Visst
            kan det vara bra med medieutspel osv., men det är under vår tid
            som vi har vässat lagstiftningen och vi som har flyttat fram positionerna.
          </note>
          <note>
            Vi har goda förutsättningar i Sverige att vara kvar i fronten,
            därför att vi har ett företagsvänligt klimat, bra ränta osv. Därför
            finns det många exempel på IT-
          </note>
          <note>
            företag som placerar sig i Sverige nu. Jag kan ta ett exempel
            från min hemkommun Skövde, där Netsource placerar sig och ger
            många nya arbetstillfällen. Det är en av förklaringarna till att
            arbetslösheten sjunker, trots att de gamla arbetstillfällena försvinner.
          </note>
          <note>
            Jag tycker att vi jobbar på bra, och vi betar av fråga efter
            fråga. Vi kanske inte är så massmedie- och klyschmässiga som den
            förra regeringen, men det här är ett effektivare sätt.
          </note>
          <note type="speaker">
            Anf. 64 PER-RICHARD MOLÉN (m) replik:
          </note>
          <note>
            Fru talman! Det är klart att vi skall vara ärliga i debatten.
            Det är då bara att konstatera att de här stegen togs under den
            borgerliga regeringen, där Carl
          </note>
          <note>
            Bildt verkligen var en pådrivare.
          </note>
          <note>
            På vilka områden har lagstiftningen vässats?
          </note>
          <note>
            Finns det en åstundan att vässa lagstiftningen? Jag är rädd för,
            utifrån tidigare erfarenheter, att när socialdemokraterna säger
            att de vässar lagstiftningen leder det till betydligt mycket mer
            av regleringar och elände. Jag tror att man skall vara väldigt
            försiktig med att vara alltför ambitiös på lagstiftningsområdet,
            därför att utvecklingen går så kolossalt snabbt.
          </note>
          <note>
            Därför förväntar jag mig lite mer av marknadsvänliga åtgärder,
            som gör att företag stannar kvar i Sverige och utvecklar det kunnande
            som finns, inte minst när det gäller digitala signaturer och krypteringsteknik,
            där regeringen inte är särskilt pådrivande för att ändra på Wassenaaröverenskommelsen,
            som förhindrar export av mycket avancerad, i Sverige framtagen,
            krypteringsteknik.
          </note>
          <note type="speaker">
            Anf. 65 MONICA GREEN (s) replik:
          </note>
          <note>
            Fru talman! Jag kan bara konstatera att det var
          </note>
          <note>
            1996, under den här regeringens tid, som vi för första gången
            behandlade IT-frågor i riksdagen. Det var under den här regeringens
            tid som vi flyttade fram positionerna. Det första betänkandet
            kom 1996, och
          </note>
          <note>
            1997 förändrade vi de telepolitiska målen och tog nya avstamp.
            Det finns många fler exempel inom olika områden där det framgår
            att det är vi som har flyttat fram positionerna. Jag kan ge en
            eloge till Carl Bildt för att han gjorde det glamoröst och tjusigt,
            men han flyttade inte fram några positioner.
          </note>
          <note type="speaker">
            Anf. 66 STURE ARNESSON (v) replik:
          </note>
          <note>
            Fru talman! Jag konstaterar att det är en stor samsyn mellan
            Vänsterpartiet och Socialdemokraterna i de här frågorna, och det
            gläder mig. Jag skulle vilja utvidga det här lite grann när det
            gäller rättvisa för grupper som kanske har svårt att tillgodogöra
            sig de
          </note>
          <note>
            IT-satsningar som görs.
          </note>
          <note>
            När det gäller lågutbildade, arbetslösa, ungdomar, äldre, kvinnor
            och funktionshindrade, är socialdemokraterna villiga att tillsammans
            med oss föreslå speciella satsningar på de grupperna? Jag vet
            att det finns satsningar, men jag tycker inte att de räcker utan
            att vi behöver satsa mer. Är socialdemokraterna villiga att tillsammans
            med oss föreslå mer satsningar?
          </note>
          <note type="speaker">
            Anf. 67 MONICA GREEN (s) replik:
          </note>
          <note>
            Fru talman! Det pågår redan nu, och det är självklart att vi
            vill fortsätta utbildningen och möjligheterna för människor att
            skaffa en god IT-kunskap. Det stärker också konsumentintressena.
            Vi har skrivit i betänkandet om både de äldres och de handikappades
            möjligheter. Vi vill ge dem ytterligare möjligheter.
          </note>
          <note>
            Det finns också under äldreåret möjlighet att söka pengar från
            Socialdepartementet för kommuner, intresseorganisationer, PRO
            och studieföreningar som vill utbilda äldre. Det är ett sätt.
            Sedan måste vi se till att fortsätta med IT i skolan och flytta
            fram positionerna även för den nationella strategin för IT i skolan.
          </note>
          <note>
            Jag delar den uppfattningen.
          </note>
          <note type="speaker">
            Anf. 68 STURE ARNESSON (v) replik:
          </note>
          <note>
            Fru talman! Jag noterar det svaret med tacksamhet. Samtidigt
            finns det grupper som vi ger information och lär detta, men det
            kan stupa på en så enkel sak som att en funktionshindrad inte
            har råd att skaffa en dator. Där skulle jag vilja att vi tillsammans
            tittar på detta och gör mer satsningar. Är ni beredda att delta
            i det?
          </note>
          <note type="speaker">
            Anf. 69 MONICA GREEN (s) replik:
          </note>
          <note>
            Fru talman! Oberoende av hur människors ekonomiska ställning
            och livssituation ser ut måste vi självfallet se till att människor
            har en grund att stå på rent ekonomiskt. Vi får konstatera att
            det som LO har gjort med sina satsningar på paket med LO-datorn,
            och det som andra företag har gjort när de givit sina anställda
            möjligheter att köpa dator på avbetalning, har inneburit att Sverige
            är i en tätposition när det gäller antalet datorer i hemmet. Vi
            får följa den utvecklingen och se till att även andra grupper
            får möjlighet att skaffa dator.
          </note>
          <note type="speaker">
            Anf. 70 JOHNNY GYLLING (kd) replik:
          </note>
          <note>
            Fru talman! Jag blev lite förvånad när Monica
          </note>
          <note>
            Green tog så lätt på kostnaderna för ISDN. Monica
          </note>
          <note>
            Green säger att vi inte skall skriva in ISDN i lagstiftningen.
            Nej, det är ingen som har begärt det. Men jag tycker att utskottet
            borde ha gjort ett uttalande i frågan till regeringen.
          </note>
          <note>
            Jag undrar: Försvarar Monica Green att det finns en så stor prisskillnad
            för dessa anslutningskostnader som mellan 2 000 kr i storstaden
            och 60 000 kr i det mest extrema fallet på landsbygden?
          </note>
          <note type="speaker">
            Anf. 71 MONICA GREEN (s) replik:
          </note>
          <note>
            Fru talman! Nej, jag försvarar inte det. Jag har sedan 1996 förväntat
            mig att det skulle gå snabbare att få en jämnare prisutveckling
            mellan storstäder och vissa regioner där man får betala orimliga
            kostnader.
          </note>
          <note>
            Jag tycker inte att Telia riktigt har levt upp till de förväntningar
            som vi hade. Det stärker mig också i min uppfattning att vi behöver
            ytterligare kapacitet.
          </note>
          <note type="speaker">
            Anf. 72 JOHNNY GYLLING (kd) replik:
          </note>
          <note>
            Fru talman! Det är bra att vi har samma uppfattning om att det
            är något fel här, men jag kan bara konstatera att om den här prisskillnaden
            hade gällt ett vanligt telejack hade Sverige inte stått stilla
            länge. Då hade man säkert reagerat från regeringens sida och från
            socialdemokraternas sida. Om det hade gällt priset på en tågbiljett,
            med en skillnad mellan
          </note>
          <note>
            2 000 kr och 60 000 kr, hade det säkert varit full fart.
          </note>
          <note>
            Vi kristdemokrater menar nu inte att man skall binda sig till
            den teknik som ISDN innebär, men för närvarande kan det betyda
            att en ensamföretagare kan ha en tillförlitlig uppkoppling och
            driva sitt företag, eller inte kan göra det om man bor på landsbygden.
          </note>
          <note>
            Därför hade det varit bra om utskottet hade tagit vårt förslag
            om ett uttalande i den här frågan.
          </note>
          <note type="speaker">
            Anf. 73 MONICA GREEN (s) replik:
          </note>
          <note>
            Fru talman! Jag måste varna för det här; vi skall inte hänga
            upp oss just på ISDN. Det finns redan nu fiber och hypersnabba
            modem, och tekniken stannar inte. Det finns alltså andra möjligheter
            redan nu. Vi skall också vara ärliga och se att det är 90-95 %
            som har enhetspriset, men det försvarar ändå inte priset i de
            andra delarna av landet. Jag delar uppfattningen att vi borde
            kunna ha en jämnare prisutveckling.
          </note>
          <note type="speaker">
            Anf. 74 SVEN BERGSTRÖM (c) replik:
          </note>
          <note>
            Fru talman! Det är inte så lätt att ta replik på Monica Green,
            därför att hon har många välmenande och positiva formuleringar,
            som vi är överens om i hela utskottet och i hela riksdagen. Det
            är jättebra. Men vår uppgift som politiker är naturligtvis också
            att sätta ned fötterna ibland, ge klara besked och uttala visioner.
            Det är här som jag skulle vilja se tydligare tongångar. Om vi
            inte får det från Monica Green hoppas jag att näringsministern
            har något mer i bakfickan när han så småningom kommer upp i talarstolen.
          </note>
          <note>
            Jag vill hänga på det Johnny Gylling tog upp i sitt replikskifte
            med Monica Green. Det är en intressant fråga. Monica Green svarade
            på frågan om prisskillnader. Oavsett om det rör ISDN eller annan
            teknik finns det prisskillnader när det gäller anslutningsavgiften.
            Kristdemokraterna och Centern har i en gemensam reservation sagt
            att anslutningsavgiften bör vara densamma.
          </note>
          <note>
            Monica Green säger här och nu att hon inte försvarar skillnaden.
            Det är för stor skillnad mellan
          </note>
          <note>
            2 000 kr i Stockholms innerstad och 60 000 någonstans ute på
            landsbygden. Den intressanta frågan är då självklart följande:
            Ansluter sig Monica Green och socialdemokraterna i utskottet till
            synsättet att det bör vara en likvärdig anslutningsavgift - densamma
            över hela landet? Om inte - var ligger den acceptabla skillnaden?
            Ligger den mellan 2 000 och 20 000 eller mellan 2 000 och 10 000?
          </note>
          <note>
            Är det inte enklare, Monica Green, att säga att vi har rätt i
            denna fråga? Om man har höga ambitioner när det gäller regionalpolitisk
            utjämning och likvärdiga förutsättningar bör det vara självklart
            att säga att anslutningsavgiften skall vara densamma.
          </note>
          <note type="speaker">
            Anf. 75 MONICA GREEN (s) replik:
          </note>
          <note>
            Fru talman! Nu är det inte vi som sätter priserna, men vi kan
            rekommendera. Man kan ha en åsikt, och det har vi. Vi tycker inte
            att glappet skall vara för stort. Det antog vi i de telepolitiska
            målen 1997.
          </note>
          <note>
            Då sade vi att skillnaderna gentemot resten av landet inte får
            bli alltför stora om priserna av konkurrensskäl blir väldigt mycket
            lägre i storstäderna. Det har vi uttalat från riksdagens sida.
            Jag förutsätter också att våra statliga bolag följer våra rekommendationer,
            men det är inte vi som sätter priserna här.
          </note>
          <note type="speaker">
            Anf. 76 SVEN BERGSTRÖM (c) replik:
          </note>
          <note>
            Fru talman! Monica Green har sagt att skillnaden
          </note>
          <note>
            - kostnader mellan 2 000 kr och 60 000 kr - är oacceptabel. Men
            ändå vill hon inte ansluta sig till den om man har ett jämställdhetsperspektiv
            och ett likvärdighetsperspektiv ganska självklara åsikten att
            kostnaden borde vara densamma över hela landet.
          </note>
          <note>
            Vilken är då den skillnad som Monica Green och socialdemokraterna
            kan acceptera? Är det 20 000
          </note>
          <note>
            kronors skillnad? Är det 10 000 kronors skillnad, eller var går
            gränsen? Säger man a i detta sammanhang måste man rimligen också
            säga b.
          </note>
          <note>
            Jag kan skicka med som en hälsning att jag tycker att det vore
            klädsamt och bra om vi kunde vara överens om att ambitionen självklart
            bör vara en likvärdig anslutningsavgift över hela landet. Jag
            hoppas att
          </note>
          <note>
            Monica Green så småningom kan landa där tillsammans med hela
            socialdemokratiska partiet.
          </note>
          <note type="speaker">
            Anf. 77 MONICA GREEN (s) replik:
          </note>
          <note>
            Fru talman! Jag får skoja lite med Sven Bergström. Han sade att
            det inte är lätt att ta repliker på
          </note>
          <note>
            Monica Green eftersom vi tycker ungefär samma.
          </note>
          <note>
            Alltså har han sagt a, och då behöver han inte begära repliker.
          </note>
          <note>
            Jag tycker att vi skall ha ungefär samma priser i hela landet.
            Det är mitt svar. B-svaret blir då att glappet inte får vara för
            stort. Det har vi sagt i de telepolitiska målen, som vi antog
            1997 i denna kammare.
          </note>
          <note>
            Anf. 78 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Sverige är och skall förbli en IT-
          </note>
          <note>
            nation av yttersta världsklass. Sverige bejakar teknikutveckling,
            kunskap och kompetens, och så skall det vara även i framtiden.
            Sverige har ett stort antal högt kvalificerade företag som ligger
            i teknikutvecklingens framkant. Så skall det vara även i framtiden.
          </note>
          <note>
            Sverige är ett av världens datortätaste länder. I år kommer mer
            än hälften av alla svenskar att ha tillgång till en dator i hemmet.
            De flesta kommer att vara anslutna till Internet. Så är det, och
            så skall det vara i ännu högre grad i framtiden.
          </note>
          <note>
            Fru talman! IT och telekommunikationer bidrar alltmer till den
            svenska ekonomin, till sysselsättningen och tillväxten. År 1996
            omsatte svenska IT-företag ca 325 miljarder kronor. Det är ungefär
            lika mycket som de totala intäkterna i Sveriges kommuner. Skulle
            vi göra en beräkning i dag skulle vi se att det är avsevärt högre
            än dessa 325 miljarder.
          </note>
          <note>
            Den elektroniska handeln mellan företag i Sverige väntas explodera
            under de kommande åren. Den svenska handeln företag till företag
            omsatte förra året
          </note>
          <note>
            2,7 miljarder kronor, är uppe i 14 miljarder kronor nästa år
            och förväntas växa till 59 miljarder kronor år
          </note>
          <note>
            2003. Vidare kommer Internethandeln att öka snabbare i Sverige
            än på något annat håll i världen.
          </note>
          <note>
            Utvecklingen går, som har sagts tidigare här i talarstolen, oerhört
            fort. Vi politiker måste hela tiden vara offensiva för att behålla
            Sveriges tätposition. Vi måste lämna industrisamhällets gamla
            strukturer. Vi måste anpassa regler och normer till de behov och
            villkor som kommer att gälla för medborgarna och företagen i det
            framtida digitala samhället.
          </note>
          <note>
            Regeringen ser därför över den nationella IT-
          </note>
          <note>
            strategi som riksdagen lade fast våren 1996, och vidareutvecklar
            den till en strategi för det framtida digitala Sverige. Grundläggande
            är att alla - jag vill betona alla - skall ha tillgång till modern
            infrastruktur över hela - jag vill betona hela - Sverige.
          </note>
          <note>
            Infrastrukturutredningen lämnar sitt betänkande i juni. På grundval
            av det kommer regeringen att lämna konkreta förslag till åtgärder
            som garanterar att den digitala tekniken blir tillgänglig i hela
            landet.
          </note>
          <note>
            För att IT till fullo skall kunna användas av enskilda, företag
            och organisationer behövs också kunskap om den moderna tekniken
            och dess möjligheter.
          </note>
          <note>
            Det krävs såväl en hög allmän kunskapsnivå och en hög IT-mognad
            som en spetskompetens, så att vi kan skapa och behålla kvalificerade
            företag i Sverige.
          </note>
          <note>
            För den enskilde ger också det livslånga lärandet ökade möjligheter
            till delaktighet och ansvar. Det gäller både möjligheten att styra
            sitt arbete och att påverka samhällsutvecklingen.
          </note>
          <note>
            Utbildningen måste vara av världsklass och ge goda förutsättningar
            för livslångt lärande.
          </note>
          <note>
            Min vision om hur framtidens Sverige skall se ut innebär
          </note>
          <note>
            · att IT används av alla grupper i samhället på det sätt som
            passar varje individ och varje enskilt företag,
          </note>
          <note>
            · att IT ökar människornas frihet när de väljer bostad, arbete
            eller studier,
          </note>
          <note>
            · att IT används för att förbättra den offentliga verksamheten,
            inte minst vård och omsorg,
          </note>
          <note>
            · att IT bidrar till att Sverige får fler världsledande företag
            som har tillgång till en global miljö,
          </note>
          <note>
            · att IT leder till en fördjupning av demokratin genom de ökade
            möjligheterna till dialog mellan väljare och valda,
          </note>
          <note>
            · att IT skapar nya samarbetsformer mellan stora och små företag
            liksom kunskapsövergripande nätverk som ökar kvaliteten och slagkraften
            i hela näringslivet, vilket därmed skapar fler jobb.
          </note>
          <note>
            Fru talman! Regeringens arbete med en strategi för det framtida
            Sverige bygger vidare på 1996 års
          </note>
          <note>
            IT-strategi. Tre områden prioriterades av riksdagen.
          </note>
          <note>
            Det var rättsordningen, utbildningen och samhällets informationsförsörjning.
          </note>
          <note>
            Strategins huvudinriktning är att stimulera användningen av IT
            på ett sätt som främjar kreativitet, tillväxt och sysselsättning.
            Ett annat viktigt mål är att se till att IT blir ett medel för
            ökad kunskap, demokrati och rättvisa.
          </note>
          <note>
            Vi måste undvika ett samhälle där några ges möjlighet att delta
            i informationssamhället medan andra stängs ute. Samtidigt skall
            vi vara medvetna om att individer, företag och regioner har olika
            förutsättningar och olika intressen av att ta till sig den nya
            tekniken.
          </note>
          <note>
            1996 års beslut har bl.a. resulterat i följande:
          </note>
          <note>
            · En omfattande satsning på IT i skolan genomförs.
          </note>
          <note>
            1,5 miljarder används under tre år för att öka kompetensen hos
            lärarna och ge dem bättre tillgång till datorer som arbetsverktyg.
            Skolornas anslutning till Internet har förbättrats, och lärarna
            och eleverna får egna e-postadresser.
          </note>
          <note>
            · Antalet platser på högskolan har ökat, med tyngdpunkt på naturvetenskap
            och teknik.
          </note>
          <note>
            · Regeringen och Industriförbundet har utarbetat ett nationellt
            program för att utbilda 10 000 personer inom IT-området under
            1998 och 1999.
          </note>
          <note>
            · Antalet datorer i hushållen har ökat explosionsartat genom
            beslutet om undantag från förmånsbeskattning. Detta har haft avgörande
            betydelse för svenska folkets datormognad.
          </note>
          <note>
            · Många myndigheter har blivit förebilder när det gäller användningen
            av IT, och nu tas en handlingsplan för utveckling av den statliga
            förvaltningen fram. Utveckling av IT-användningen är en viktig
            del i detta.
          </note>
          <note>
            · En ny IT-kommission har inrättats, och arbetet har intensifierats.
          </note>
          <note>
            · Sverige arbetar intensivt i nationella och internationella
            grupper för att skapa goda förutsättningar för säker elektronisk
            kommunikation och elektroniska affärer. En stor och viktig del
            av det arbetet sker i EU.
          </note>
          <note>
            Innehållet i den nya strategin blir följande:
          </note>
          <note>
            Den första och övergripande uppgiften är att skapa goda förutsättningar
            och klara spelregler för utvecklingen.
          </note>
          <note>
            För det första måste vi garantera en väl fungerande teknisk infrastruktur.
            Alla skall kunna använda den nya tekniken. Den nya tekniken skall
            svara mot den efterfrågan och det behov som finns hos individer
            och företag i hela landet. Men vi skall inte låsa fast oss vid
            en enda teknisk lösning. Därför behövs en väl fungerande konkurrens
            på telemarknaden. Det stimulerar också utbudet av tjänster och
            tillämpningar, och kostnaderna pressas.
          </note>
          <note>
            För det andra skall vi ha stabila regelverk som är förutsägbara
            och begripliga.
          </note>
          <note>
            Sveriges tidiga avreglering av telemarknaden har haft stor betydelse
            för utvecklingen, och vi måste fortsätta att ligga i framkant.
          </note>
          <note>
            En viktig del av infrastrukturen är att det finns förutsättningar
            för en säker elektronisk kommunikation. Dokument måste kunna undertecknas
            elektroniskt, och den elektroniska kommunikationen måste kunna
            skyddas från insyn.
          </note>
          <note>
            Jag nämnde tidigare att vi arbetar intensivt med detta i EU.
            Vi tar fram ett program för att stimulera elektronisk handel.
          </note>
          <note>
            Den andra uppgiften är att se till att vi har en god kompetensförsörjning.
          </note>
          <note>
            I informationssamhället är kunskapen viktig, och vi måste ha
            en hög allmän kunskapsnivå, en hög IT-
          </note>
          <note>
            mognad och spetskompetens. Effekter på utbildning och forskning
            är kopplade till detta och på den industriella utvecklingen, företagandet
            och tillväxten.
          </note>
          <note>
            Den tredje uppgiften är att se till att vi har ett gynnsamt näringslivsklimat,
            inte minst för IT-
          </note>
          <note>
            branschen. Företag skall skapas, utvecklas och växa.
          </note>
          <note>
            Den fjärde uppgiften är att använda den offentliga sektorn som
            förebild och motor för att stimulera utvecklingen och medverka
            till att nya tjänster och produkter skapas.
          </note>
          <note>
            Den femte uppgiften är att förhindra att nya klyftor uppstår
            i samhället.
          </note>
          <note>
            Till sist: I det korta perspektivet är 2000-frågan den viktigaste
            frågan inom IT-området. Detta är en förtroendefråga för det nya
            digitala samhället.
          </note>
          <note>
            2000-delegationen arbetar målmedvetet för att störningarna i
            samhället skall bli så små som möjligt vid millennieskiftet.
          </note>
          <note>
            Jag vill betona att varje företag, varje organisation och varje
            myndighet måste ta sitt ansvar för 2000-
          </note>
          <note>
            omställningen i sin egen verksamhet.
          </note>
          <note>
            Fru talman! Regeringen fortsätter nu sitt arbete med att vidareutveckla
            strategin för hur Sverige skall utvecklas i den digitala miljön
            i enlighet med vad jag nu har redovisat. Vår avsikt är att presentera
            resultatet av detta arbete i en proposition i början av år 2000.
          </note>
          <note>
            Tack!
          </note>
          <note type="speaker">
            Anf. 79 PER-RICHARD MOLÉN (m) replik:
          </note>
          <note>
            Fru talman! Det har varit intressant att lyssna på
          </note>
          <note>
            Björn Rosengren. Allt som han ger uttryck för i lite mer vida
            och generösa formuleringar kan vi ställa upp på. Jag noterar med
            tillfredsställelse att han konstaterar att avregleringen av telemarknaden,
            som drevs fram av den borgerliga regeringen, har haft en så stor
            betydelse för IT-utvecklingen i Sverige.
          </note>
          <note>
            Vid många tillfällen har näringsministern talat om behovet av
            att svenska företag skall vara i världsklass och att Sverige som
            IT-nation skall vara i världsklass.
          </note>
          <note>
            Några dagar senare har man kunnat notera att andra statsråd har
            gått emot detta. Man vet inte riktigt om alla utfästelser som
            näringsministern nu kommer med även kommer att gälla för regeringen.
          </note>
          <note>
            När det gäller ett bra näringsklimat är jag övertygad om att
            det i den näringslivsgrupp som Björn
          </note>
          <note>
            Rosengren deltog i kom klara signaler om att många svenska IT-företag
            är på väg att flytta ut eller redan har flyttat ut. Det handlar
            inte minst om den elektroniska handeln. Hindren är stora när det
            gäller digitala signaturer och krypteringstekniken. Det behövs
            betydligt mer konkreta åtgärder. På vilket sätt skall ni åstadkomma
            allt detta? Den frågan hoppas jag att jag får svar på i den proposition
            som väntas om några månader.
          </note>
          <note>
            Anf. 80 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag konstaterar att Sverige är i världsklass när
            det gäller IT. Det är så. Vi kan jämföra oss med vilket land som
            helst. Därför blir Per-
          </note>
          <note>
            Richard Moléns frågeställning ganska innehållslös.
          </note>
          <note>
            Vi är i världsklass. Det handlar om att vi måste fortsätta att
            utvecklas ännu snabbare.
          </note>
          <note>
            Som jag sade tidigare bedömer alla på marknaden att Internet
            kommer att utvecklas snabbast i Sverige, i förhållande till många
            andra länder. Är det ett uttryck för att vi har ett dåligt företagsklimat?
            Eller är det ett uttryck för att vi har ett bra företagsklimat?
          </note>
          <note type="speaker">
            Anf. 81 PER-RICHARD MOLÉN (m) replik:
          </note>
          <note>
            Fru talman! Vi är överens om att Sverige befinner sig i världsklass
            på IT-området. Vi är överens om att det här är någonting som exploderar
            i Sverige. Och detta med elektronisk handel kommer på något sätt
            också att drivas på.
          </note>
          <note>
            Men bakom dessa siffror finns också en del saker som hämmar utvecklingen.
            Jag tänker på dubbelbeskattningen och den ogynnsamma beskattningen
            när det gäller optioner till personal; den är betydligt mer negativ
            än den som finns i andra länder.
          </note>
          <note>
            Alla dessa saker leder till att vi många gånger ser
          </note>
          <note>
            IT-företag utvecklas i Sverige, men när de sedan får svårt att
            få tag i utländsk arbetskraft och får svårt att komma runt beskattningsreglerna
            är dessa företag tvungna att flytta ut. Vi har sett exempel på
            detta.
          </note>
          <note>
            Det är åtgärder när det gäller det här som vi från
          </note>
          <note>
            Moderata samlingspartiets sida efterlyser. Vi har inte råd att
            satsa på kompetensutveckling och samtidigt förlora många av de
            stora IT-begåvningar som vi skulle behöva för att komma till rätta
            med den arbetslöshet som den socialdemokratiska regeringen inte
            har kommit till rätta med trots att det har gått många år och
            att det har getts löften.
          </note>
          <note>
            Anf. 82 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag konstaterar att många utländska
          </note>
          <note>
            IT-företag etablerar sig i Sverige. Under de senaste åren har
            vi haft direktinvesteringar i Sverige på 80
          </note>
          <note>
            miljarder per år. Det är första gången på 25 år som det investeras
            lika mycket i kronor här som Sveriges företag investerar utomlands.
            Det är väl ändå uttryck för att det finns ett starkt intresse
            för att etablera sig i
          </note>
          <note>
            Sverige.
          </note>
          <note>
            När det gäller arbetslösheten är jag tacksam över att frågan
            togs upp och över att jag får chansen att uppehålla mig en kort
            stund vid den.
          </note>
          <note>
            År 1998 skapade vi 105 000 nya jobb här i Sverige. Vi har fått
            ned arbetslösheten i en takt som ingen trodde på. Sysselsättningen
            ökar, arbetslösheten sjunker och de s.k. konjunkturberoende åtgärderna
            för att få ned den öppna arbetslösheten sjunker också.
          </note>
          <note>
            Det underliga tycker jag är detta: Vi ser framför oss att arbetslösheten
            sjunker, att sysselsättningen ökar och att alltfler investerar.
            Vi måste, som sagts tidigare här i dag, gå tillbaka 50 år för
            att hitta en räntenivå som dagens och 20 år för att hitta en reallöneökning
            som dagens. Men lik f... får man höra, inte minst från moderat
            håll, att det inte är bra. Vad är det som är dåligt? Jo, det kanske
            kommer att gå åt skogen. Det är bra att ni intresserar er för
            framtiden, men det vore kanske bättre om det var lite mer lyft
            i ert intresse för framtiden - inte minst när det gäller informationstekniken.
          </note>
          <note>
            Det kommer att gå bra för Sverige. Det kommer också den här propositionen
            att visa.
          </note>
          <note type="speaker">
            Anf. 83 SVEN BERGSTRÖM (c) replik:
          </note>
          <note>
            Fru talman! Näringsministern hade många fina formuleringar. Det
            är också lätt att instämma i mycket av det han har sagt, i synnerhet
            när han talar om att alla - han betonade alla - i hela Sverige
            - han betonade hela - skulle ha tillgång till den här tekniken.
          </note>
          <note>
            Det hälsar vi med tillfredsställelse från Centerpartiets sida.
          </note>
          <note>
            Jag noterar dock att Björn Rosengren svävar lite på målet när
            det gäller hur det här skall gå till och vilken teknik man långsiktigt
            skall eftersträva. Han talar om att de goda förutsättningarna
            i den tekniska infrastrukturen skall svara mot efterfrågan och
            behov.
          </note>
          <note>
            Men problemet, näringsministern, är att det som i dag svarar
            mot behoven och efterfrågan i morgon, eller i alla fall i övermorgon,
            är en gammaldags teknik.
          </note>
          <note>
            Det är därför vi i Centerpartiet så tydligt målar upp visionen
            om en digital allemansrätt byggd på optofiber, som vi med säkerhet
            vet kommer att hålla åtminstone under den tid som näringsministern
            och jag är politiskt verksamma - 10, 20, kanske 30 år framåt i
            tiden. Jag skulle gärna vilja att näringsministern sade något
            ytterligare om detta. Vore det inte rimligt att i dag, i ett stort,
            framtidsinsriktat projekt tillsammans med näringsliv och aktörer,
            satsa långsiktigt på detta hållbara system, vilket också kan bli
            en injektion för export och framtidsutveckling?
          </note>
          <note>
            Vi vet mycket väl att många småföretag som i dag är underleverantörer
            kräver bredbandsteknik för att kunna kommunicera med sina uppdragsgivare.
            Då är optofibern det som behövs. Vi vet också att behovet av kapacitet
            ökar explosionsartat.
          </note>
          <note>
            Jag skulle gärna vilja ha näringsministerns kommentarer till
            detta. Varför skall vi nöja oss med
          </note>
          <note>
            ISDN, ADSL och annat som kommer att vara alldeles för dåligt
            om inte i morgon så i alla fall nästa år eller året därpå?
          </note>
          <note>
            Anf. 84 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag skall tillåta mig ofoget att här i kammaren citera
            Tony Blair. Hans bok Min dröm är mycket bra, och jag rekommenderar
            den. Han säger så här:
          </note>
          <note>
            Nya Labour vet att de elektroniska motorvägarna bör byggas av
            den privata sektorn. Vi vet att staten varken har skyldighet att
            välja ny teknik eller önskar det. Vi vet att vår roll inte är
            att välja ut vinnare utan att ange ramar som främjar konkurrens,
            och inom dem får företagen sedan tävla.
          </note>
          <note>
            Jag delar helt Tony Blairs uppfattning. Men jag vill göra tillägget
            - och här kanske Storbritannien skiljer sig från Sverige - att
            vi också måste ta ett ansvar för att ge alla, som jag sade, i
            Sverige möjlighet att använda den nya tekniken. Här måste staten
            spela en roll.
          </note>
          <note>
            Det är dock lite för tidigt att nu bestämma sig för vilken teknik
            man skall ha och bygga ut den. I varje fall är jag inte beredd
            att uttala mig om detta förrän vi har fått svar på en mängd frågor,
            och det var för att få det som vi tog initiativ till IT-
          </note>
          <note>
            infrastrukturutredningen. Det gäller frågor som handlar om t.ex.
            huruvida det skall vara statligt stöd i någon form till höghastighetsnät
            i mindre orter och på landsbygd, stöd till abonnenter i glesbygd,
            ett offentligägt nytt nät, regionala sammanbindningsnät, bildande
            av statligt nätverk och krav på kommunala stadsnät.
          </note>
          <note>
            Problemet i dag är sådant att vi i varje fall måste göra en kartläggning.
            Ingen vet riktigt hur det ser ut.
          </note>
          <note>
            När vi vet det kan vi ta initiativ och säga: Så här skall vi
            göra. Jag bedömer att vi från regeringens sida kommer att klara
            av det när vi lägger fram vår proposition våren 2000. Här krävs
            faktiskt att man är lite seriös.
          </note>
          <note type="speaker">
            Anf. 85 SVEN BERGSTRÖM (c) replik:
          </note>
          <note>
            Fru talman! Det är gott och väl att näringsministern är seriös.
            Men näringsministern vet naturligtvis mycket väl att om marknadskrafterna
            skall styra den här utvecklingen blir det med nödvändighet så
            att man räknar, kalkylerar och ser vad som är lönsamt.
          </note>
          <note>
            Den stora risken är att man då bränner en massa miljarder på
            teknik som om ett eller annat år kommer att vara förlegad.
          </note>
          <note>
            Sverige har genom åren haft förmågan att se långsiktigt och försökt
            hitta de långsiktiga visionerna.
          </note>
          <note>
            Och det är ingen tvekan om - näringsministern som har goda kontakter
            i branschen vet självfallet att alla är överens om detta - att
            optofibern är den överlägsna och tydliga framtidsinriktningen.
            Varför skall man då gå halvvägs och halvhjärtat till väga, i synnerhet
            om näringsministern och jag - och det hoppas jag - har gemensamma
            visioner om att detta faktiskt måste gälla hela landet och att
            det skall vara likvärdiga villkor i hela landet?
          </note>
          <note>
            Jag vill bara ta upp en sak till. Näringsministern talade väl
            om kunskapen och att överbrygga kunskapsklyftor. Jag har förstått
            att detta är något man säger ofta och gärna, och det är utomordentligt
            bra; vi säger det också i Centern. Men problemet är att lärarutbildningen
            här släpar efter, och jag undrar om näringsministern är riktigt
            uppmärksam på detta.
          </note>
          <note>
            Som jag har förstått det finns det bara en lärarutbildning i
            landet, nämligen den i Norrköping, som på riktigt allvar lyfter
            fram IT-frågorna i utbildningen.
          </note>
          <note>
            Här borde det vara viktigt för riksdag och regering att initiera
            någon förändring så att man verkligen tar IT-
          </note>
          <note>
            frågorna på stort allvar och ser till att de lärare som nu kommer
            ut i skolorna är mycket duktiga på det här området.
          </note>
          <note>
            Anf. 86 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att säga att vi är ganska eniga
            om att vi behöver en bra IT-
          </note>
          <note>
            infrastruktur. Men en aktiv IT-politik måste bygga på kunskap.
            IT-infrastrukturen är svårbeskriven. Den finns i privata bolag,
            i statliga bolag, i kommuner och på andra ställen, och det finns
            ingen heltäckande karta att utgå ifrån. Innan vi bygger ut måste
            vi veta vad som är viktigast att bygga. Det vet vi faktiskt inte
            i dag. Det är just därför vi har tagit initiativet till att kartlägga
            det här. Detta kan ju inte kritiseras! Vi kartlägger och får in
            mer kunskap, och när vi har fått denna kunskap kommer vi att agera
            och vara aktiva.
          </note>
          <note>
            Detta tycker jag är det minsta man kan förvänta sig av en regering.
          </note>
          <note type="speaker">
            Anf. 87 JOHNNY GYLLING (kd) replik:
          </note>
          <note>
            Fru talman! Det var intressant att höra citatet från
          </note>
          <note>
            Tony Blair. Jag kan säga till ministern att kristdemokraterna
            har samma inställning i den här frågan. Med ministerns tillägg
            om att staten måste känna ett extra ansvar för dem som kanske
            inte omfattas av marknaden är vi helt överens på den punkten.
          </note>
          <note>
            Vi pratar om fiber åt folket. Vi vill att optisk fiber skall
            läggas ut till alla i landet så långt det är möjligt.
          </note>
          <note>
            Jag vet att den utredning som ministern hänvisar till pågår,
            men ett år i det här sammanhanget är en väldigt lång tid. Utvecklingen
            går väldigt fort. Många som överväger att starta ett eget företag
            kanske inte gör det på grund av att infrastrukturen inte är på
            plats.
          </note>
          <note>
            Jag undrar hur ministern ställer sig till våra tankar när det
            gäller att skynda på den här utbyggnaden. En tanke är ROT-avdrag
            för hemmen om man ansluter sig till ett sådant här nät. En annan
            är att skynda på kommunerna. Vi vet att många kommuner bygger
            egna nät. Kan man tänka sig att Svenska Kraftnät, som vi nämnde
            tidigare, får ett bolagsdirektiv att lägga ned kabel när man ändå
            är ute och gräver?
          </note>
          <note>
            ISDN-avgifterna har vi debatterat. Är ministern beredd att påtala
            den orimliga prisskillnaden för Telia, t.ex.? Hur skall vi annars
            kunna ha den här garantin om tillgänglighet?
          </note>
          <note>
            Anf. 88 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag måste ändock än en gång upprepa att vi vill ha
            kunskap. Det får vi i juni månad. Därefter skall vi föra en diskussion
            och ta in olika synpunkter. Sedan skall vi lägga fram förslag
            till riksdagen.
          </note>
          <note>
            Än en gång: Vi är överens om att det är marknaden, som har en
            väldig kraft, som har gjort att det har gått så fort och att staten
            måste ta ett ansvar, så att alla får del av detta.
          </note>
          <note>
            Jag vill också säga att det finns väldigt stora resurser inom
            staten, som nämndes här. Vi har Svenska
          </note>
          <note>
            Kraftnät, vi har Banverket och vi har Vattenfall som äger nät,
            om jag använder det uttrycket. Det är klart att detta är en resurs
            som kanske kan användas. Men jag vill även där avvakta. Med det
            har jag sagt att jag inte kan ta ställning direkt och säga: Så
            här skall vi göra. Jag tycker att det skall respekteras tills
            vi vet att det ser ut på ett visst sätt. Därifrån går vi vidare.
          </note>
          <note type="speaker">
            Anf. 89 JOHNNY GYLLING (kd) replik:
          </note>
          <note>
            Fru talman! Jag tackar ministern för svaret. Jag har respekt
            för att man vill se på utredningen först, men jag hoppas att ministern
            också har förståelse för att det finns en otålighet hos många
            när det gäller infrastrukturen.
          </note>
          <note>
            En annan fråga jag vill ställa till ministern är den som gäller
            klyftan i samhället. Ministern nämnde t.ex.
          </note>
          <note>
            att vi politiker måste vara offensiva. Det är just det jag har
            efterlyst i mitt anförande. Vi måste vara ute och tackla den klyfta
            som uppstår. Jag kommer från
          </note>
          <note>
            Blekinge. Blekinge har fått stora möjligheter att satsa på IT.
            Det fungerar mycket bra och många goda exempel finns. Samtidigt
            finns klyftan till de människor som inte kommer in i den nya tekniken,
            som fortfarande är arbetslösa. Har ministern några tankar på hur
            ett offensivt ledarskap kan tackla det problemet?
          </note>
          <note>
            Anf. 90 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag delar uppfattningen att det finns mycket stora
            klyftor i vårt samhälle, inte minst inom detta område. De finns
            dessvärre också inom många andra områden. Ofta ser vi dem i den
            mycket starka regionala obalans vi har.
          </note>
          <note>
            Jag tycker att enda möjligheten att klara detta är att vi gör
            väldigt breda satsningar på många områden.
          </note>
          <note>
            Det kan ju låta lite voluminöst, men det är enda vägen. Det gäller
            regionalpolitiken, det gäller IT-
          </note>
          <note>
            infrastrukturen och det gäller utbildningen. Regeringen har också
            gjort stora satsningar på utbildning i skolorna. Dessutom utbildas
            många i IT inom arbetsmarknadspolitiken.
          </note>
          <note>
            Jag tycker ändå att vi för det första förstår detta, för det
            andra vidtar en hel del åtgärder. Men självklart kan vi vidta
            fler åtgärder för att minska de här klyftorna. Det vill jag också
            återkomma till när vi har mer kunskap om helheten. Det gäller
            även infrastrukturen.
          </note>
          <note type="speaker">
            Anf. 91 BARBRO JOHANSSON (mp):
          </note>
          <note>
            Fru talman! Jag vill tacka trafikutskottet för att min motion
            om mobiltelefoner har behandlats med ett stort allvar i betänkandet.
            Motionen avstyrks men är ändå behandlad på ett bra sätt, tycker
            jag.
          </note>
          <note>
            Under de år som jag har skrivit motioner om mobiltelefoner har
            användningen ökat explosionsartat.
          </note>
          <note>
            När jag skrev första gången under allmänna motionstiden 1995
            såldes det 23 000 abonnemang under de tre fösta månaderna. Det
            var lika mycket som under hela 1993.
          </note>
          <note>
            Den här utvecklingen av antalet abonnemang tyckte jag var anmärkningsvärd
            på grund av den strålning som mobiltelefoner utsänder och att
            de s.k.
          </note>
          <note>
            SAR-värdena skulle öka i samhället.
          </note>
          <note>
            Följande år har ökningen varit exponentiell och kraftig. Nu ligger
            försäljningen på nära 4 miljoner, och telefonbolagen räknar med
            att nio personer av tio kommer att ha mobiltelefon om några år.
          </note>
          <note>
            Gränsvärdena är satta för användning under en till två minuter.
            Knappast någon pratar i dag så kort tid.
          </note>
          <note>
            Jag har sett människor sitta och prata i 30 minuter, och då ökar
            naturligtvis exponeringen och de upptagna SAR-värdena.
          </note>
          <note>
            Som jag skriver i min motion har forskning visat att mänskliga
            celler reagerar på lågfrekvent strålning.
          </note>
          <note>
            Koncentrationsförändringar av kalcium gör att cellen skickar
            ut små s.k. antenner, vilket kan mätas.
          </note>
          <note>
            Fru talman! Försiktighetsprincipen är viktig i sådana här sammanhang.
            Påverkan under lång tid och vad det kan innebära är alltid svårt
            att förutse. Därför bör försiktighet gälla.
          </note>
          <note>
            Sverige har en undantagsklausul som innebär att mobiltelefoner
            under en uteffekt av 7 watt inte behöver kontrolleras. Denna klausul
            bör försvinna, bl.a. på grund av att ett så stort antal olika
            mobiltelefoner kommer ut på marknaden och ökar på SAR-värdena.
          </note>
          <note>
            Forskare på mobiltelefoner säger också att en slopad gräns för
            kontroll nu bör antas.
          </note>
          <note>
            Visst har mobiltelefonen gjort att olycksfallsarbetet har kunnat
            underlättas. Antalet sjöolyckor, speciellt med småbåtar, har kunnat
            minskas på grund av att mobiltelefoner finns ombord, och antalet
            utryckningar från sjöräddningen har också gått ned. Självklart
            är detta mycket positivt, men det undantar inte det faktum att
            mobiltelefontillverkare måste se till att designa telefonerna
            med en antenn som inte utsätter människokroppen för uppvärmning
            eller förse telefonerna med s.k. handsfree och därmed minska strålningsrisken.
          </note>
          <note>
            En varningstext som varnar för att prata alltför länge i mobiltelefon
            skulle hjälpa till att minska utsattheten. Det finns dock forskning
            som visar på risker och följder redan nu av användningen av mobiltelefoner.
          </note>
          <note>
            Fru talman! Den strålning som tas upp av kroppsvävnaden benämns
            SAR-värden. Dessa värden testas av telefontillverkarna, men de
            görs inte officiella. Jag påpekar i min motion att dessa värden
            bör vara helt öppna.
          </note>
          <note>
            Gränsvärdet, som mäts i SAR, är ett tidsmedelvärde - när 10 gram
            kroppsvävnad under sex minuter har utsatts för strålningen från
            en mobiltelefon. För
          </note>
          <note>
            GSM-telefoner är gränsvärdet 2 watt per kilo.
          </note>
          <note>
            Utgångsvärdet för gränsen är satt till att kaniner, som blev
            exponerade för mikrovågsstrålning, fick grumlade linser, alltså
            starr. Detta är en säkerhetsmarginal för att inte få grumlade
            linser, men det visar inget om t.ex. nervpåverkan eller annat
            som kan bli påverkat.
          </note>
          <note>
            Det är faktiskt ett rimligt krav att öppenhet ges från tillverkarna.
            Oron hos människor ökar naturligtvis när mätningar är hemliga.
            I en debatt som hölls i förra veckan på Chalmers högskola i Göteborg
            frågade forskare just detta, varför inte värdena offentliggörs.
            De fick till svar att detta inte skulle vara intressant för forskarna.
          </note>
          <note>
            Den stora undersökning som utfördes av docent
          </note>
          <note>
            Kjell Hansson-Mild vid Umeå universitet omfattade
          </note>
          <note>
            11 000 personer. Det är den största undersökning som har gjorts
            i världen i sitt slag och den besvarades av svenska och norska
            mobiltelefonanvändare.
          </note>
          <note>
            Denna undersökning visade på symtom såsom trötthet, huvudvärk,
            minnesluckor och koncentrationsproblem, värme på och bakom örat,
            brännande hud, stickningar och yrsel.
          </note>
          <note>
            Fru talman! Den här forskningen har visat att ytterligare forskning
            behövs för att klargöra eventuella samband med allvarligare konsekvenser,
            nu när mobiltelefonpratandet tenderar att bli allt frekventare
            och ta längre tid.
          </note>
          <note>
            En grupp personer utsattes vid ett försök helt nyligen i England
            för mobiltelefonfrekvent strålning under en halvtimme tillsammans
            med en kontrollgrupp. Alla de bestrålade försökspersonerna uppvisade
            att korttidsminnet hade påverkats, enligt de engelska forskarna.
          </note>
          <note>
            Fru talman! På kontor och i hemmen blir nu sladdlösa telefoner
            vanliga. De s.k. DECT-
          </note>
          <note>
            telefonerna har konstaterats avge tio gånger mer strålning än
            de vanliga mobiltelefonerna. Sådana används bl.a. här i riksdagen
            av våra kanslier. Anledningen är att signalen till de här telefonerna
            är konstant och att sändaren hela tiden avger ett strålningsfält.
            De människor som använder dessa mobila telefoner utsätts nu för
            en onödig exponering.
          </note>
          <note>
            Runtomkring oss i vår livsmiljö, i luften, finns nu en mängd
            olika elektriska fält som samverkar, interagerar, med varandra.
            Lodräta fält uppstår från satelliter i rymden, som används av
            digital TV. Dessa lodräta fält korsas av vågräta fält från elektrisk
            utrustning, bl.a. telefoner. Luften är nu så mättad att det fattas
            frekvenser, och de stora telefonbolagen blir tvungna att ta fram
            nya system.
          </note>
          <note>
            De här korsande elektriska fälten i atmosfären kan liknas vid
            en enorm mikrovågsugn. Man kan säga att mänskligheten nu ingår
            i ett gigantiskt experiment där jorden med atmosfär är denna enorma
            mikrovågsugn och där ingen kan säga vad detta kommer att innebära.
          </note>
          <note>
            Med detta, fru talman, vill jag avsluta med att önska att vi
            alla kan titta framåt och ta åt oss nya tekniker, men med en viss
            försiktighet vad gäller liv och hälsa.
          </note>
          <note type="speaker">
            Anf. 92 EVA ARVIDSSON (s):
          </note>
          <note>
            Fru talman! Jag vill börja med att säga att också min motion
            har blivit välvilligt behandlad i utskottet.
          </note>
          <note>
            Utvecklingen av informationssamhället går mycket snabbt och förändringstakten
            är hög. I dag har tekniken nästan inga begränsningar. För att
            detta inte skall skrämma de människor som inte känner sig delaktiga
            i utvecklingen krävs det information och utbildning. Det bästa
            för samhällsutvecklingen är att så många som möjligt känner att
            de är med i utvecklingen, förstår vad som händer och själva kan
            hantera informationstekniken.
          </note>
          <note>
            Vi politiker måste ta till vara denna utveckling på bästa sätt
            därför att den, som det står i propositionen, påverkar vår produktionsförmåga
            och vårt levnadsmönster liksom förutsättningarna för att utveckla
            vår demokrati.
          </note>
          <note>
            Sverige har en tätposition som IT-land, och den skall vi självfallet
            behålla genom att bygga ut en digital infrastruktur för höghastighetsförbindelser
            och ge hushåll och företag i hela Sverige goda förutsättningar
            att använda den nya tekniken.
          </note>
          <note>
            Vidare framgår det av regeringens förslag om IT i skolan att
            vi satsar rejält på IT i utbildningsväsendet.
          </note>
          <note>
            Jag har i min motion tagit upp att även förskolan ingår i det
            livslånga lärandet. Det är därför angeläget att även resurser
            fördelas till förskoleverksamheten så att alla barn, inte bara
            de som har dator hemma, hinner få lite vana vid datorn innan de
            börjar i förskoleklass och i den reguljära skolan.
          </note>
          <note>
            Vidare är det synd att inte ta till vara den fantastiska lust
            att "leka med datorn" som många små barn har. Jag har egna erfarenheter
            av hur tre- och fyraåringar mycket snabbt lär sig att hantera
            datorn just genom lusten att leka och lära. De är orädda för tekniken.
          </note>
          <note>
            För att använda informationstekniken i den pedagogiska verksamheten
            behöver lärarna ha kunskaper och egna erfarenheter. Alla som avlägger
            lärarexamen bör ha den kompetensen. Tyvärr är kunskaperna inom
            lärarkollektivet mycket ojämna. Därför är det viktigt att man
            när den stora satsningen på skolan görs också följer upp den med
            statistik över lärarnas
          </note>
          <note>
            IT-kunskaper.
          </note>
          <note>
            I nämnda proposition hänvisas det till att även förskolan ingår
            i det nationella programmet för IT i skolan. Jag hoppas att det
            innebär en satsning även på förskolan.
          </note>
          <note>
            När det gäller uppföljningen av IT-området och redovisningen
            av statistik är det bra att det blir ett samlat system för statistik
            över modern informationsoch kommunikationsteknik och att det sker
            i samråd och i samarbete med övriga myndigheter/organisationer
            med statistikansvar på IT-området.
          </note>
          <note>
            Det är också viktigt att stärka konsumenternas ställning på marknaden.
            Konsumenterna kan exempelvis lättare få tillgång till viktig information
            och tillgång till ett större utbud av varor och tjänster, vilket
            på sikt kan främja konkurrensen och ge lägre priser.
          </note>
          <note>
            Utskottet skriver att informationstekniken även kan medföra förbättrad
            tillgång till service för vissa grupper, såsom äldre och boende
            i glesbygd. Men för att konsumenterna skall kunna dra nytta av
            den nya tekniken krävs det IT-kunskap.
          </note>
          <note>
            Dessutom är det viktigt att konsumenten känner sig trygg i användandet
            av Internet för elektronisk handel. För det krävs regelverk med
            lagar och förordningar men det handlar om mer än regelverk - konsumenterna
            bör vara med och utforma den framtida möjligheten till konsumentinformation
            via nätet. För att få konsumenterna delaktiga bör ett folkbildningsarbete
            initieras om konsumenternas möjligheter vad gäller IT-stöd.
          </note>
          <note>
            Fru talman! Samhället har ett viktigt ansvar för att informationstekniken
            kommer alla till del och att vi tar till vara de stora möjligheter
            som tekniken erbjuder.
          </note>
          <note type="speaker">
            Anf. 93 PER BILL (m):
          </note>
          <note>
            Fru talman! Tiden går fort. Det märks inte minst när man debatterar
            på det här området. När jag första gången tog upp 2000-problematiken
            var det drygt
          </note>
          <note>
            1 000 dagar kvar till år 2000.
          </note>
          <note>
            Jag minns de debatter som jag haft med Erik Åsbrink, som då var
            ansvarig för 2000-problematiken.
          </note>
          <note>
            Hans enda kommentarer var: Det här får inte kosta ett enda öre.
            Vi vet inte om det kommer att kosta någonting. Dessutom behövs
            det ingen samordning.
          </note>
          <note>
            Verkligheten har visat att Erik Åsbrink hade fel, förskräckligt
            fel. Nu är det omkring 297 dagar kvar till år 2000. Det finns
            i dag en samsyn men det är väldigt sent. Vi får lita till hoppet.
            Jag tror nämligen att det mera är hopp som vi nu får ha, för i
            fråga om många av de här projekten är det för sent att starta.
          </note>
          <note>
            Just i dag skulle man vara långt inne i testning av de nya systemen
            eller ha bockat av problemen.
          </note>
          <note>
            Fru talman! Jag hade sett fram emot näringsministerns tal i dag
            - jag vet att näringsministern också planerat att vara på en kongress
            anordnad av Expo
          </note>
          <note>
            Nova - och trodde att vi skulle få en agenda med några tydliga
            och klara besked. Tyvärr blev det mest prat - visserligen en del,
            tycker jag, positivt prat. Jag vill då framför allt säga att jag
            tycker att det är positivt att vi ändå kan tolka ut att vi sakta
            är på väg mot ett ökat intresse från Socialdemokraterna när det
            gäller bredband.
          </note>
          <note>
            Näringsministern tycks nu vara klart mer intresserad av en avreglering
            av telemarknaden. Kanske vill han gå vidare på den vägen. Det
            är hög tid. Vi var kanske först ute men nu säger flera rapporter
            att vi ligger långt bak i fråga om avregleringen.
          </note>
          <note>
            Fru talman! Det finns mycket positivt att säga om läget i Sverige
            på IT-sidan. Man brukar prata om de tre 50 som någonting magiskt:
            50 % datapenetration i hemmen, 50 % uppkopplade på Internet och
            50 %
          </note>
          <note>
            med mobiltelefon. Jag tror att Sverige och Finland i dag är de
            enda länder som kan nå dit, och det är mycket bra. Tyvärr är det
            väl så inte på grund av regeringen utan trots regeringen. Snarare
            har det att göra med just avregleringen av telesektorn, med Carl
          </note>
          <note>
            Bildts ledarskap och, kanske mest, med det kompetenskluster som
            har vuxit fram kring Ericsson, Nokia och alla de tusentals små
            IT-företag som har skapat en kreativ miljö i Sverige för detta.
          </note>
          <note>
            Men småföretagarklimatet är faktiskt inte bra. När
          </note>
          <note>
            Socialdemokraterna och t.o.m. Vänsterpartiet och
          </note>
          <note>
            Miljöpartiet har en samsyn kring att vi har ett bra småföretagarklimat
            stämmer det inte med verkligheten. De IT-företagare som jag träffar
            är förbannade -
          </note>
          <note>
            ja, man skulle t.o.m. kunna säga förtvivlade - över att de inte
            kan få tag i kompetent personal och över att de inte kan förse
            sina medarbetare med personaloptioner som har samma värde som
            exempelvis i USA.
          </note>
          <note>
            På punkt efter punkt efter punkt är de förbannade och förtvivlade.
            Det är ju ändå de små företagarna som är värdemätaren på huruvida
            vi har ett bra småföretagarklimat eller inte. Om tre politiska
            partier blir överens om att vi har det, så är det fullständigt
            ointressant.
          </note>
          <note>
            Anf. 94 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag skulle bara helt kort vilja redogöra för vad
            som händer när det gäller 2000-frågan, som togs upp här av Per
            Bill. Vi har förändrat delegationen. Vi har förstärkt med en vice
            ordförande. Därmed skulle jag kunna säga att vi har anskaffat,
            om man vill ha det så uttryckt, en general. Delegationen har nu
            tagit initiativ till oberoende bedömningar av viktiga sektorer,
            t.ex. elmarknaden och telemarknaden. Vi kommer att göra oberoende
            studier där. Vi börjar föra diskussioner med elmarknaden i morgon.
          </note>
          <note>
            Jag vill också säga att det som i dag tagits upp i kammaren om
            2000-frågan har grundats på den rapport som riksdagen fick tidigare.
            Den nya rapporten, som kommer att lämnas i maj, kommer att visa
            - jag kan säga det utan att överdriva - att vi kan känna oss mycket
            trygga i 2000-frågan. Vi har tagit en hel del initiativ, och de
            olika branscher, offentlig sektor etc.
          </note>
          <note>
            är jag övertygad om kommer att klara detta mycket bra.
          </note>
          <note>
            Slutligen: Att i talarstolen försöka måla svarta bilder - det
            kommer att gå åt skogen, kärnkraftverk kommer att explodera, det
            kommer att hända det ena och det andra - är faktiskt oansvarigt.
            Det finns ingen grund för det.
          </note>
          <note type="speaker">
            Anf. 95 PER BILL (m) replik:
          </note>
          <note>
            Fru talman! Låt mig börja med det sista. Jag håller helt med
            näringsministern om att de som ser 2000-
          </note>
          <note>
            problematiken som en möjlighet att prata om jordens undergång,
            om att kärnkraftverken skall explodera eller att man inte kan
            införa någon typ av lagstiftning därför att detta kommer att ta
            all kraft försvårar debatten.
          </note>
          <note>
            Jag var orolig när näringsministern uttryckte sig ungefär så
            här: Någon var ju tvungen att ta på sig frågan. Detta angående
            vem som skulle ta 2000-
          </note>
          <note>
            problematiken i regeringen. Med det lilla övertrampet tycker
            jag ändå att vi efter det har sett flera saker gå åt rätt håll.
            Det är synd att Erik Åsbrink såsade med detta så väldigt länge.
            Det gör arbetet för näringsministern och nuvarande regering och
            arbetet för den s.k. generalen, som skulle ha varit tillsatt för
            flera år sedan, väldigt mycket svårare.
          </note>
          <note>
            Jag skulle vilja ställa en fråga till näringsministern. Näringsministern
            lär träffa en hel del IT-
          </note>
          <note>
            företagare i dag på Expo Novas stora arrangemang
          </note>
          <note>
            "IT och karriär". Om IT-företagarna säger att de inte är nöjda
            med klimatet och man samtidigt får höra att
          </note>
          <note>
            Vänsterpartiet och Miljöpartiet är nöjda med småföretagarklimatet,
            vilket väger tyngst för näringsministern? Är det det IT-företagarna
            säger eller det koalitionsbröderna säger?
          </note>
          <note>
            Anf. 96 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Först får jag konstatera att näringsklimatet är hyggligt
            i dag. Det går bra för Sverige och även för småföretagarna. Sedan
            finns det regelsystem och hinder för företagandet som vi måste
            se över - skatteregler och annat. Det kommer vi att återkomma
            till.
          </note>
          <note type="speaker">
            Anf. 97 PER BILL (m) replik:
          </note>
          <note>
            Fru talman! Det är också en moderering åt det bättre. Det finns
            områden där näringslivsklimatet är hyggligt. Jag tror att det
            är precis den typen av inställning man skall ha. Man kan inte
            samla ihop fem direktörer och fem fackföreningsbossar och vips
            skapa världens bästa företagsklimat. Det här är en ständigt pågående
            process. Det är en ständig kamp.
          </note>
          <note>
            Hela tiden måste vi flytta fram våra positioner. Vad
          </note>
          <note>
            IT har gjort är bl.a. att verkligen över natt utsätta oss för
            mycket större global konkurrens. Om vi mot förmodan skulle kunna
            låsa in fem direktörer, fem fackföreningsbossar och en minister
            och de skulle komma ut med ett recept som just den veckan skulle
            vara världens bästa företagarklimat, skulle det bara några månader
            senare inte vara det därför att konkurrensen fortsätter, därför
            att fler och fler länder gör sitt bästa för att attrahera företag
            och de allra bästa.
          </note>
          <note>
            Under industrisamhället var det möjligt att ha dåligt företagarklimat
            på många sätt. Skogen stod där den stod, malmen låg där den låg,
            näringen var tvungen att vara kvar. I dag har IT-företagarna nästan
            allt i sina huvuden och kan flytta till Silicon Valley eller något
            annat ställe precis när som helst.
          </note>
          <note type="speaker">
            Anf. 98 ANNA LILLIEHÖÖK (m):
          </note>
          <note>
            Fru talman! Också jag vill uppehålla mig vid säkerheten inför
            årtusendeskiftet. Mycket trygga kan vi vara, säger näringsministern.
            Det kan vi i en sådan här situation bara vara på ett enda sätt,
            nämligen trygga att vi har gjort vårt absolut yttersta för att
            hantera en mycket speciell situation. Jag vill faktiskt påstå,
            herr näringsminister, att den här regeringen inte lyckats, inte
            den förra heller, göra det som skulle få oss att känna oss trygga.
          </note>
          <note>
            Det här är en mycket speciell situation med riktig osäkerhet
            och samtidigt risk inom alla sektorer. Det kan i värsta fall braka
            ihop precis överallt - i bästa fall bara i vattenkokaren. Någon
            har sagt att ventilationssystemet i riksdagen eventuellt kan slås
            ut, men i värsta fall är det ett kärnkraftverk, ett gammalt sovjetiskt
            byggt kärnkraftverk på andra sidan Östersjön.
          </note>
          <note>
            Internationellt ses det som den kanske största risken inför 2000-årsskiftet.
          </note>
          <note>
            Det är bra att vi har fått rapporter och utredningar och att
            man nu har satt till en ledning. Det är alldeles utmärkt. Samtidigt
            är det oroande att det finns så många rapporter om akuta brister.
            Vad som är absolut anmärkningsvärt är att regeringen fortfarande
            inte har satt av några pengar för det här. T.o.m. de egna myndigheterna
            skall klara av detta inom sin egen budget.
          </note>
          <note>
            Det måste naturligtvis till en ledning och en organisation så
            att arbetet inte försvagas genom att vara uppdelat sektorsvis.
            Näringsministern har i dag låtit oss få veta att det har tillsatts
            en vice ordförande. Det låter i och för sig bra, men den skulle
            ha funnits för många år sedan. Det behövs en rejäl samlande ledning
            i en sådan här risksituation. I vårt land är det så att det bara
            är en enda enhet som kan utöva det ledningsansvaret vid påfrestningar
            i fredstid. Det är regeringen och ingen annan. Det är tyvärr inte
            så att man, som näringsministern gör, kan uppmana företag, myndigheter
            och organisationer att var och en bör ta sitt ansvar. Nej, det
            här är en allvarlig risksituation för hela landet. I det läget
            är det faktiskt bara regeringen som kan ta ansvar. Det finns vissa
            gemensamma uppgifter som skall vara statens. Det här är en av
            dem.
          </note>
          <note>
            Vi hade kunnat vara i ett betydligt bättre läge om regeringen
            hade vidtagit åtgärder när vi moderater för första gången för
            flera år sedan tog upp frågan. Jag kan bara uppmana ministern
            och hans vice ordförande att hämta modeller från andra håll. Arbetet
            har gått betydligt fortare i andra länder där man tagit detta
            på allvar.
          </note>
          <note>
            Ministern påpekade hur viktigt det är med IT-
          </note>
          <note>
            utvecklingen. Ja, i den här frågan kan den offentliga sektorn
            gå före och vara motor. Jag vill vädja till ministern att han
            tar den här frågan på allvar och genast och med kraft arbetar
            för en konkret kraftsamling när det gäller problemet inför 2000-årsskiftet.
          </note>
          <note>
            Försvarsutskottet har uppmanat regeringen att lämna en rapport.
            Fru talman! Jag vill uppmana regeringen: Låt det inte stanna vid
            detta. Gör någonting nu!
          </note>
          <note>
            Fru talman! Med detta vill jag instämma i de yrkanden som Per-Richard
            Molén tidigare framfört.
          </note>
          <note type="speaker">
            Anf. 99 MONICA GREEN (s) replik:
          </note>
          <note>
            Fru talman! Det är tredje moderaten som försöker göra partipolitik
            av 2000-årsproblematiken. Det är bara att beklaga att man försöker
            skrämma svenska folket på detta vis. Vi har tagit 2000-problematiken
            på mycket stort allvar.
          </note>
          <note>
            Vi har tillsatt den här generalen, och 2000-
          </note>
          <note>
            delegationen fortsätter att ge klartecken allteftersom myndigheterna
            bockar av när de har testat klart sina områden. En skrivelse läggs
            fram på riksdagens bord i maj.
          </note>
          <note>
            Vi tar detta på mycket stort allvar, och det är att beklaga att
            moderaterna försöker göra partipolitik av en sådan här sak. Man
            kan faktiskt skrämma upp svenska folket här. Vi måste vara sakliga
            och korrekta och sköta det här på ett snyggt sätt, och jag tycker
            att det är osmakligt av moderaterna att göra så här.
          </note>
          <note type="speaker">
            Anf. 100 ANNA LILLIEHÖÖK (m) replik:
          </note>
          <note>
            Fru talman! Jag tycker ändå att det är viktigt att så att säga
            försöka väcka regeringen vid denna sena timma, och jag tycker
            att det är väldigt bra att man har vidtagit de här åtgärderna.
          </note>
          <note>
            Problemet är bara att det ju inte finns folk som kan göra någonting
            åt saken. Om regeringen - den förra regeringen - hade satt i gång
            för tre år sedan hade man på sikt kunnat ta sig an de här problemen.
          </note>
          <note>
            Jag tycker inte att vi skall jaga upp svenska folket och börja
            lagra konserver och sådant, men jag vill däremot faktiskt skrämma
            upp regeringen till att ta lite ordentligare tag i den här frågan.
            Jag vet att det har legat flera utredningar på regeringens bord
            ända sedan förra sommaren, och man har försökt att få regeringen
            att ta tag i den här problematiken och faktiskt tillsätta en ledning
            och se till att man får framför allt ett samlat grepp.
          </note>
          <note>
            Vad det handlar om nu är ju inte en IT-
          </note>
          <note>
            problematik. Det här handlar ju om att skapa beredskap för en
            risksituation. Det är ju dit vi har kommit nu. Tyvärr är vi så
            sena att det inte längre är fråga om att förebygga, utan nu gäller
            det att se till att vi kan fixa konsekvenserna. Då är det beredskap
            vi talar om, och det är regeringens ansvar.
          </note>
          <note>
            Jag är glad att man har tillsatt en ny vice ordförande - det
            tycker jag är jättebra - men se till att han får mandat och resurser
            också så att han faktiskt, med några månaders varsel, kan se till
            att man tar sig an frågorna ordentligt.
          </note>
          <note type="speaker">
            Anf. 101 MONICA GREEN (s) replik:
          </note>
          <note>
            Fru talman! Om Anna ville skrämma upp regeringen så var det alldeles
            onödigt, eftersom de här åtgärderna redan var vidtagna. Talet
            var väl skrivet redan innan Anna fick rapporten av Björn Rosengren
            i dag. Jag tycker att det är synd att man inte försöker vara saklig
            i den här frågan. Regeringen har tagit frågan på mycket stort
            allvar. Man har tillsatt Jan
          </note>
          <note>
            Freese, och vi får en ny skrivelse i maj där man tittar på hur
            långt man har kommit på kommuner, myndigheter och andra organ.
            Jag betackar mig alltså för den partipolitik man försöker göra
            av detta från moderaternas håll.
          </note>
          <note type="speaker">
            Anf. 102 ANNA LILLIEHÖÖK (m) replik:
          </note>
          <note>
            Fru talman! Vi tycker ju att det är bra att man äntligen har
            kommit till insikt, men det är bara det att vi nu har så få månader
            på oss. Vi i försvarsutskottet har läst de här rapporterna, och
            vi tyckte att det var utmärkt att Statskontoret nu äntligen har
            levererat sin första rapport. Vi har fått utredningen från i somras
            från Statskontoret. ÖCB har tagit initiativ till en internationell
            konferens, även om det inte var särskilt många där och lyssnade
            på den heller, vad jag förstod, från den centrala regeringen.
            Men det är fortfarande så att vi inte är längst i framkant.
          </note>
          <note>
            Jag hoppas, precis som Monica Green, på den rapport vi får i
            maj. Inget skulle glädja mig mer än att de besked jag får höra
            då är att vi nu ligger långt framme och att vi är på väg att göra
            så mycket som det någonsin går. Som jag sade inledningsvis: Trygghet
            kan vi inte tala om i det här sammanhanget. Det är osäkerhet.
            Trygghet kan vi bara känna när vi vet att man faktiskt gör sitt
            yttersta för att det här skall bli bra och fungera på bästa möjliga
            sätt.
          </note>
          <note type="speaker">
            Anf. 103 LENA EK (c):
          </note>
          <note>
            Fru talman! Ledamöter! Som ung juridikstuderande var det för
            mig liksom för många andra så att pengarna tog slut, och jag försökte
            reparera det genom att vikariera som lärare. Efter att under ett
            par veckor gått igenom allt om rymden, månen och stjärnorna med
            alla eleverna i första klassen ställde jag frågan: Innan vi går
            över till att lära oss om lantgården, är det något barn som har
            någon sista fråga om rymden nu? Då räcker flickan som sitter längst
            bak, en liten mörkhårig tjej, dotter till en katolsk religionshistoriker,
            en ganska känd pappa, upp handen och frågar: Var bor Gud?
          </note>
          <note>
            I det läget blir man som lärarvikarie ganska svarslös. Men efter
            att nu ha sett fyra eller kanske t.o.m. fem ministrar vifta med
            en känd bok med kända valtal från en känd engelsk politiker undrar
            jag om jag kanske borde ha svarat 10 Downing Street i stället.
          </note>
          <note>
            Björn Rosengren har i dag i kammaren meddelat att regeringen
            kommer att lägga fram en skrivelse om
          </note>
          <note>
            IT i början av sommaren och att man väntas lägga fram en proposition
            om infrastrukturfrågor i början av nästa år. Han sade också att
            alla skall få ta del av den här nya tekniken, alla över hela landet,
            och att staten skall garantera en väl fungerande teknisk infrastruktur.
            Det här är förstås förskräckligt bra. Det är det vi har efterlyst
            i allt vårt arbete och allt vårt tal från
          </note>
          <note>
            Centerpartiet om den digitala allemansrätten.
          </note>
          <note>
            Men nu pågår en väldig industriell omstrukturering i det här
            landet, både vad gäller ägande och vad gäller produktion. Det
            innebär att stora delar av verkstadsindustrin och underleverantörerna
            är extremt beroende av att kunna använda bredbandsteknik nu, mycket
            snart, för att inte hamna utanför de listor som finns över kvalificerade
            underleverantörer. Det innebär att många mellanstora företag och
            småföretag faktiskt är väldigt illa ute därför att infrastrukturen
            inte finns framme; ledningarna är inte dragna.
          </note>
          <note>
            Jag instämmer med näringsministern att marknadens krafter självklart
            skall användas där de kan fungera och användas på ett bra sätt
            i det här sammanhanget, men den sista biten fram till dessa företag
            och fram till hemmen måste staten gå in och garantera att det
            dras fiber ända fram.
          </note>
          <note>
            IT:s roll för tillväxt har nämnts i många olika sammanhang, och
            den kan inte underskattas. Det handlar inte bara om tjänstesektorn,
            som alltid nämns när vi pratar om IT. Det handlar lika mycket
            om att bevara och utveckla t.ex. verkstadsindustrin. Och då är
            det bråttom, mer bråttom, tror jag, än vad näringsministern tycks
            ha i det här sammanhanget.
          </note>
          <note>
            En annan fråga som har berörts i debatten i dag är frågan om
            priset för ISDN-uppkoppling. Skillnaden mellan detta och telefoni
            är ju att när det gäller telefoni har Telia faktiskt ett ägaruppdrag,
            ett ägaruppdrag som säger att bolaget har ett regionalt ansvar
            för att telefonin skall vara likvärdig över hela landet.
          </note>
          <note>
            Något motsvarande ägaruppdrag vad gäller infrastruktur för informationsteknologi
            finns inte, och det är det som fattas i det här sammanhanget.
            Det är det som skulle göra att bolaget i sig faktiskt kan garantera
            likvärdiga priser för ISDN-uppkopplingar över hela landet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            6 § Investeringsplaner för trafikens infrastruktur
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU5
          </note>
          <note>
            Investeringsplaner för trafikens infrastruktur (skr.
          </note>
          <note>
            1998/99:8)
          </note>
          <note type="speaker">
            Anf. 104 LARS BJÖRKMAN (m):
          </note>
          <note>
            Fru talman! Infrastrukturfrågorna har hög prioritet bland riksdagens
            ledamöter. Lite ironiskt skulle man kunna uttrycka det så att
            antalet motioner och förslag om åtgärder på såväl det enskilda
            vägnätet och de allmänna vägarna som järnvägsnätet står i omvänd
            proportion till de anslagsramar majoriteten har fastställt.
          </note>
          <note>
            Den höga investeringstakt som följde av satsningarna i början
            av 90-talet har förbytts till en nivå där såväl vägkapitalet som
            delar av järnvägsnätet sakta devalveras. De stora investeringsambitioner
            som den dåvarande socialdemokratiska oppositionen visade upp och
            vid den tiden ansåg vara långsiktigt nödvändiga har dessvärre
            prioriterats ned till en nivå som gör att man i vissa delar av
            vårt land nu inte vågar satsa på investeringar i näringslivet
            och på permanentboende.
          </note>
          <note>
            I det betänkande, TU5, som vi just nu behandlar, avhandlar vi
            såväl regeringens skrivelse om investeringsplanen för trafikens
            infrastruktur som de 158
          </note>
          <note>
            motioner som avgivits i ärendet, varav flertalet har lämnats
            under den allmänna motionsperioden.
          </note>
          <note>
            I den moderata kommittémotionen belyser vi sambandet mellan ekonomisk
            utveckling på transportområdet och en god tillgänglighet för alla
            på ett infrastrukturnät som uppfyller kraven på att upprätthålla
            näringslivets konkurrenskraft gentemot omvärlden. Det geografiska
            avståndshandikapp som Sverige har gentemot våra främsta konkurrentländer
            i Europa måste enligt vår mening krympas och inte, som nu sker,
            öka.
          </note>
          <note>
            Fru talman! Frågorna om de ekonomiska ramarna som anges i regeringens
            skrivelse avhandlades i samband med budgetbehandlingen i december
            1998. Jag vill bara hänvisa till de ställningstaganden som vi
            moderater gjorde i den debatten. Eftersom de ekonomiska ramarna
            nu är fastställda av riksdagen vill jag i stället kommentera utskottets
            ställningstagande till några av de 158 motioner som utskottet
            haft att behandla. Bland dessa finns naturligtvis såväl parti-
            som kommitté- och enskilda motioner.
          </note>
          <note>
            Enskilda vägar utgör ingen stor budgetpost i nationalräkenskaperna.
            Den sammanlagda väglängden på detta s.k. kapillära vägnät utgör
            dock cirka två tredjedelar av det totala vägnätets längd i landet.
          </note>
          <note>
            Dessa vägar utgör tillsammans en grundförutsättning för att upprätthålla
            det näringsliv, det skogs- och lantbruk som tillsammans ger sysselsättning
            och inkomst till en betydande del av landsbygdsbefolkningen. Samtidigt
            bidrar inte minst skogen till en mycket stor del av landets samlade
            exportöverskott.
          </note>
          <note>
            Ett stort antal av de enskilda vägarna är också förutsättningen
            för att många fritidsboende med rimlig ansträngning skall kunna
            nå sina fastigheter. Självklart är också dessa enskilda vägar
            en förutsättning för att det rörliga friluftslivet skall kunna
            bibehållas och utvecklas.
          </note>
          <note>
            Den anslagsnedskärning som regeringen tidigare låtit det enskilda
            vägnätet drabbas av har vi energiskt vänt oss emot. För innevarande
            budgetår äskar vi 100
          </note>
          <note>
            miljoner ytterligare i driftsanslag för det enskilda vägnätet.
            Samtidigt som vi vill höja anslaget till detta område med ytterligare
            50 miljoner, vill vi satsa på bärighetshöjande åtgärder på samma
            vägområde. Vi vill alltså bygga bort flaskhalsar i form av försvagade
            broar och andra kapacitetsbegränsande delar av det enskilda vägnätet.
            Riksdagsmajoriteten har dessvärre avvisat detta krav, varför vi
            genom vår reservation nr
          </note>
          <note>
            1 än en gång vill markera behovet av dessa insatser.
          </note>
          <note>
            För att för framtiden med större precision än vad som är fallet
            i dag och på ett tillfredsställande sätt kunna fördela de alltför
            små anslagen för upprustning av det enskilda vägnätet, föreslår
            vi i vår motion att en inventering av dessa vägar genomförs med
            skyndsamhet så att vi kan få ett nytt utgångsläge för att göra
            bedömningar. För att åtgärda brister i broar och andra bärighetsbegränsande
            brister som då kartläggs kan adekvata åtgärder sättas in.
          </note>
          <note>
            Fru talman! På regeringens förslag beslöt riksdagen 1997 att
            lagen om enskilda vägar och vägsamfälligheter skulle sammanföras
            i en för gemensamma anläggningar anpassad lagstiftning för att
            därefter hanteras enligt anläggningslagen. I samband med denna
            förändring yrkade vi moderater att de fastighetsägare som genom
            delaktighet i befintliga samfälligheter och som genom den förändrade
            lagstiftningen kom att drabbas av nya lantmäteriförrättningar
            för att erhålla ändring av andelstal skulle hållas ekonomiskt
            skadeslösa.
          </note>
          <note>
            För oss är det en självklarhet att kostnader som förorsakas av
            samhället också skall bäras av samhället och inte med hjälp av
            en ny lagstiftning övervältras på enskilda människor. I en med
            Centern och
          </note>
          <note>
            Folkpartiet gemensam reservation nr 5 begär vi därför att regeringen
            med skyndsamhet skall se över de ekonomiska konsekvenserna av
            denna förändrade lagstiftning.
          </note>
          <note>
            Fru talman! Visionen om att genom satsningar på såväl nybyggnation
            som förbättrat vägunderhåll och att med massiv information om
            det egna trafikantansvaret kunna nedbringa antalet olyckor på
            våra vägar är tyvärr på väg att haverera. Ansvaret för denna negativa
            utveckling kan säkert fördelas på många, men om vi som politiker
            har tagit vårt fullt ansvar kan ifrågasättas. Målsättningen att
            bygga bort olycksdrabbade vägavsnitt har på grund av otillräckliga
            anslag inte kunnat genomföras. Regeringen har i sina förslag gjort
            svårbegripliga omprioriteringar.
          </note>
          <note>
            Löftet att förbinda landets största städer med väg av motorvägsstandard
            har bantats bort. Vi moderater beklagar regeringens omsvängning
            i denna fråga, men vidhåller enligt tidigare ställningstaganden
            och enligt reservation nr 6 i betänkandet vårt förslag att färdigställa
            objekt vid Markaryd på väg E 4. Därmed skulle man kunna nå målet
            en fullständig motorväg mellan Malmö och Stockholm.
          </note>
          <note>
            Det ekonomiska utrymme som regeringspartierna har avsatt i investeringsplanen
            motsvarar till ingen del det behov som inventerats. Möjligheten
            att genom andra finansieringsmetoder öka utbyggnadstakten bör
            därför enligt vår mening prövas även i Sverige. P.P.P.
          </note>
          <note>
            eller skuggtullsmodellen, som den också kallas, har i andra länder
            visat sig vara en framkomlig väg att höja utbyggnadstakten.
          </note>
          <note>
            Att låta privatkapital medverka i framtida infrastrukturinvesteringar
            ger enligt vår mening flera fördelar. Nödvändiga utbyggnader kan
            tidigareläggas, samtidigt som statens investeringsbudget kan hållas
            på en mer rimlig nivå. Med högre vägstandard kan antalet olyckor
            nedbringas. En ökad konkurrens bland entreprenörer och investerare
            medför samtidigt lägre byggkostnader, och bättre vägar ger svenskt
            näringsliv ökade konkurrensförutsättningar.
          </note>
          <note>
            Vi moderater är även öppna för att pröva en finansiering genom
            trafikantavgifter. Det kan vara en framkomlig väg för att inte
            minst i storstadsområden finna lösningar på trafikproblem som
            måste byggas bort.
          </note>
          <note>
            Fru talman! Satsningen på upprustning av det svenska järnvägsnätet
            präglar 90-talet, speciellt dess inledning. För att järnvägens
            konkurrenskraft gentemot andra transportslag skall kunna upprätthållas
            måste de banor som i dag inte klarar tafikbelastningen få sin
            upprustning. Att snabbt, säkert och miljövänligt kunna transportera
            såväl stora passagerarmängder som ökade godsvolymer är ett måste
            om järnvägens konkurrenskraft skall kunna upprätthållas. På samma
            grunder som framförts beträffande behovet av att knyta samman
            landets huvudorter med vägar av hög standard, måste den framtida
            satsningen på järnväg styras av de ekonomiska incitament som trafikeringsunderlaget
            ger.
          </note>
          <note>
            Satsningar som leder till att de stora godsflödena på järnväg
            når exporthamnar och andra internationella knutpunkter ger enligt
            vår mening bättre och snabbare avkastning än att bygga ny järnväg
            som främst konkurrerar med det gods som i framtiden kan eller
            redan i dag transporteras sjövägen.
          </note>
          <note>
            Fru talman! Effektiva, snabba och säkra transporter av människor
            och gods är några av grundförutsättningarna för vår välståndsutveckling.
            Det ekonomiska utrymme som vi i vårt land likväl som andra länder
            kan avsätta för infrastrukturinvesteringar är och kommer alltid
            att vara begränsat. Det är därför viktigt att vi låter ny teknik,
            nya investeringslösningar och övrig teknikutveckling med moderna
            miljöhänsyn och fri konkurrens vägas samman i den nya transportpolitik
            som ger näringslivet nödvändig konkurrenskraft för att våga investera
            i de nya framtida jobben i Sverige.
          </note>
          <note>
            Avslutningsvis, fru talman, står vi naturligtvis bakom alla våra
            reservationer, men för tids vinnande yrkar jag bifall endast till
            reservation nr 1.
          </note>
          <note type="speaker">
            Anf. 105 TUVE SKÅNBERG (kd):
          </note>
          <note>
            Fru talman! Också jag väljer att yrka bifall till enbart en reservation,
            reservation 6 under mom. 8. Jag står naturligtvis bakom övriga
            reservationer.
          </note>
          <note>
            Bland alla dessa fina tankar om vägar och infrastruktur och behovet
            av upprustning blir det naturligtvis mycket subjektivt vad man
            väljer ut att tala om. Jag vill bara nämna att vi står bakom den
            första reservationen, om bärighetshöjande åtgärder.
          </note>
          <note>
            Vi har blivit uppvaktade i riksdagen och i trafikutskottet om
            de leriga vägarna i stora delar av Norrlandslänen som varken bär
            eller brister när tjälen går på vårkanten. Även Vägverket har
            konstaterat att det finns ett stort behov av bärighetshöjande
            åtgärder på enskilda vägar även om en del kunnat uträttas med
            hjälp av tioårsprogrammet. Vägverket självt har konstaterat att
            det ordinarie statliga bidraget till enskild väghållning inte
            räcker till stöd till sådana åtgärder.
          </note>
          <note>
            Mot den bakgrunden och med hänsyn till det enskilda vägnätets
            avgörande betydelse för näringslivet och för människorna som är
            bosatta på landsbygden instämmer vi med texten i reservation 1.
          </note>
          <note>
            Så kommer vi till frågan om Markaryd och
          </note>
          <note>
            E 4:an. Vägverket har i sitt förslag till nationell väghållning
            för perioden 1998-2007 tagit upp projektet förbifart Markaryd.
            Vägverkets förslag innebar att 21
          </note>
          <note>
            km av E 4:an förbi Markaryd skulle byggas ut till motorvägsstandard
            i en delvis ny sträckning. Projektet beräknades kosta 740 miljoner
            kronor och skulle enligt planeringen genomförts under perioden
            2002-
          </note>
          <note>
            2007.
          </note>
          <note>
            Nu vet vi alla smärtsamt att regeringen har i sitt fastställandebeslut
            lyft ut detta projekt ur väghållningsplanen och i stället lyft
            in Motala, som av en tanke mitt under valrörelsen, med en kostnad
            på 138
          </note>
          <note>
            miljoner kronor. Det tycker vi är olyckligt. Bakgrunden är att
            praktiskt taget hela E 4:an är utbyggd till motorväg. Här blir
            det en flaskhals. Att på en begränsad sträcka av Sveriges kanske
            viktigaste transportled nöja sig med en lägre standard är enligt
            reservanternas och också Vägverkets mening inte rimligt.
          </note>
          <note>
            Det må vara siffermässigt korrekt, som regeringen anför, att
            projektet inte uppfyller något av Vägverkets kriterier. Det förnekar
            vi inte. Men fakta i form av tillgänglig olycksstatistik talar
            ett tydligt språk. Det är inte för inte som vägen kallas Dödens
            väg. Vägverkets statistik visar att på den aktuella sträckan under
            perioden oktober 1990-juni 1998 inträffade det 488
          </note>
          <note>
            trafikolyckor med 9 dödade, 28 svårt skadade och 91
          </note>
          <note>
            lindrigt skadade.
          </note>
          <note>
            Låt oss nu blicka framåt. Statistiskt sett kommer under den nu
            löpande planeringsperioden 10 människor att dödas, ca 110 att
            skadas svårt och ca 125 att skadas lindrigt. Man kan lugnt säga
            att det finns goda trafiksäkerhetsmässiga skäl till att bygga
            ut sträckan till motorväg.
          </note>
          <note>
            Inte nog med detta. I bygden runtomkring Markaryd sviktar förtroendet
            för oss politiker. Det blir besvärande konsekvenser med det beslut
            som majoriteten har fattat för Markaryds kommun och dess invånare.
            Det har varit en omfattande demokratisk process. Det har medverkat
            ca 400 markägare, kommunen, övriga myndigheter och intresseorganisationer,
            och nu har projektet förts fram nära nog till byggstart. Det har
            kostat 20 miljoner kronor. De 20
          </note>
          <note>
            miljonerna, fru talman, är kastade i sjön om man inte effektuerar
            vad planeringsarbetet har lett fram till.
          </note>
          <note>
            Även kommunen och privata intressenter har avsatt betydande resurser
            för att skapa förutsättningar för genomförandet. Detaljplaner
            har fått omarbetas och anpassats till Vägverkets planering och
            flera fastighetsägare, därav för sysselsättningen väldigt betydelsefulla
            företag, kan inte få bygglov eftersom fastighetsbildningen och
            detaljplanerna inte stämmer överens.
          </note>
          <note>
            Därför, fru talman, yrkar vi bifall till reservation
          </note>
          <note>
            6.
          </note>
          <note>
            Jag vill också säga några ord om Europabanan.
          </note>
          <note>
            Europakorridoren är ett projekt och en frivillig sammanslutning
            av Stockholms stad och Nyköpings,
          </note>
          <note>
            Norrköpings, Linköpings, Jönköpings, Värnamo och
          </note>
          <note>
            Ljungby kommuner samt Helsingborgs stad med tanke på en sammanhängande
            förbindelse från Helsingborg upp till Stockholm. Vi vill lyfta
            betydelsen av Europabanan. Vi vill att regeringen bör uppdra åt
          </note>
          <note>
            Banverket eller åt en särskild utredningsman att genomföra en
            studie av Europabanan.
          </note>
          <note>
            Fru talman! Jag vill lyfta fram en viktig del av landets, nämligen
            Blekinges och östra Skånes, infrastruktur. Nordöstra och östra
            Skåne samt Blekinge har sedan länge betraktats som en återvändsgränd.
          </note>
          <note>
            Med Berlinmurens fall 1989 och de politiska förändringar som
            sedan dess har inträffat i Östeuropa har nya förutsättningar skapats
            för ett ökat handels- och kulturutbyte med länderna på andra sidan
            Östersjön.
          </note>
          <note>
            Östra Skånes och Blekinges närhet till dessa folkrika regioner
            har gett nya möjligheter, och de skånska och blekingska hamnarna
            har åter blivit en naturlig port för Öst- och Centraleuropa.
          </note>
          <note>
            Nu kräver vi kristdemokrater en omfattande upprustning av infrastrukturen
            i Blekinge och östra Skåne för att de vackra orden i regeringsförklaringen
            som talar om vikten av Östersjökontakterna skall realiseras.
          </note>
          <note>
            Det är några viktiga projekt som jag vill nämna här i avslutningen
            av mitt anförande och som bör genomföras för att Blekinge och
            östra Skåne skall kunna spela sin viktiga roll som port mot Öst-
            och
          </note>
          <note>
            Centraleuropa.
          </note>
          <note>
            Kustbanan mot Karlskrona och Kristianstad skall elektrifieras
            för att den positiva trafikutvecklingen skall fortsätta.
          </note>
          <note>
            Med Sydostlänken, en ny järvägssträckning från
          </note>
          <note>
            Olofström till Kustbanan, skulle gods på Södra stambanan kunna
            länkas av vid Älmhult för att gå nedåt
          </note>
          <note>
            Europa via hamnen i Karlshamn.
          </note>
          <note>
            Kust-till-kust-banan mellan Karlskrona och Göteborg via Kalmar
            menar vi kristdemokrater bör rustas upp.
          </note>
          <note>
            Beslutet om elektrifiering av järnvägssträckan
          </note>
          <note>
            Ystad-Simrishamn måste snarast effektueras. Vi tycker att den
            nedlagda järnvägen mellan Kristianstad och Gärsnäs och vidare
            ned mot Ystad behöver sättas i skick och åter tas i bruk för att
            undvika flaskhalsar i transportnätet.
          </note>
          <note>
            Europaväg 22 genom Blekinge bör byggas ut till fyrfilig väg med
            mittbarriär genom hela länet. Också sträckningen mot Kalmar är
            i behov av åtgärder.
          </note>
          <note>
            Det är ett nationellt intresse att väg 30 mellan
          </note>
          <note>
            Jönköping, Växjö och Ronneby rustas upp och klassas om till Europaväg
            med anslutning till E 77 i Gdynia.
          </note>
          <note>
            Fru talman! Vi vill betona vikten av infrastrukturer i sydöstra
            Skåne och i Blekinge för att de mål som regeringen har satt upp
            och som vi håller med om skall effektueras. Vi vill att detta
            skall beaktas i samband med den kommande revideringen av den tioåriga
            infrastrukturplanen.
          </note>
          <note type="speaker">
            Anf. 106 SVEN BERGSTRÖM (c):
          </note>
          <note>
            Fru talman! Under förmiddagen i dag har vi talat om vikten av
            väl fungerande IT-trafik för att samhället skall utvecklas och
            fungera väl. Nu har turen kommit till det mer traditionella väg-
            och järnvägsnätet, som också måste hålla en hög och jämn standard
            om samhället skall fungera väl. Det är grunden för dagliga arbetsresor
            och person- och varutransporter över hela vårt land i mycket stor
            omfattning.
          </note>
          <note>
            En bra vägstandard är av avgörande betydelse för att devisen
            om att hela Sverige skall leva skall ha någon mening. Under senare
            år har vi kunnat konstatera hur de stora satsningarna inom kommunikationsområdet
            gjorts på jätteprojekt i anslutning till de mer tätbefolkade delarna
            av vårt land medan det finmaskiga vägnätet - länsvägar, mindre
            vägar och enskilda vägar - fått klara sig med mindre pengar.
          </note>
          <note>
            För någon vecka sedan hade trafikutskottet ett länsbesök i Gävleborg
            då vi i kontakter med länsledning, kommuner, företagare och andra
            fick väldigt tydligt beskrivet för oss vilken betydelse det har
            att de dagliga kommunikationerna fungerar väl och att vägnätet
            är väl utbyggt, väl underhållet och fungerar bra.
          </note>
          <note>
            Vi har också i förra veckan haft en uppvaktning här i riksdagshuset
            från Jämtlandsregionen, länsstyrelse och enskilda, som har påtalat
            hur vägnätet ser ut i den delen av landet. För något år sedan
            var utskottet i Västernorrland och konstaterade att även där finns
            stora brister i vägnätet.
          </note>
          <note>
            Investeringar som har gjorts i infrastruktur av detta slag lätt
            gå förlorade om de inte följs av insatser för drift och underhåll.
            Väg- och järnvägskapitalet måste förvaltas på sådant sätt att
            värdet av gjorda investeringar inte urholkas. För att upprätthålla
            en sådan princip krävs naturligtvis en långsiktig strategi för
            drift och underhållsåtgärder.
          </note>
          <note>
            Upprustningen av vägnätet är en ytterst angelägen regionalpolitisk
            fråga av avgörande betydelse för möjligheten att utveckla ett
            decentraliserat samhälle där hela landet lever och utvecklas.
          </note>
          <note>
            Dåligt underhållna vägar är till stort men för de boende och
            näringsliv utmed vägarna. För att vidmakthålla vägkapitalet måste
            drift och underhållsåtgärder prioriteras. Avstängningar eller
            dålig framkomlighet innebär betydande merkostnader för näringslivet.
            Längre restider, försämrad framkomlighet och högre underhållskostnader
            drabbar både människor och företag.
          </note>
          <note>
            En av reservationerna i betänkandet handlar om bärighetshöjande
            åtgärder. Det är viktigt. Det handlar om tjälsäkring och beläggning
            av grusvägar som är av mycket stor betydelse. Andelen vägar som
            avstängs på grund av tjällossning måste kraftigt reduceras, inte
            minst med tanke på skogsindustrins transportbehov och de enskildas
            möjlighet att bo och verka på landsbygden. Vi har ju fått bevittnat
            att det har gått så långt att man under de känsliga årstiderna
            vår och höst, då vägen varken bär eller brister som Tuve Skånberg
            sade, försöker hitta någon timme på dygnet då det faktiskt är
            så kallt att det är tjäle i backen så att man kan köra. Men det
            får, enligt min mening, absolut inte betyda att man drar ned på
            underhåll och bärighetshöjande åtgärder bara därför att man har
            uppfunnit en ny metod att faktiskt komma fram på vägen. Det är
            viktigt att vägarna håller en hög och jämn standard.
          </note>
          <note>
            I Sverige finns det drygt 2 000 mil allmän väg som inte är hårdbelagd.
            Detta finmaskiga vägnät utgör en betydande verksamhetsförutsättning
            för en väldigt stor del av vår industri och vårt näringsliv.
          </note>
          <note>
            Detta vägnät utgör också start eller slut på flertalet av de
            transporter som utförs. Om investeringar i större transportförbindelser
            skall få avsedd effekt är också vidmakthållandet av det finsmaskiga
            vägnätet av största betydelse.
          </note>
          <note>
            Fram till för någon vecka sedan hade vi trott att
          </note>
          <note>
            Sveriges vägnät består av ungefär 10 000 mil statlig väg, 3 700
            mil kommunala gator och vägar och ca
          </note>
          <note>
            28 000 mil enskilda vägar. Vid ett besök uppe i Gävleborg, som
            jag refererade till tidigare, hävdade en ledande företrädare för
            Lantmäteriverket att det är fel.
          </note>
          <note>
            Vi har inte drygt 41 000 mil vägar här i landet, utan vi har
            53 000 mil vägar här i landet, och Lantmäteriverket borde väl
            vara de som kan mäta väglängder, så vi får väl anta att den uppgiften
            är korrekt. Det finns alltså 53 000 mil vägar i landet.
          </note>
          <note>
            Det är inte heller 28 000 mil enskilda vägar, utan det är över
            40 000 mil enskilda vägar enligt Lantmäteriverket. Det illustrerar
            väldigt tydligt vikten av att vi faktiskt avsätter resurser som
            räcker till för att underhålla detta vägnät. Det enskilda vägnätet,
            alltså
          </note>
          <note>
            40 000 mil vägar, är för många boende på landsbygden förbindelsen
            till det allmänna vägnätet. Det statsbidragsberättigade enskilda
            vägnätet berör ca 1 miljon av Sveriges befolkning och närmare
            50 % av den totala skogs- respektive åkerarealen. Var fjärde godseller
            persontransport genereras från de enskilda vägarna. En stor del
            av alla transporter som sker startar eller slutar på en enskild
            väg. Bidragen till de enskilda vägarna är en liten men väldigt
            viktig del för att upprätthålla en stor tillgänglighet till natur
            och rekreation.
          </note>
          <note>
            Fru talman! Låt mig därefter övergå till att kommentera några
            av reservationerna. Lars Björkman och
          </note>
          <note>
            Tuve Skånberg har kommenterat några reservationer särskilt, och
            jag tänkte därför koncentrera mig på reservation 5 och reservation
            8 som jag yrkar bifall till.
          </note>
          <note>
            Reservation 5 handlar om förrättningskostnader.
          </note>
          <note>
            Genom riksdagsbeslutet våren 1997 upphävdes ju lagen om enskilda
            vägar. I korthet innebär lagstiftningen att vägföreningar och
            vägsamfälligheter fr.o.m. den 1 januari 1998 anses utgöra gemensamhetsanläggningar
            enligt anläggningslagen. Därmed måste man också göra nya förrättningar
            för att fastställa andelstal, och det skall ske senast vid utgången
            av år 2002. Detta innebär naturligtvis kostnader som inte är uppkomna
            i den enskilda vägföreningen utan är uppkomna på grund av ett
            riksdagsbeslut. Vi menar därför att det inte är rimligt att denna
            kostnad skall läggas ut på de enskilda väghållarna utan att det
            är ett samhällsansvar att försöka hjälpa till med detta.
          </note>
          <note>
            Därför yrkar jag bifall till reservation 5 om förrättningskostnader.
          </note>
          <note>
            Europabanan har redan kommenterats en del. Det handlar alltså
            om ett projekt, den s.k. Europakorridoren, som har många olika
            intressenter. Det är ingen tvekan om att detta projekt är angeläget.
            Det bör in i planeringsprocessen nu för att kunna förverkligas
            under nästa tioårsperiod. Det finns en motion från
          </note>
          <note>
            Eskil Erlandsson, centerpartist från Kronoberg, i detta ärende,
            och jag yrkar därmed bifall till reservation 8.
          </note>
          <note>
            Sedan vill jag säga några ord om förbifarten Markaryd på E 4,
            som också har kommenterats här tidigare. Vi har haft en uppvaktning
            i utskottet av företrädare för Markaryds kommun som väldigt tydligt
            har beskrivit hur angeläget detta projekt som omfattar två mil
            är. Det är på något sätt nästan absurt om detta nu skall lyftas
            ut ur den pågående planeringen. Vägverket har lagt ned 20 miljoner
            kronor på planeringen, och kommunen, enskilda markägare och företagare
            har hjälp till och försökt få fram detta projekt så att det nu
            skall kunna förverkligas inom ett eller annat år.
          </note>
          <note>
            Då väljer regeringen att lyfta ut det hela. Vi vet samtidigt
            att olycksstatistiken för detta vägavsnitt visar att det har skett
            väldigt många dödsolyckor och många olyckor med svårt skadade
            där under de senaste åtta åren - 9 dödade, 28 svårt skadade och
            91
          </note>
          <note>
            lindrigt skadade. Det borde väl ändå vara en tankeställare för
            oss alla när vi ser hur tydligt ett vägavsnitt drabbas att kunna
            säga tydligt och klart att vi inte kan vara med om detta och att
            vi måste ta vårt ansvar, i synnerhet när planeringen har kommit
            så långt så att man är beredd att sätta spaden i jorden. Det kommer
            då att upplevas som mycket märkligt av lokala och regionala företrädare
            om man nu skjuter detta framåt och får nya stora kostnader för
            att planera detta på nytt. Jag står alltså bakom reservation 6
            liksom reservation 1, men tidigare talare har redan yrkat bifall
            till dem.
          </note>
          <note>
            Fru talman! Med det anförda yrkar jag alltså bifall till reservationerna
            5 och 8.
          </note>
          <note type="speaker">
            Anf. 107 KENTH SKÅRVIK (fp):
          </note>
          <note>
            Fru talman! Samhället behöver av många skäl ett väl fungerande
            vägnät. Under den borgerliga regeringsperioden 1991-1994 satsades
            det på att förbättra vägnätet, och på många håll höjdes vägarnas
            standard och kapacitet. Detta var välkommet då våra vägar länge
            hade eftersatts under 1980-talet.
          </note>
          <note>
            Vägarna i hela landet måste hålla en sådan standard att trafiksäkerheten
            garanteras och transporter till och från industrin kan upprätthållas.
            En god standard är en förutsättning för att hela Sverige skall
            leva och utvecklas samt för att vi skall kunna få ett företagsklimat
            som gör att sysselsättningen och välfärden säkras inför framtiden.
          </note>
          <note>
            Ett allvarligt flaskhalsproblem är den bristfälliga bärigheten
            hos många vägar. Detta är av stor betydelse främst för skogsindustrins
            råvaruförsörjning men också för exempelvis åkerinäringen.
          </note>
          <note>
            Underhållet är av väsentlig betydelse i ett samhällsekonomiskt
            perspektiv. De stora investeringar som görs skall vårdas väl.
          </note>
          <note>
            Underhållet är även av stor betydelse för framkomligheten. Detta
            illustreras varje vår under tjällossningsperioden då problem ofta
            uppstår med avstängda vägar i stora delar av Norrland, västra
            Svealand till Dalsland och norra Bohuslän.
          </note>
          <note>
            Folkpartiets förhoppning är att regeringen snarast skall komma
            med ett förslag till åtgärder för att förbättra underhållet och
            standarden på de utsatta delarna av vägnätet i hela vårt land.
          </note>
          <note>
            De tunga transporterna kommer alltid att behövas, och då måste
            vi se till så att vägarna är av en sådan standard att transportörerna
            kan utföra sitt arbete på ett för dem nödvändigt ekonomiskt säkert
            och bra sätt.
          </note>
          <note>
            Sverige måste också se till så att våra s.k. huvudvägar som sträcker
            sig mellan de nordiska huvudstäderna, t.ex. Stockholm-Malmö-Köpenhamn,
            Köpenhamn-Göteborg-Oslo, Stockholm-Oslo samt Stockholm-Luleå och
            Stockholm-Göteborg, håller en sådan standard i hela sin längd
            som man kan kräva av dessa nationella sträckor. Detta gäller även
            riksväg 45
          </note>
          <note>
            i hela dess längd genom Sverige som håller en mycket låg standard.
            Detta är exemplet på vägen som byter skepnad på sin färd genom
            Europa - först som Europaväg, sedan från svenska gränsen som omväxlande
            riksväg, dålig landsväg och byväg med urusel standard som Sverige
            borde skämmas över.
          </note>
          <note>
            Europaväg 6 har diskuterats i denna kammare vid ett flertal tillfällen,
            senast i fredags under en interpellationsdebatt. Då gavs inga
            positiva uppgifter om en snabb utbyggnad av denna olycksdrabbade
            väg.
          </note>
          <note>
            När Norge äntligen har bestämt sig för utbyggnad av denna väg
            till motorvägsstandard tvekar man i Sverige, där vi förut har
            varit ganska klara över utformningen av vår vägstandard.
          </note>
          <note>
            Jag undrar hur många som skall behöva mista sina liv eller skadas
            svårt innan vi får fram ett slutgiltigt beslut om en utbyggnad
            av denna väg till motorväg.
          </note>
          <note>
            Senast i söndags kväll inträffade en olycka med lastbil och personbil,
            där ett äldre par miste sina liv. Det går snart inte en vecka
            utan en olycka med dödlig utgång. Under sommaren är det givetvis
            ännu värre.
          </note>
          <note>
            När skall regeringen ta sitt ansvar och se till att
          </note>
          <note>
            Vägverket får fram pengar för att fortsätta denna ombyggnad?
            Alla olyckorna kostar mängder av pengar för staten.
          </note>
          <note>
            Liknande sträckor finns, som förut nämnts, på E 4
          </note>
          <note>
            och på riksväg 44 Vänersborg-Trollhättan-Uddevalla. Jag skulle
            här kunna göra en lång plädering för behovet av att mycket snabbt
            göra något för att få trafiksäkrare vägar som kan rädda liv.
          </note>
          <note>
            Fru talman! Våra järnvägar är givetvis en mycket viktig del av
            infrastrukturen i vårt land. För tillfället är ganska många projekt
            på gång, speciellt i Stockholmsregionen med Mälarbanan och Arlandabanan,
            men också Botniabanan längs den nordöstra kusten.
          </note>
          <note>
            Ett annat viktigt projekt är Götalandsbanan Göteborg-Landvetter-Borås-Jönköping
            och vidare till
          </note>
          <note>
            Stockholm. Regeringen bör undersöka möjligheterna att genomföra
            detta projekt. Vi utgår också från att det snarast kommer någon
            form av lösning av Västkustbanan genom eller förbi Hallandsåsen.
          </note>
          <note>
            Med detta, fru talman, hoppas Folkpartiet att Näringsdepartementet
            skall ta sitt ansvar och arbeta hårt och fort för att ta fram
            förslag och pengar för att kunna verkställa påbörjade och nödvändiga
            förslag inom den infrastruktur som har med vägar och järnvägar
            att göra. Det gäller att spara liv eller långa sjukhusvistelser
            samt att få fram snabba förbindelser inom vårt land och med våra
            grannländer och det övriga Europa.
          </note>
          <note>
            Jag stöder de reservationer som Folkpartiet har ställt sig bakom
            i detta betänkande men yrkar bifall endast till reservationerna
            nr 1 och nr 4.
          </note>
          <note type="speaker">
            Anf. 108 JARL LANDER (s):
          </note>
          <note>
            Fru talman! Det är ofta stimulerande att arbeta som trafikpolitiker.
            Trafikpolitiken är ett stort område, som många är intresserade
            av. När man är ute i landet träffar man mycket folk, man får stimulerande
            besök osv.
          </note>
          <note>
            I det betänkande som vi nu debatterar behandlas, som vi har hört,
            regeringens skrivelse om investeringsplanerna för infrastrukturen
            och ett stort antal motioner. Lars Björkman hade räknat ut att
            det var
          </note>
          <note>
            158 motioner, och det kan stämma. Vi har alltså haft ett ganska
            digert arbetsmaterial till vårt förfogande.
          </note>
          <note>
            Vi har också fått ett stort antal uppvaktningar och många skrivelser
            med krav på satsningar. Vi har tagit emot krav på ökade resurser
            till i stort sett alla områden. Det har handlat om extra resurser
            till järnvägar, länsvägar, grusvägar, motorvägar och enskilda
            vägar liksom om andra projekt i det nationella stamvägnätet.
          </note>
          <note>
            Man måste erkänna att det inte alltid är lika stimulerande att
            tvingas konstatera att det ekonomiska utrymme som vi har att disponera
            för infrastruktursatsningen inte räcker till för att genomföra
            alla de för trafiksäkerheten, framkomligheten och miljön angelägna
            projekt som föreslås i motionerna. Precis som på alla andra politikområden
            tvingas man att göra ganska hårda prioriteringar.
          </note>
          <note>
            Underlaget för den skrivelse som vi nu debatterar är Vägverkets
            och Banverkets planförslag för åren
          </note>
          <note>
            1998-2007. Dessa förslag baseras i princip på det infrastrukturbeslut
            som togs 1997. Där slog riksdagen fast att transportinfrastrukturen
            skall främja ett miljöanpassat och trafiksäkert transportsystem
            som skall bidra till tillväxt och sysselsättning i alla delar
            av landet. Sammanlagt skulle 190 miljarder fördelas under de närmaste
            tio åren.
          </note>
          <note>
            När Vägverkets plan framlades för regeringen kunde man konstatera
            att åtgärderna översteg den ram som hade beslutats. Därför måste
            en del reduceringar göras i denna plan.
          </note>
          <note>
            Jag har inte för avsikt att kommentera alla de objekt som finns
            i planerna på väg- och på järnvägssidan, men jag skall lyfta fram
            bl.a. några objekt som har föranlett reservationer från meddebattörerna.
          </note>
          <note>
            Låt mig börja med objektet förbifart Markaryd.
          </note>
          <note>
            Jag håller med om att det icke är acceptabelt att vi har vägsträckor
            där det sker ett så stort antal olyckor, i synnerhet inte om det
            beror på att vägstandarden är mycket dålig. Vi måste gemensamt
            få till stånd en klar förbättring av trafiksäkerheten.
          </note>
          <note>
            Regeringen har beslutat att lyfta ut objektet förbifart Markaryd
            på E 4. Det kan hänvisas till att Vägverkets förslag inte uppfyller
            något av Vägverkets prioriteringskriterier för förslag till nya
            sträckor. Det har föreslagits en ny sträckning som skall byggas
            ut till motorvägsstandard. Kostnaden är ca 740 miljoner, och projektet
            skulle genomföras under perioden
          </note>
          <note>
            2002-2007. Slutförandet skulle ske ganska sent under perioden.
          </note>
          <note>
            Vägverket konstaterar att objektet inte är samhällsekonomiskt
            lönsamt och att det inte heller uppfyller något annat av Vägverkets
            kriterier. Vägverkets förslag beror också på att riksdagen beslutat
            om att överge det tidigare s.k. stråktänkandet. Det viktiga är
            att vägstandarden tillgodoser de mål och de behov som finns i
            respektive del av landet. Vi måste inte ha motorväg överallt för
            att klara trafiksäkerheten och tillgängligheten, för att få fram
            trafiken säkert osv.
          </note>
          <note>
            Varje vägsträcka bedöms utifrån sina egna förutsättningar.
          </note>
          <note>
            När det gäller utlyftandet av förbifart Markaryd ur
          </note>
          <note>
            Vägverkets planer har flera sagt att detta inte är tillständigt
            på grund av alla de olyckor som sker. Vi och regeringen har dock
            sagt att Vägverket skall återkomma med ett enklare förslag till
            utbyggnad i nästa planeringsomgång. På det sättet kan man ändå
            komma i gång med förbifarten och faktiskt få den färdigställd
            lika tidigt som blir fallet enligt förslaget i den skrivelse som
            vi nu behandlar.
          </note>
          <note>
            Vi finner alltså inte att vårt förslag utmynnar i att det inte
            blir en trafiksäkrare väg förbi Markaryd.
          </note>
          <note>
            Fru talman! Jag går över till en annan punkt, som också har tagits
            upp av många andra. Den har även föranlett reservationer. Det
            gäller de enskilda vägarna. Som vi har hört har de en stor längd.
            Två tredjedelar av Sveriges vägnät består av enskilda vägar. Vi
            i utskottet delar motionärernas uppfattning att det enskilda vägnätet
            har en stor betydelse i vårt land. Vi är mycket väl medvetna om
            att det behövs ett stort ekonomiskt stöd för det enskilda vägnätet.
            Samtidigt måste statens ekonomiska engagemang på det här området
            vägas mot behovet av medel för nyinvesteringar och drift liksom
            för underhåll av det allmänna vägnätet.
          </note>
          <note>
            Regeringen kommer nu att göra en översyn av den enskilda väghållningen,
            och vi förutsätter från vårt håll att behovet av stöd till enskilda
            vägar tillhör de frågor som kommer att behandlas i denna översyn.
          </note>
          <note>
            Detsamma gäller frågan om statligt stöd till bärighetssatsningar
            på det enskilda vägnätet.
          </note>
          <note>
            Vad gäller vägföreningar som kan komma att drabbas av merkostnader
            till följd av att lagstiftningen om enskild väg upphörde den 1
            januari 1998 kan det bemötas med att Riksförbundet för enskild
            väghållning befarar att merkostnaderna skulle uppgå till
          </note>
          <note>
            700-750 kr för varje hushåll. Men om vi - som Sven
          </note>
          <note>
            Bergström sade - skall tro på Lantmäteriverket kommer kostnaden
            att stanna på 200-300 kr per fastighet.
          </note>
          <note>
            Differensen blir då i alla fall 50 %, och kostnaderna kanske
            inte blir så enorma.
          </note>
          <note>
            Vi utgår ändå ifrån att regeringen kommer att uppmärksamma problemet
            med förrättningskostnader, antingen i samband med den planerade
            översynen av det enskilda vägnätet eller i annat lämpligt sammanhang,
            och att man, om det visar sig nödvändigt, ämnar vidta erforderliga
            åtgärder.
          </note>
          <note>
            Fru talman! Några korta ord om järnvägen. Jag skall bara kommentera
            det som så här länge har tagits upp i debatten, Europabanan, Götalandsbanan
            osv.
          </note>
          <note>
            Vad vi säger är inte direkt nej, men vi säger inte heller ja,
            för det finns ju inte möjlighet att plocka in detta inom de nuvarande
            ekonomiska ramarna. Men vi förutsätter att Banverket i sin egenskap
            av sektorsansvarig myndighet tar med detta i beaktande och presenterar
            möjliga förslag i kommande planeringsprocesser.
          </note>
          <note>
            Fru talman! Vi har i och för sig fattat beslut om de ekonomiska
            ramar som vi har att arbeta inom. Trots detta utger sig andra
            partier och vissa utskottsföreträdare här för att vara alla goda
            gåvors givare. Man presenterar nya sträckningar på enskilda vägar,
            man vill ha mer pengar till enskilda vägar, till motorvägar, till
            nya järnvägar, m.m.
          </note>
          <note>
            Som avslutning vill jag säga att det hade varit väldigt klädsamt
            om ni hade talat om var dessa pengar kunde hämtas. Om ni skall
            lägga 740 miljoner extra på en förbifart vid Markaryd, vilka vägsträckor
            skall då tas bort? Vi är ju låsta med de medel som vi har inom
            ramen.
          </note>
          <note>
            Jag har kontrollerat med det budgetmaterial som övriga partier
            presenterade när budgeten antogs i höstas. Det är ingen som har
            mer pengar för den här sektorn än vad socialdemokraterna föreslog.
            Visserligen ville moderaterna lägga mer pengar på vägsektorn,
            men de ville i stället lägga mycket mindre pengar på järnvägar.
            Totalt betyder det att samtliga oppositionspartier ville anslå
            mindre pengar. Hur skall ni vara trovärdiga när ni säger att ni
            kan plocka fram mer pengar till vägnätet?
          </note>
          <note>
            Fru talman! Med det anförda yrkar jag avslag på samtliga reservationer
            och bifall till hemställan i trafikutskottets betänkande nr 5
            i dess helhet.
          </note>
          <note type="speaker">
            Anf. 109 TUVE SKÅNBERG (kd) replik:
          </note>
          <note>
            Fru talman! När det gäller pengarna kan jag bara påminna Jarl
            Lander om att vi ligger någon promille under regeringens anslag,
            men i stort sett på samma nivå. Det handlar om 40 miljoner kronor
            inom denna stora budget. Vi tar på oss både bördan och privilegiet
            att kunna omfördela inom anslaget.
          </note>
          <note>
            Beträffande Markaryd får ju inte avståndstagandet från stråktänkande
            medföra den sortens konsekvenser att man accepterar att det rör
            sig om en motorväg där det har uppstått en flaskhals. Vi vet om
            att vägsträckan är olycksdrabbad och att människor kommer att
            dö i olyckor där. Då kan vi inte hänvisa till att riksdagen har
            beslutat att vi inte skall ha ett stråktänkande.
          </note>
          <note>
            Det är självklart att denna vägsträcka måste åtgärdas. Jag tycker
            att Jarl Lander gav intryck av att han höll med i sak, även om
            han inte kunde omdisponera pengarna. Detta blir ytterligare komplicerat
            genom de ca 400 markägarna och kommunens ansträngningar.
          </note>
          <note>
            Det rör sig om 20 miljoner i planeringskostnader som blir kastade
            i sjön.
          </note>
          <note>
            Min enkla fråga till Jarl Lander och den socialdemokratiska majoriteten
            är: När får dessa människor sin väg?
          </note>
          <note type="speaker">
            Anf. 110 JARL LANDER (s) replik:
          </note>
          <note>
            Fru talman! Jag kan först hålla med om att kristdemokraterna
            i stort sett har samma budget som vi socialdemokrater när det
            gäller infrastrukturobjekt.
          </note>
          <note>
            Men det gör det ju inte lättare, och det förklarar inte var man
            hämtar de 740 miljonerna. Vi ser ingen möjlighet att ta bort så
            pass mycket pengar från andra objekt runtom i landet. Det hade
            likafullt varit klädsamt om ni hade talat om varifrån ni hämtar
            pengarna.
          </note>
          <note>
            Som svar på frågan när dessa människor får sin väg kan jag säga
            att de kan få den lika tidigt och den kan bli minst lika trafiksäker
            med det nya sättet som regeringen har föreslagit, nämligen att
            Vägverket skall återkomma i nästa planprocess. Färdigställandet
            i den första planprocessen, där regeringen nu har lyft ur projektet,
            innebar att det skulle vara klart i slutet av denna tioårsperiod.
            Med en ny planprocess som börjar inom fyra år hinner det ändå
            bli klart innan
          </note>
          <note>
            2008. Jag kan bara säga att vägen kan vara färdig vid samma tidpunkt
            som det var tänkt från början.
          </note>
          <note type="speaker">
            Anf. 111 TUVE SKÅNBERG (kd) replik:
          </note>
          <note>
            Fru talman! Detta låter ju bra, sånär som på det lilla ordet
            "kan". Det "kan" vara färdigt. Det hjälper ju inte markarydsborna.
            De behöver kunna ha en framförhållning och med trygghet kunna
            räkna med att det är färdigt innan 2008. Finns det möjlighet att
            ändra det lilla ordet "kan" till "skall"?
          </note>
          <note type="speaker">
            Anf. 112 JARL LANDER (s) replik:
          </note>
          <note>
            Fru talman! Om man har varit politiker i ett antal år blir man
            försiktig med att lova någonting om "kan"
          </note>
          <note>
            och "skall". Det skall t.ex. hållas ett val innan 2008.
          </note>
          <note>
            Man vet aldrig vad som händer.
          </note>
          <note>
            Det enda jag vill poängtera är att socialdemokraterna ser lika
            allvarligt som alla övriga partier på att det sker olyckor bl.a.
            på denna vägsträcka och på andra vägar. Vi måste få bort olyckorna
            på vägarna.
          </note>
          <note>
            Kan vi sedan göra det på ett sådant sätt att vi snabbar upp möjligheten
            att få ett bättre vägnät över hela landet genom att inte genomföra
            så storartade projekt, t.ex. genom Markaryd, som Vägverket har
            föreslagit, är det en bra mycket bättre lösning, för då räcker
            pengarna till fler trafiksäkra projekt runtom i landet.
          </note>
          <note type="speaker">
            Anf. 113 LARS BJÖRKMAN (m) replik:
          </note>
          <note>
            Fru talman! Markaryd har berörts åtskilliga gånger här. Fortfarande
            är det bara på diskussionsplanet.
          </note>
          <note>
            Såväl markarydsborna som trafikanterna får nöja sig med att vi
            för tillfället inte har någon möjlighet att se när någonting kan
            ske som verkligen ger en bättre väg.
          </note>
          <note>
            Jarl Lander tycker att det skulle vara klädsamt om vi anvisade
            pengar till objekten. Han noterade i och för sig att vi hade ett
            gott utrymme i vår budget. Det finns fullt tillräckligt för de
            åtgärder som vi pläderar för i det här sammanhanget, fattas bara
            annat.
          </note>
          <note>
            Sedan säger Jarl Lander i en parentes: Vi har inte satsat lika
            mycket som ni på järnvägar. Men, Jarl
          </note>
          <note>
            Lander, det är ju det som är poängen, att vi har gjort en annan
            markering när det gäller insatserna. Därav har vi alltså ett gott
            utrymme för att finansiera detta stråktänkande, varav Markarydsdelen
            utgör en länk.
          </note>
          <note>
            Jag vill ställa en motfråga till Jarl Lander. Markarydsprojektet
            låg ju i pipeline och var i stort sett på väg att förverkligas
            när regeringen av någon anledning beslutade sig för att omprioritera
            detta projekt.
          </note>
          <note>
            Pengarna hamnade i stället i trakterna kring Motala.
          </note>
          <note>
            Då kan man börja fundera över varför den vägsträckan plötsligt
            blev så viktig, men Jarl Lander kan kanske berätta vilka grunder
            som man hade för det beslutet.
          </note>
          <note>
            Jarl Lander var inne på förrättningskostnaderna för det enskilda
            vägnätet. Han avvisade förslagen med att man skulle avvakta vägdatabankens
            färdigställande.
          </note>
          <note>
            Jag måste bara konstatera att de två frågorna inte har något
            samband. Förrättningskostnaderna för det enskilda vägnätet uppstår
            den dag då någon begär en ny förrättning. Där har vi principiellt
            olika uppfattningar. Vi hävdar att enskilda inte skall behöva
            ta ansvaret för lagändringar som riksdagen genomför, alltså att
            kostnader som uppstår i samband med nya lagar skall täckas av
            samhället.
          </note>
          <note type="speaker">
            Anf. 114 JARL LANDER (s) replik:
          </note>
          <note>
            Fru talman! Återigen kommer Markaryd upp. Det är klart att moderaterna
            har mer pengar på vägsektorn. Det var ju det jag sade också. Men
            de har ändå inte så mycket pengar att det skall kunna täcka Markaryds
            740 miljoner plus alla dessa miljoner som ni skall höja bärigheten
            på enskilda vägnätet med och plus övriga satsningar på vägnätet.
            Det räcker ändå inte, Lars Björkman. Tyvärr klarar ni inte av
            den biten.
          </note>
          <note>
            Sedan påstås att man för att lyfta ut Markaryd slänger in Motala
            i stället. Jag vill påstå att Motala har varit med hela tiden
            i Vägverkets diskussion. Det är inte fråga om antingen eller,
            utan problemet var att
          </note>
          <note>
            Vägverket överskred den ram som var fastställd för väginvesteringar
            totalt sett med drygt 700 miljoner kronor. På något sätt måste
            man banta.
          </note>
          <note>
            Kan man då göra en förbifart vid Markaryd något enklare men ändå
            åstadkomma samma resultat vad gäller trafiksäkerheten och framkomligheten,
            då tycker jag att vi har pengar att tjäna på den biten. Kan vi
            dessutom inse att det här kan färdigställas inom minst samma tidsperiod
            som det första förslaget tycker jag att det är helt okej att man
            gör på det här sättet.
          </note>
          <note type="speaker">
            Anf. 115 LARS BJÖRKMAN (m) replik:
          </note>
          <note>
            Fru talman! Det var ju inte mycket till förklaring i fråga om
            på vilka prioriteringsgrunder man bytte objekt. Men jag kanske
            får ha förståelse för det. Regeringen hade kanske andra bevekelsegrunder
            än vad
          </note>
          <note>
            Jarl Lander kände till, eller i alla fall än vad det kan finnas
            anledning att här i kammaren redovisa. Vi får förmodligen inget
            svar på den frågan även om jag låter den hänga kvar. Det finns
            möjlighet att kommentera den vidare.
          </note>
          <note>
            Sedan gäller det enskilda vägar. Driftsbidrag och en inventering
            av det enskilda vägnätet är två frågor som hänger nära samman.
            Att täcka det enskilda vägnätets driftskostnader med 70 % är en
            gammal princip som man sedan länge har levt med. Man har kunnat
            finansiera underhållet på stora delar av det enskilda vägnätet.
          </note>
          <note>
            På grund av anslagskrympningar har man nu tvingats minska till
            60 %. Det finns exempel på att man t.o.m. ligger under den nivån
            i vissa sammanhang. Det vore bra, Jarl Lander, om ni konstaterade
            att det inte räcker att skriva procentsatser i ambitionsnivåer.
            Vi måste också se till att anvisa medel för att täcka upp till
            den nivån. De enskilda väghållarna blir inte särskilt nöjda med
            att få en procentsats på papperet men i plånboken utdebitering
            efter en betydligt lägre nivå.
          </note>
          <note>
            När det gäller inventeringsbiten har vi också förslagit att man
            skall påskynda för att få ett bättre grepp om standarden på det
            enskilda vägnätet. Där kan vi konstatera att det är en väldigt
            vag skrivning i utskottet. Den avslutas med: "Det kan enligt utskottets
            mening inte uteslutas att mer enhetliga förhållanden i nu behandlat
            avseende skulle erbjuda fördelar, inte minst från rättvisesynpunkt."
          </note>
          <note>
            Jarl Lander, när skall ni leva upp till detta? Vad har vi för
            tidsaspekt på att denna rättvisesynpunkt verkligen kan tillgodoses?
          </note>
          <note type="speaker">
            Anf. 116 JARL LANDER (s) replik:
          </note>
          <note>
            Fru talman! Först och främst tycker jag att Lars
          </note>
          <note>
            Björkman kanske skulle ha varit lite tydligare i fråga om vad
            han syftar på när han står och insinuerar att man har lyft pengar
            från ett område till ett annat. Det är i alla fall ingenting som
            vi i trafikutskottet har behandlat på något sätt. Vi har inte
            heller något underlag för det. Det hade varit klädsamt av Lars
          </note>
          <note>
            Björkman att tala om vad han menar när han kommer med sådana
            insinuationer.
          </note>
          <note>
            Vad gäller enskild väghållning över huvud taget kan jag vara
            en av de första som beklagar att vi inte har tillräckligt med
            pengar inom vår ram, inom kommunikationssektorns ram, för att
            klara alla önskemål.
          </note>
          <note>
            När vi står inför de här prioriteringsfrågorna är det det allmänna
            vägnätet, så att industri och sysselsättning klarar sig någotsånär,
            som vi skall prioritera före enskild väg. Då kanske det är så
            att man får sänka anslagsprocenten något. Men nu säger vi ju att
            vi förutsätter att den utredning och översyn som skall göras av
            de här reglerna snabbt kommer till stånd och att vi kanske får
            en bättre fördelning.
          </note>
          <note>
            Får vi sedan bara - det är återigen det som är grunden för allt
            det här - en bättre situation i samhället totalt sett, så att
            vi får in mer skattepengar, något som jag skulle tro att Lars
            Björkman motsätter sig, då kan vi använda samhällets medel till
            fler enskilda mil - och till fler mil på allmänt vägnät också.
          </note>
          <note type="speaker">
            Anf. 117 SVEN BERGSTRÖM (c) replik:
          </note>
          <note>
            Fru talman! Först det här med Markaryd, Jarl
          </note>
          <note>
            Lander. Jag tycker att man kan läsa mellan raderna i det Jarl
            Lander säger att han inte själv riktigt tror att det är möjligt
            att göra de här omdispositionerna och få fram den här vägstumpen,
            21 kilometer, i den takt som hade klarats om man hade fullföljt
            som planerat.
          </note>
          <note>
            Markaryds kommun har haft samråd med 400 markägare, företag och
            andra, och Vägverket har lagt ned
          </note>
          <note>
            20 miljoner kronor på att projektera och planera den här stumpen.
            Och så kastar man om planeringen - på ett avsnitt som är olycksaligt
            hårt drabbat av olyckor.
          </note>
          <note>
            Då borde det finnas kraft i den här församlingen att säga att
            det här inte är rimligt. Här tycker vi att vi måste hjälpas åt
            att klara detta och göra de nödvändiga dispositionerna för att
            faktiskt få fram projektet.
          </note>
          <note>
            Det är inte rimligt att bara stillatigande acceptera.
          </note>
          <note>
            Risken är betydande att det här nu skjuts flera år framåt i tiden.
            De här 20 miljonerna som Vägverket har investerat brinner inne
            osv.
          </note>
          <note>
            Sedan gäller det de mindre vägarna och de delarna. Jarl Lander
            är ju värmlänning och vet väldigt väl hur det ser på det allmänna
            vägnätet och på de enskilda vägarna ute i bygderna. Det är ingen
            tvekan om att det är kontraproduktivt, att det är en dålig affär
            långsiktigt för samhället att underlåta att underhålla och se
            till att bärigheten är tillräcklig på dessa vägar. Vi förlorar
            långsiktigt pengar på att inte vidta åtgärder nu. Vi brukar tala
            om långsiktigt hållbar politik. Det vore verkligen långsiktigt
            hållbar politik att faktiskt göra de här satsningarna nu.
          </note>
          <note>
            När det gäller var de olika partierna har lagt sina pengar vet
            Jarl Lander mycket väl att Centern har motsatt sig de här storskaliga
            satsningarna typ Södra länken i Stockholm där det kostar 1,2 miljoner
            kronor per löpmeter väg att bygga. Vi har sagt att vi vill använda
            de 500 miljoner kronorna som regeringen håller inne för senare
            användning. Om viljan finns tror jag att det går att klara det
            här på alla håll. Just i
          </note>
          <note>
            Markaryd är det faktiskt särskilt angeläget att få fram det här
            projektet nu.
          </note>
          <note type="speaker">
            Anf. 118 JARL LANDER (s) replik:
          </note>
          <note>
            Fru talman! För sista gången från min sida skall jag ta upp Markaryd.
            Som jag ser det, som vi har sett det, som jag förstår att regeringen
            har sett det, finns det möjligheter att med en enklare utformningen
            av vägstandarden nå samma resultat vad gäller trafiksäkerhet och
            framkomlighet till en lägre summa pengar.
          </note>
          <note>
            Man kan dessutom om Vägverket - och det förutsätter vi naturligtvis
            - återkommer med ett sådant här förslag i nästa planeringsprocess,
            få detta färdigställt vid samma tidpunkt som Vägverkets första
            förslag skulle vara färdigställt till. Då förstår jag inte varför
            ni skall motsätta er det här förslaget. Ni har ju ändå inte de
            pengar som behövs för detta.
          </note>
          <note>
            Sedan kan jag hålla med Sven Bergström. Jag är också ute i landet,
            t.ex. ute i Värmland, och ser alla dessa dåliga vägar. Det är
            bedrövligt att vi i stort sett är tvingade att förslita vägkapitalet
            så mycket som vi gör nu. Det var lite därför som jag hade det
            här lilla replikskiftet med Lars Björkman förut. I så fall måste
            jag prioritera det allmänna vägnätet framför en stor procentsats
            statsbidrag till det enskilda vägnätet.
          </note>
          <note>
            Problemet är ju i grund och botten statens ekonomi. Vi måste
            alltså från den statliga ekonomin hämta en tillräckligt stor ram
            att jobba med inom kommunikationssektorn för att klara det här
            totalt sett. Och det är det vi gör. Det var någon som efterlyste
            att Näringsdepartementet skulle göra det här hårt och fort och
            stort. Då vill jag lova att det gör de.
          </note>
          <note>
            Sedan har vi också konkurrens från andra sektorer i samhället
            om våra skattemedel. Vården skall ha sitt, det är vi överens om.
            Skolan skall ha sitt, det är vi överens om. Omsorgen skall ha
            sitt, det är vi också överens om. Det står bl.a. i Folkpartiets
            motioner att de krymper anslagen till kommunikationssektorn bara
            för att få utrymme för det här. Det tycker jag är bra på sitt
            sätt. Men samtidigt kan man inte då gå ut och säga att man skall
            ha mer pengar till motorväg.
          </note>
          <note>
            Låt oss bygga enklare och billigare men nå samma resultat!
          </note>
          <note type="speaker">
            Anf. 119 SVEN BERGSTRÖM (c) replik:
          </note>
          <note>
            Fru talman! Låt mig för min del också ta upp
          </note>
          <note>
            Markaryd en sista gång. Det är klart att endast framtiden kan
            visa om Jarl Lander får rätt, dvs. om det går att ta fram en annan
            och enklare lösning som blir lika bra och om det går att göra
            det vid samma tidpunkt.
          </note>
          <note>
            Jag är tyvärr lite pessimistisk på den punkten. Jag hoppas verkligen
            att Jarl Lander har rätt. Det vore en olycka om det här nu skjuts
            många år in i framtiden med tanke på den olycksfrekvens som vi
            har på det här vägavsnittet.
          </note>
          <note>
            Det är självklart så att det är ont om pengar. Vård, skola och
            annat vill ha sitt. Nu har ju Jarl Landers parti och mitt parti
            hjälpts åt för att försöka få ordning och reda på statens finanser
            här i landet. Nu ser vi i alla fall lite ljus i tunneln. Det finns
            mera pengar att disponera. Vi kan kanske vara överens om att det
            är dålig hushållning med resurserna att förslita ett kapital så
            att det kostar mer att återställa det, vare sig det är enskilda
            vägar, statliga vägar eller kommunala vägar. Det är kontraproduktivt,
            det är en dålig affär, att slita ned vägkapitalet så att det kostar
            mer att rusta upp det en dag. Därför borde vi kunna vara överens
            om att det är en klok och bra politik att se till att underhålla
            vägkapitalet så att vi inte råkar ut för en situation där det
            kostar mer att rusta dem så småningom.
          </note>
          <note>
            Jag har tyvärr inte hunnit med att ta upp förrättningar och annat
            som jag också gärna skulle ha velat säga någonting om. Men där
            kan jag instämma i det
          </note>
          <note>
            Lars Björkman sade. Det är orimligt att ägare av enskilda vägar,
            som inte har beställt någon ny lag, får stå för kostnaden när
            vi här i riksdagen fattar ett beslut. Det borde vi också kunna
            vara överens om.
          </note>
          <note type="speaker">
            Anf. 120 JARL LANDER (s) replik:
          </note>
          <note>
            Fru talman! Jag håller med Sven Bergström om att det inte är
            bra att vi sliter ned vägkapitalet på det sätt som vi gör. Vi
            gör allt för att det inte skall behöva vara en så drastisk förslitning
            av det heller. Det är bristen på pengar till infrastruktursektorn
            i landet som gör att vi sitter i den här sitsen.
          </note>
          <note>
            Men, som Sven Bergström också sade, vi ser ljuset i tunneln.
            Och det är inte ett mötande tåg, utan det är en öppning som finns
            där borta. Med den utveckling som vi har pratat om tidigare i
            dag i IT-debatten med ny sysselsättning osv. ser vi att vi är
            på rätt väg.
          </note>
          <note>
            I nästa planeringsprocess skall det kunna bli ett större utrymme
            för detta. Vi skall inte behöva ha de här limiterna, som det heter,
            på investerings- och underhållssektorn på väg- och järnvägssidan
            i framtiden.
          </note>
          <note type="speaker">
            Anf. 121 STIG ERIKSSON (v):
          </note>
          <note>
            Fru talman! Vänsterpartiet har inga reservationer i trafikutskottets
            betänkande Investeringsplaner för trafikens infrastruktur. Vi
            ställer oss bakom utskottets betänkande. Det betyder däremot inte
            att vi saknar åsikter eller visioner om dagens eller kommande
            revideringar av investeringsplanerna.
          </note>
          <note>
            Riksdagens beslut med anledning av regeringens proposition 1996/97:53
            Infrastruktursatsningar för framtida transporter innebar bl.a.
            att transportinfrastrukturen skall främja ett miljöanpassat och
            trafiksäkert transportsystem. Detta avspeglas också i riksdagens
            beslut våren 1998 med anledning av propositionen Transportpolitik
            för en hållbar utveckling.
          </note>
          <note>
            Vi i Vänsterpartiet tycker att dessa beslut är bra och väsentliga.
            Men de ger också anledning att ifrågasätta dagens dyra och stora
            motorvägsinvesteringar som t.ex. Södra länken. Det är ett motorvägsbygge
            som kostar drygt en miljon kronor per meter eller 30-
          </note>
          <note>
            50 gånger mer än vad en genomsnittlig motorväg på landsbygden
            kostar.
          </note>
          <note>
            Dyra och stora motorvägsinvesteringar är knappast att hänföra
            till en miljöanpassning av transporterna. Sådana investeringar
            medför tvärtom ökade transportvolymer, och då framför allt ökade
            godstransporter, på vägar. En ökad transportvolym och fler tunga
            fordon på vägarna innebär ökade kostnader för samhället i form
            av vägunderhåll, och samtidigt kan de påverka trafiksäkerheten
            negativt.
          </note>
          <note>
            Det är inte heller fler vägar som behövs. Däremot måste naturligtvis
            förbättringar av de befintliga vägarna ske. Då måste man analysera
            och utreda om det är ytterligare dyra motorvägar som skall till
            eller om det finns billigare alternativ som dessutom uppfyller
            kravet på trafiksäkerhet. En ökad trafiksäkerhet är inte heller
            enbart knuten till vägarnas kvalitet utan till en rad andra frågor
            som bilbältesanvändning, alkoholpåverkan, hastighet osv.
          </note>
          <note>
            I dagens betänkande under den nationella stomnätsplanen finns
            Citytunneln i Malmö med. Det är
          </note>
          <note>
            Vänsterpartiets förhoppning att det finns en ordentlig analys
            av kostnaderna för tunnelprojektet och av konsekvenserna för miljön
            innan spaden sätts i jorden, och det brådskar. Vi hoppas att de
            geologiska undersökningarna görs så bra som det över huvud taget
            är möjligt så att vi undviker ett nytt Hallandsåsprojekt.
          </note>
          <note>
            Fru talman! Inför kommande år anser vi i Vänsterpartiet att det
            är viktigt att man inför styrmedel för att person- och godstransporter
            skall kunna flyttas över till järnväg och sjöfart. Det skulle
            bättre svara mot en miljöanpassning av transporterna. Det innebär
            att man måste se över hur avgifter och skatter skall utformas
            för att också få en mer rättvis kostnadstäckning för de olika
            transportslagen.
          </note>
          <note>
            Det är också mer samhällsekonomiskt riktigt att använda redan
            gjorda stora investeringar som bl.a.
          </note>
          <note>
            järnvägen. Det finns en stor kapacitet att ytterligare öka andelen
            transporter på järnväg. Detta bör utgöra en grundbult vid kommande
            beslut kring framtida transporter. Vår långa kust är en stor fördel
            som gör att sjöfarten även bör lyftas fram vid framtida planeringar
            av hur transporterna skall ske.
          </note>
          <note>
            För att klara en framtida planering av transporterna och för
            att följa de av riksdagen beslutade riktlinjerna om en miljöanpassning
            för en hållbar utveckling och om en ökad trafiksäkerhet, krävs
            också ett nytt tänkande och en större samordning mellan de olika
            trafikslagen.
          </note>
          <note>
            Fru talman! För att framöver klara de stora problemen med underhåll
            av och bärigheten på vårt grusvägnät, och även på de enskilda
            vägarna, behövs det en genomgripande utredning och analys av detta.
          </note>
          <note>
            Dessutom behövs det troligen en stor omfördelning av resurser.
            Vänsterpartiet anser att man bör se över hur Vägverkets relativt
            stora resurser används när det gäller investeringar och underhåll
            av det befintliga vägnätet samt när det gäller bärigheten. Man
            måste också se över hur dessa pengar fördelas regionalt.
          </note>
          <note>
            Avslutningsvis vill jag yrka bifall till hemställan i trafikutskottets
            betänkande TU5 i dess helhet.
          </note>
          <note type="speaker">
            Anf. 122 MIKAEL JOHANSSON (mp):
          </note>
          <note>
            Fru talman! Jag har vid utskottssammanträdet den
          </note>
          <note>
            2 mars 1999 föreslagit att trafikutskottet, med stöd av
          </note>
          <note>
            3 kap. 7 § riksdagsordningen, skall hemställa att riksdagen som
            sin mening ger regeringen till känna att tunnelbygget genom Hallandsåsen
            inte skall fortsätta.
          </note>
          <note>
            Utskottsmajoriteten har emellertid motsatt sig detta förslag.
            Med anledning av detta vill jag i detta anförande redovisa motiven
            till att Miljöpartiet anser att tunnelbygget skall stoppas.
          </note>
          <note>
            I detta sammanhang diskuterar jag inte åtgärder som kan motiveras
            av alla de brister i miljötillsyn, miljöstyrning samt eventuella
            brister i lagar och regler som ledde fram till att Hallandsåskatastrofen
            inträffade. Fokus är alltså på vad som skall göras i framtiden,
            inte på anledningarna till katastrofen.
          </note>
          <note>
            Vi har tidigare tydligt tagit ställning för en tunnel genom Hallandsås
            som en del av en dubbelspårig
          </note>
          <note>
            Västkustbana. Motivet var att få ett konkurrenskraftigt, miljövänligt
            alternativ till bil- och flygtrafik i ett av landets mest miljöstörda
            områden, men nu har vi ändrat oss.
          </note>
          <note>
            Miljökonsekvenserna av ett ingrepp i Hallandsåsen är många och
            kan, som bekant, bli drastiska. Efter en genomgång av den stora
            mängd miljöfrågor som diskuteras i utredningsmaterialet har två
            miljöfrågor av avgörande betydelse identifierats. Det gäller dels
            grundvattensänkningens ekologiska effekter på Hallandsås och effekter
            på dricksvattenförsörjningen, dels tätningsmetoder och tätningsmedel
            i kontakt med grundvatten. Frågorna hänger naturligtvis ihop.
          </note>
          <note>
            När det för det första gäller grundvattensänkningen och dess
            effekter bör man skilja på grundvattensänkningen under byggtiden
            och en eventuell permanent grundvattensänkning då tunneln är färdigbyggd.
          </note>
          <note>
            En grundvattensänkning under byggtiden är oundviklig och dess
            effekter har varit allvarliga. Brunnar, källor och vattendrag
            har sinat. Den kan i ekologiskt hänseende liknas vid en serie
            torrår. Men effekterna bedöms ändå vara av övergående karaktär.
            Vattnet kommer tillbaka då läckaget stoppas. SGU räknar med att
            grundvattenbalansen är återställd inom två till tre år om tunneln
            görs helt tät.
          </note>
          <note>
            De ekologiska konsekvenserna av en permanent sänkt grundvattennivå
            är allvarliga. Detta blir fallet om man bygger en otät tunnel.
            Trycksänkningen innebär en minskande tillgång på grundvatten i
            jordlagren på åsens yta, vilket i sin tur påverkar utströmningen
            till källor, våtmarker och vattendrag. Utströmningsområdena utgör
            ofta värdefulla naturtyper med en specifik biologisk mångfald
            som är beroende av tillförseln av grundvatten och av vattenmättade
            jordlager. Om tillförseln av ytligt utströmmande grundvatten upphör
            kan enligt SGU det ekologiska systemet långsiktigt påverkas. Det
            handlar i första hand om en förskjutning av flora och fauna från
            arter som trivs i våta miljöer till "torra" arter. Dessutom tillkommer
            effekter av ytterligare sinande brunnar och potentiell förorening
            av grundvattnet med utfällt järn och mangan.
          </note>
          <note>
            Banverket verkar nu inställt på att bygga en helt tät tunnel.
            För att göra detta krävs annorlunda tätningsmetoder och tätningsmedel
            än de som hittills använts. Den nu använda tekniken har ju misslyckats
            fullständigt. Den har orsakat en kemikaliekatastrof och den har
            inte tätat tillräckligt. Anledningen är i grunden att det saknas
            teknisk kunskap och erfarenheter av tunnelbyggen under höga vattentryck.
            Det är nämligen vanligt att man sänker grundvattnet ovanför en
            tunnel i berg av denna typ.
          </note>
          <note>
            Vattentrycket mot tunnelväggen i Hallandsås blir mycket högt,
            som mest 150 meter vattenpelare. Enligt
          </note>
          <note>
            Banverkets egen utredningsgrupp saknas det erfarenheter i världen
            av tunnelbygge under sådana tryck.
          </note>
          <note>
            Tunnelborrning har utförts under upp till 100 meter vattenpelare
            - Stora Bält-tunneln. Men skall Hallandsåstunneln borras blir
            det enbart en enkelspårstunnel. Övriga tätningsmetoder har prövats
            under tryck upp till 75 meter vattenpelare.
          </note>
          <note>
            I utredningsmaterialet presenteras ett antal tätningsmetoder
            som alla innebär injektering av kemikalier i kontakt med grundvatten.
            De kemikalier som nu diskuteras är cement i olika kvaliteter,
            vattenglas, akrylater och polyuretan. Vattenglas och viss typ
            av polyuretan klarar bara 80 meter vattenpelare. Beständigheten
            för cement och polyuretan anses överstiga
          </note>
          <note>
            120 år. För de övriga är beständigheten väsentligt kortare, men
            ingen vet förstås säkert. Denna osäkerhet är avgörande för hur
            projektets långsiktiga effekter bedöms. Att utsätta framtida generationer
            för denna risk är oacceptabelt. Att överlämna förutsättningar
            för ett opåverkat grundvatten måste tillhöra varje generations
            uppgift. Åtminstone akrylater och polyuretan innebär miljörisker
            och arbetsmiljörisker.
          </note>
          <note>
            Tätningsmetoden som nu förespråkas är s.k. flexibel stegvis tätning,
            vilket mer eller mindre innebär att man får pröva och se vartefter
            man möter nya förhållanden.
          </note>
          <note>
            Det kan ifrågasättas om Hallandsås bör användas som experimentstation
            för täta tunnlar under högt vattentryck. Försiktighetsprincipen
            och det som redan inträffat talar för att man bör avstå ett sådant
            experiment. Det kan också ifrågasättas om den färdiga tunneln
            verkligen kommer att bli helt tät, vilket ökar risken för permanenta
            ekologiska skador ovanpå
          </note>
          <note>
            Hallandsås.
          </note>
          <note>
            Järnvägen över eller igenom Hallandsås har stor betydelse för
            hela Skånes järnvägstrafik. Banverket har därför genomfört en
            revidering av sin systemplan för Skåne med alternativet ingen
            tunnel genom Hallandsås. I studien kommer man fram till att befintlig
            sträckning med vissa förändringar kan vara ett fullgott alternativ
            till tunnlarna genom Hallandsås, åtminstone fram till år 2010.
          </note>
          <note>
            Förslaget innebär att spåret över Hallandsås doseras och byts
            ut mot ett nytt helsvetsat spår på sträckan
          </note>
          <note>
            Båstad-södra tunnelmynningen, samt att signalsystemet förbättras.
            Vidare innebär Banverkets förslag att fler godståg leds över Markarydsbanan,
            alltså
          </note>
          <note>
            Halmstad-Markaryd-Hässleholm, samt att Markarydsbanan rustas
            upp med två nya mötesstationer och bättre elförsörjning. När godstågen
            leds över
          </note>
          <note>
            Markarydsbanan till Hässleholm uppstår kapacitetsproblem på Södra
            stambanan mellan Hässleholm och
          </note>
          <note>
            Malmö. Därför behövs kapacitetsförstärkningar på denna del av
            bannätet.
          </note>
          <note>
            Skillnaden mellan ovan beskrivet alternativ och det ursprungliga
            tunnelalternativet är betydande, inte minst på sikt. Persontågen
            kommer att få 5-10 minuter längre restid och godstågens transporttid
            förlängs med ca 1 timme, enligt Banverkets egna beräkningar.
          </note>
          <note>
            Restiden kan troligen förkortas då Västkustbanan är fullt utbyggd
            till dubbelspår. På längre sikt kommer den förväntade trafikökningen
            att tas om hand av bilar, bussar och lastbilar, men dessa problem
            accentueras först efter år 2010. Om en skatteväxling av
          </note>
          <note>
            Miljöpartiets modell genomförs blir kapacitetsbristen förstås
            tydlig tidigare. De samhällsekonomiska kalkyler som genomförts
            enligt gängse modell av Banverket visar på att fortsatt tunnelbygge
            inte är samhällsekonomiskt lönsamt i dagsläget men att det ovan
            beskrivna förslaget är lönsamt. Om förutsättningarna ändras, t.ex.
            genom skatteväxling eller billigare och miljövänligare tunnelbyggnadsteknik,
            så förändras också resultatet av den samhällsekonomiska kalkylen.
          </note>
          <note>
            Sammanfattningsvis kan konstateras att det finns en godtagbar
            alternativ trafiklösning till tunnlar genom Hallandsås. Detta
            alternativ bör väljas för att lösa problemen på kort sikt. För
            att åstadkomma tillräcklig kapacitet på längre sikt bör alternativet
            med en dubbelspårig Markarydsbana och ytterligare kapacitetsförstärkningar
            av bannätet i Skåne utredas vidare. Det bör vara möjligt att åstadkomma
            tillräcklig bankapacitet även utan en tunnel genom Hallandsås
            om resten av Västkustbanan byggs ut till dubbelspår.
          </note>
          <note>
            Tunnelbygget har kostat 1,1 miljarder kronor t.o.m. år 1997.
            Därefter har tätning - betonginklädnad
          </note>
          <note>
            - av de existerande tunnlarna m.m. budgeterats för ca 600 miljoner
            kronor. Detta arbete pågår nu. När detta arbete har färdigställts
            uppgår alltså de totala kostnaderna nedlagda i projektet till
            1,7 miljarder.
          </note>
          <note>
            Ett fortsatt tunnelbygge har av Banverket kostnadsberäknats till
            ytterligare mellan 2,1 och 3,2 miljarder kronor. Beloppet beror
            på vilken tunneldesign som väljs. Det lägre beloppet gäller en
            enkelspårig tunnel som borras - jodå, men med en annan slags borrmaskin
            än den som tidigare havererade. Det högre beloppet gäller om man
            fortsätter med liknande teknik som i dag. Det finns också underlag
            för tre mellanprisalternativ som alla innebär två spår genom berget.
          </note>
          <note>
            Det är uppenbart att det är svårt att få fram ytterligare ett
            par, tre miljarder till Banverket. Det är stor risk för att de
            mycket dyra tunnlarna genom Hallandsås kommer att dra resurser
            från andra kortsiktigt angelägna järnvägsinvesteringar, vilka
            alla uppvisar samhällsekonomisk lönsamhet enligt samma beräkningsmodell
            som anger Hallandsåstunneln som olönsam.
          </note>
          <note>
            Bygget av tunnlarna genom Hallandsås skall inte fortsätta. Det
            nu pågående arbetet med att täta den existerande tunnelsträckningen
            skall avslutas. Därefter skall befintliga tunnlar förslutas på
            ett sätt som gör att eventuella framtida utläckage av farliga
            ämnen skall kunna tas om hand och ej tillföras grundvattnet.
          </note>
          <note type="speaker">
            Anf. 123 PER LAGER (mp):
          </note>
          <note>
            Fru talman! Jag har väckt en av de motioner som hanteras i det
            här betänkandet. Som så många andra motioner handlar den om en
            speciell vägsträcka, för min del om E 6 genom Bohuslän. Motionen
            har inte föranlett någon reservation, eftersom utskottet behandlat
            den välvilligt och understryker giltigheten i mina påståenden.
            Bl.a. påpekas att regeringen inte fastställt Vägverkets förslag
            för sträckan Rabbalshede-Svinesund, vilket är viktigt. Dessutom
            utgår man från att planerade vägprojekt på E 6 skall prövas enligt
            gällande lagstiftning, nämligen enligt miljöbalken från den 1
            januari 1999 för fyrfiliga och 10 kilometer långa vägsträckor.
            Detta innebär att den fortsatta utbyggnaden av E 6 kommer att
            ställas inför allt hårdare krav - inte minst miljökrav.
          </note>
          <note>
            Jag vill ändå säga några ord med anledning av motionen och utskottets
            ställningstagande. Utbyggnaden av E 6 genom Bohuslän har nu pågått
            under många år. Tillskyndarna tycker att det inte går tillräckligt
            snabbt, medan vi som anser att detta jätteprojekt inte stämmer
            överens med en hållbar framtida trafikpolitik tycker att Vägverkets
            planer borde stoppats för länge sedan.
          </note>
          <note>
            Den vägsträcka som nu återstår, från Lerbo i Söder till Svinesund
            i norr, har delats upp i sju avsnitt, och den kommer under planperioden,
            som nu omfattar 1998 till 2007, att kosta ca 6 miljarder kronor.
            De senaste neddragningarna på investeringsanslaget för vägar skapar
            bara mindre fördröjningar.
          </note>
          <note>
            Fru talman! Jag har i många anföranden och debatter försökt att
            få andra i den här kammaren och politiker i mitt eget län att
            förstå hur illa den här satsningen rimmar med ett hållbart och
            framtidsinriktat transportsystem, hur illa den rimmar med vår
            skyldighet att hålla oss innanför gränserna för vad naturen tål.
            Men jag har också under årens lopp förstått att
          </note>
          <note>
            Miljöpartiet står ganska ensamt bland partierna i den här frågan.
            Bilisternas och åkeriägarnas organisationer har framgångsrikt
            drivit frågan om behovet av en utbyggnad, inte till den 13 meters
            målstandard som riksdagen tidigare fattade principbeslut om, utan
            till en motorvägsstandard eller minst fyrfilig 18,5 meters
          </note>
          <note>
            "slimmad" motorväg. Huvudargumentet för den riktigt breda vägen
            är numera den s.k. nollvisionen, dvs.
          </note>
          <note>
            olycksfritt, samtidigt som ingen hänsyn tas till miljön och en
            långsiktigt hållbar framtid.
          </note>
          <note>
            Jag har ännu inte förstått att argumentet om olycksfrekvensen
            används för utbyggnad, för fartökning och mer av större och tyngre
            godstransporter på vägen. I stället borde det argumentet tala
            tydligt för en fartsänkning, mer av poliskontroll av fart och
            droger, en tyglad bilism, planskilda korsningar, ökad kollektivtrafik
            och framför allt att tyngre godstransporter i huvudsak skall ske
            per järnväg och via sjötransporter.
          </note>
          <note>
            Länsstyrelsen i Västra Götaland har nyligen skrivit ett intressant
            miljöstrategiskt dokument om miljömålen i länet, där man bl.a.
            påpekar vägtrafikens negativa och avgörande påverkan på miljön.
            Vägtrafiken kommer inte med dagens planering att klara de uppsatta
            långsiktiga miljömålen vad gäller kväveoxider, koldioxid, partiklar
            och kolväten. Därför menar
          </note>
          <note>
            Miljöpartiet att det behövs en helt annan inriktning på trafikpolitiken.
          </note>
          <note>
            Vad gäller den pågående utbyggnaden av E 6 lever ingen av delsträckorna
            upp till den nationella miljömålsättningen. Trenden är i stället
            den motsatta.
          </note>
          <note>
            Alla alternativ innebär ytterligare påspädning med högre trafikintensitet
            och högre hastighet.
          </note>
          <note>
            Fru talman! Jag tror att bilen behövs även i framtiden. Men enbart
            katalysatorer och alltmer bränslesnåla modeller kommer inte att
            minska utsläppen tillräckligt. Det handlar i stället om att ställa
            om till icke-fossila bränslen och också att den totala trafikmängden
            på vägarna minskar.
          </note>
          <note>
            I Vägverkets PM om den här vägsträckan nämns inte miljön, och
            tågtrafiken nämns bara i förbigående.
          </note>
          <note>
            Med tanke på försurningssituationen i Bohuslän, de nationella
            målen och Vägverkets ansvar för kollektivtrafiken, är det anmärkningsvärt
            att miljösituationen inte alls uppmärksammas. Visserligen konstaterar
            man att buss är tio gånger säkrare än bil, men man säger inte
            samtidigt att tåg är 15 gånger säkrare än bil och fem gånger säkrare
            än buss.
          </note>
          <note>
            Fru talman! Den planerade utbyggnaden är fel.
          </note>
          <note>
            Vägverket borde ha satsat på att räta svåra kurvor, bredda till
            13 meter - vilket var riksdagens beslut -
          </note>
          <note>
            göra säkra korsningar och ge bilismen utrymme inom de ramar som
            den omgivande naturen sätter. För att lyckas måste samhället samtidigt
            satsa kraftigt på kollektivtrafik, på att föra över person- och
            framför allt godstransporter på en upprustad och snabb järnväg.
            Utefter vår bohuslänska kust finns också goda möjligheter att
            komplettera ett miljöanpassat transportsystem med s.k. sjöpendel
            som går upp och ned utefter kusten.
          </note>
          <note>
            Fru talman! Nu spränger sig Vägverket fram -
          </note>
          <note>
            dygnet runt - genom Bohuslän, skapar barriärer för djurens spridningskorridorer
            och bäddar för en vägtrafik som vi alla vid det här laget borde
            veta går stick i stäv mot ett ekologiskt hållbart samhälle. I
            stället för att minska miljöskulden ökar vi den. Det är mycket
            allvarligt.
          </note>
          <note>
            En liten, men viktig, detalj i detta stora, gigantiska projekt
            är att korsningen vid Gläborg tydligen fortfarande inte finns
            med i planarbetet. Ändå sprängs där för fullt, schaktas och byggs,
            just nu i denna stund.
          </note>
          <note type="speaker">
            Anf. 124 LENNART FRIDÉN (m):
          </note>
          <note>
            Fru talman! Sjöpendeln som går upp och ned fascinerade mig. Det
            innebär att vi, såvitt jag kan tolka detta, får civil användning
            av ubåtarna.
          </note>
          <note>
            Jag skall ge två meddelanden till Per Lager. Det ena är lite
            tråkigt, därför att jag ställer mig helt bakom utbyggnadsplanerna
            av E 6. Den andra är lite trivsammare, nämligen en motion som
            jag har väckt och som gäller tåg.
          </note>
          <note>
            Det var nog den kortaste motionen som väcktes i höstas. Det fanns
            bara två ord i själva motionstexten:
          </note>
          <note>
            Götalandsbanan behövs. Det är för att jag tycker att det är en
            självklarhet.
          </note>
          <note>
            Förra gången frågan om Götalandsbanan behandlades i ett betänkande
            från trafikutskottet fanns de motioner som berörde frågan införda
            i förteckningen över okommenterade allmänt avslagna motioner.
            Nu har vi denna gång i alla fall fått ett eget avsnitt där vi
            motionärer - det är tre motioner som tar upp frågan -
          </note>
          <note>
            i princip får medhåll. Jag bara väntar på nästa behandling, för
            då utgår jag från att det blir bifall.
          </note>
          <note>
            Detta är en fråga som rör halva Sveriges befolkning - om man
            börjar i Göteborg och slutar i Stockholm och går genom de befolkningstätaste
            områdena, bortsett från dem i Skåne. Därför är frågan av oerhört
            stor betydelse. Det är en så självklar förbindelse att den finns
            inritad i Europeiska järnvägsunionens förteckning över kommande
            stomjärnvägsnät i Europa -
          </note>
          <note>
            fastän den ännu inte finns i verkligheten.
          </note>
          <note>
            Det som har varit viktigt för mig - och som framgår i de andra
            motionerna - är att förarbetet i avvaktan på de ekonomiska resurserna
            för utbyggnaden inte får avstanna. Banverket borde ha fått en
            signal om att hålla grytan kokande.
          </note>
          <note>
            Götalandsbanan bör tas med i stomnätsplanen. De olika intressenternas
            strävanden bör samordnas. Jag hade velat att de olika förslag
            som finns från de olika intressenterna längs banan hade utvärderats
            i Banverkets regi. Nu har inte Banverket gjort något åt frågorna
            sedan 1996. Det är bara att beklaga.
          </note>
          <note>
            Fru talman! Jag avslutar mitt anförande med samma som jag skrev
            i min motion: Götalandsbanan behövs.
          </note>
          <note type="speaker">
            Anf. 125 VIVIANN GERDIN (c):
          </note>
          <note>
            Fru talman! Jag vill börja med att reservera mig mot trafikutskottets
            beslut under mom. 18 till förmån för motion 1998/99:T334, som
            innebär mer pengar till de värmländska vägarna.
          </note>
          <note>
            Bakgrunden till mitt förslag är det eftersatta underhållet på
            de värmländska vägarna. På flera ställen på våra riksvägar är
            vägstandarden så undermålig att den anses vara en trafikfara.
            Privat- och yrkesförare har kontinuerligt framfört klagomål till
            Vägverket, men hittills har inga löften givits om förbättringar.
          </note>
          <note>
            Under vintern 1998/99 har vägstandarden ytterligare försämrats,
            och främst gäller det riksväg 62, som är Värmlands pulsåder i
            länet från norr till söder.
          </note>
          <note>
            Vägens dåliga kvalitet har lett till att Yrkesinspektionen har
            övervägt att eventuellt stoppa yrkestrafiken.
          </note>
          <note>
            Det skulle vara förödande och bidra till att människor som bor
            i området skulle tappa framtidstron. Regeringen måste uppmärksamma
            detta.
          </note>
          <note>
            Det finns starka skäl för regeringen att tillskjuta mer pengar
            till de områden där vägarna är extremt dåliga. 62:an är ett sådant
            exempel. Västra regionens vägverk bör därför erhålla pengar från
            den "pott" som ännu inte är öronmärkt.
          </note>
          <note>
            Vi värmlänningar har stora förhoppningar att vårt län under de
            kommande åren skall få en positiv tillväxt. Vi satsar stort på
            turismen i hela länet och på året-runt-turism. Det finns i dag
            turister som undviker vårt län på grund av de dåliga vägarna.
            Det anser vi att man måste ändra på.
          </note>
          <note>
            Men skall vi lyckas med att få fler turister, både svenskar och
            andra, till oss är det ett måste att vägstandarden blir bra. Det
            är svårt att locka turister till områden där vägarna betecknas
            som en trafikfara.
          </note>
          <note>
            Det är också svårt att behålla eller få turisterna tillbaka där
            vägarna inte underhålls eller förbättras.
          </note>
          <note>
            Jag vill uppmana regeringen att gärna komma till
          </note>
          <note>
            Värmland och ta en biltur på 62:an. Efter det tror jag att vi
            är överens med tanke på nuvarande standard.
          </note>
          <note type="speaker">
            Anf. 126 JARL LANDER (s) replik:
          </note>
          <note>
            Fru talman! Jag är den förste att hålla med Viviann Gerdin om
            att många borde komma till Värmland och se de dåliga vägarna.
            Det är bevisligen urusel kvalitet på merparten av länsvägnätet.
            Det är just länsvägnätet som är dåligt. Då skulle jag för ordningens
            skull vilja vädja till Viviann Gerdin att icke yrka bifall till
            sin motion.
          </note>
          <note>
            Jag hoppade över ett avsnitt i mitt skrivna anförande, och det
            handlade om att riksdagens uppgift är att ange övergripande mål
            och riktlinjer för planeringen samt fastställa ekonomiska ramar.
            Riksdagen skall i planeringsprocessen inte ta ställning till enskilda
            infrastrukturprojekt eller andra enskilda åtgärder. Därför har
            vi avstyrkt de 115 motionsyrkanden som behandlas i betänkandet
            om sådana frågor, och vi har redovisat dem i tabellform.
          </note>
          <note>
            Vi har alltså icke i den nya planeringsprocessen möjlighet att
            från riksdagens sida uttala oss om länsvägnätet. Det är i en process
            som går i flera steg, där pengar fördelas från budgeten över till
            Vägverket, sedan ut till länsregioner och vägverks- och banverksregioner,
            och därefter återkommer de och sammanställs osv.
          </note>
          <note>
            Tyvärr har vi inte möjligheten att påverka det som
          </note>
          <note>
            Viviann Gerdin skulle vilja och som jag ville vara med på, att
            vi får ett mycket bättre vägnät i Värmland. Det är ingen tvekan
            om det. I synnerhet väg 62
          </note>
          <note>
            behöver dessa medel. Men jag ser inte någon möjlighet att genomföra
            de beslut som Viviann Gerdin syftar på här i riksdagen i dag.
          </note>
          <note type="speaker">
            Anf. 127 VIVIANN GERDIN (c) replik:
          </note>
          <note>
            Fru talman! På det vill jag svara att jag tycker att det är fel
            om vi här i riksdagen inte kan uttala oss när vi märker att de
            kanaler vi har inte räcker till. Det smyger sig in en hopplöshet
            här. Vi vet att Vägverkets budget är alldeles för liten. Det har
            gjorts påstötningar om det.
          </note>
          <note>
            I och med att regionen har ökat och Värmland befinner sig i ett
            ytterområde upplever jag att det har blivit än svårare att kunna
            påverka. Jag tycker naturligtvis att när det går så långt att
            det blir en trafikfara, att man ingriper från Yrkesinspektionens
            sida och överväger att eventuellt stoppa yrkestrafiken, är det
            i första hand Vägverkets ansvar. Men om det inte sker någonting
            där ligger huvudansvaret i regeringen och här i riksdagen.
          </note>
          <note>
            Jag har inte yrkat någonting här, men jag har en reservation
            och vill ha en markering i protokollet att jag inte delar utskottets
            mening. Jag anser att det är särskilda skäl som råder.
          </note>
          <note type="speaker">
            Anf. 128 JARL LANDER (s) replik:
          </note>
          <note>
            Fru talman! I sak kan jag hålla med om att det är bra om vi från
            riksdagen påtalar olika problem som finns ute i samhället. Som
            jag sade i mitt förra inlägg är jag den förste att hålla med om
            att vägsystemet är dåligt i Värmland, och kanske i synnerhet väg
            62.
          </note>
          <note>
            Men sedan kan jag räkna upp alla andra vägar i
          </note>
          <note>
            Värmland, och jag kan sträcka mig till nästa län och räkna upp
            vägarna där.
          </note>
          <note>
            Problembilden är den jag var inne på i en debatt tidigare i dag,
            att den summa pengar vi har till förfogande inom infrastrukturens
            område för dagen inte är tillräcklig. Men som jag sade till Sven
            Bergström,
          </note>
          <note>
            Viviann Gerdins partikollega, har vi konstaterat att ljuset finns
            där framme i tunneln och är på väg. Jag är övertygad om att vi
            i nästa planprocess kommer att ha bättre förutsättningar.
          </note>
          <note>
            Återigen betyder det sakliga som vi skall behandla här att vi
            från riksdagens sida icke kan ställa oss bakom en enskild motion
            som rör länsvägnätet.
          </note>
          <note type="speaker">
            Anf. 129 VIVIANN GERDIN (c) replik:
          </note>
          <note>
            Fru talman! På det vill jag svara Jarl Lander att när problembilden
            blir så omfattande att man från
          </note>
          <note>
            Yrkesinspektionens sida överväger att stänga yrkestrafiken, anser
            jag att det har gått väldigt långt och att man måste göra någonting.
            Jag är väl medveten om att det kan finnas vägar på andra ställen
            som också har samma situation, men då är det en fråga om prioritering
            att åtgärda just de här vägarna i första hand.
          </note>
          <note>
            Jag ser fortfarande att vi som är förtroendevalda här i riksdagen
            skall vara opinionsbildare. Det är klart att vi kan utöva påtryckningar
            på Vägverket och deras omdisponeringar - det hoppas jag verkligen.
            Till syvende och sist handlar det om en prioritering var man lägger
            pengarna.
          </note>
          <note type="speaker">
            Anf. 130 HARALD BERGSTRÖM (kd):
          </note>
          <note>
            Fru talman! Jag vill börja med att yrka bifall till reservation
            6 till det betänkande vi debatterar.
          </note>
          <note>
            På väg E 4 mellan Jönköping och Värnamo omkom i trafikolyckor
            de tre åren 1990, 1991 och 1992
          </note>
          <note>
            tio människor och 33 skadades svårt. De fem och en halv milen
            var ombyggda till motorväg år 1994. Under de första tre åren därefter,
            alltså åren 1995, 1996
          </note>
          <note>
            och 1997, hade inte en enda dödats och antalet svårt skadade
            var elva. Den standard Vägverket har byggt där har blivit kallad
            den "förlåtande vägstandarden".
          </note>
          <note>
            De ca 22 km E 4 vid Markaryd som omnämns i betänkandets punkt
            4 på s. 26 har fått den förfärliga benämningen "Dödens väg". Sedan
            regeringen den
          </note>
          <note>
            11 juni 1998 fattade sitt olyckliga beslut om att
          </note>
          <note>
            "objektet förbifart Markaryd på E 4 utgår ur planen eftersom
            objektet inte uppfyller något av de prioriteringskriterier som
            Vägverket ställt upp" har minst sju personer omkommit. Vid den
            svåraste av dessa olyckor var det fem personer som miste livet.
          </note>
          <note>
            Regeringens motivering att prioriteringskriterierna inte har
            uppnåtts är, som jag skriver i min motion, siffermässigt riktiga,
            men framstår som cyniska när man vet både vad jag här nämnt om
            olycksstatistik på den nybyggda E 4 norr om Värnamo och vad som
            har hänt motsvarande period vid Markaryd. Där var det från 1990
            till 1998 inte mindre än nio personer som miste livet och ett
            stort antal som skadades. Så följer den förskräckliga hösten 1998.
            Nu borde väl det trafiksäkerhetsmässiga prioriteringskriteriet
            vara fyllt med råge.
          </note>
          <note>
            Detta är den mänskliga sidan av saken, tragediernas sida. Till
            den ekonomiska sidan bör läggas att
          </note>
          <note>
            Vägverket i sin planering av bygget fram till färdiga arbetsplaner
            har lagt minst 20 miljoner kronor och
          </note>
          <note>
            Markaryds kommun minst 1 miljon. Vägen har blivit så dyr därför
            att Vägverket, kommunikationsexperten vid Länsstyrelsen i Kronoberg,
            kommunens tjänstemän och också departementets tjänstemän varit
            överens om att även här bygga en s.k. "förlåtande väg".
          </note>
          <note>
            Då kostade den 740 miljoner.
          </note>
          <note>
            När regeringens beslut att ta bort objektet ur den nationella
            vägplanen kom reagerade många människor med vrede, såväl bland
            allmänheten och berörda markägare som bland beslutsfattare och
            tjänstemän i länet. Inte minst jag själv reagerade. Jag blev arg.
            Hur kan man göra så, och samtidigt lyfta in ett tidigare oprioriterat
            projekt vid Motala? De flesta hade, under den lama inledningen
            på valrörelsen vid denna tid
          </note>
          <note>
            1998, Motala i färskt minne, men då av helt andra orsaker.
          </note>
          <note>
            Jag har hört delar av debatten, och jag har också hört talas
            om de 740 miljonerna och att det inte finns pengar nu. Men när
            regeringen fattade sitt beslut om att lyfta ur objektet fanns
            det pengar.
          </note>
          <note>
            Nu skulle jag vilja avsluta med att tacka alla er som tänker
            rösta för Markaryd. Jag tackar å alla berördas vägnar, särskilt
            å deras vägnar som slipper att dödas och skadas.
          </note>
          <note>
            Jag hoppas att vi blir så många som röstar för reservation 6
            att kammaren fattar det enda rimliga beslutet om ombyggnad - ett
            beslut som samtidigt ställer regeringen vid skampålen.
          </note>
          <note>
            Tack för ordet.
          </note>
          <note type="speaker">
            Anf. 131 JARL LANDER (s) replik:
          </note>
          <note>
            Fru talman! Jag vet inte om Harald Bergström har haft möjlighet
            att lyssna på den debatt vi har haft. Jag har varit uppe fyra
            fem gånger, tror jag, och förklarat vad regeringens utlyftning
            av objektet förbifart Markaryd ur vägplanen betyder. Det betyder
            inte att vi skall fortsätta att ha en trafikfarlig vägsträcka
            förbi
          </note>
          <note>
            Markaryd, men det betyder att vi skall bygga ett något enklare
            och mindre storvulet projekt. Det är inte motorvägar som är allenarådande
            eller absolut bäst överallt.
          </note>
          <note>
            Har vi begränsad ekonomi, och har vi dessutom förutsättningar
            att till samma tidpunkt för en mindre summa pengar åstadkomma
            samma sak vad gäller framkomlighet och trafiksäkerhet, tycker
            jag att vi kan gå på de projekten.
          </note>
          <note>
            Vägverket skall ju återkomma vad gäller förbifart
          </note>
          <note>
            Markaryd i nästa vägplan, och den kommer inom fyra år. Det betyder
            att detta projekt ändå kan vara färdigställt till samma tidpunkt
            som det s.k. storvulna motorprojektet skulle ha varit färdigställt
            - någon gång
          </note>
          <note>
            2007 eller 2008.
          </note>
          <note>
            Återigen: Regeringen har icke på något sätt annat i åtanke än
            att vi skall ha en "förlåtande" väg som förbifart vid Markaryd
            också.
          </note>
          <note type="speaker">
            Anf. 132 HARALD BERGSTRÖM (kd) replik:
          </note>
          <note>
            Fru talman! Jag hörde de första replikerna och det första replikskifte
            som Jarl Lander var involverad i.
          </note>
          <note>
            Enligt de informationer jag har stämmer inte detta.
          </note>
          <note>
            Vägverket skulle enligt sina planer vara färdigt till
          </note>
          <note>
            2001 och 2002. Då skulle det vara klart. Vi talar nu om 2008.
            Jag hävdar att det är så angeläget att den ursprungliga vägplanen
            borde följas.
          </note>
          <note>
            Jag hävdar också att det fanns pengar reserverade vid den tidpunkt
            då regeringen hade beslutet för handen. Att det inte gör det i
            dag är självklart, eftersom projektet en gång har lyfts ur.
          </note>
          <note>
            Jag vet också hur exceptionellt det är med ett regeringsbeslut
            till följd av ett tillkännagivande på det sätt som jag och flera
            av oss har begärt. Av det skälet har jag full förståelse för att
            regeringen inte har räknat med dessa pengar i sin plan.
          </note>
          <note>
            Fru talman! För alla de människors skull som är i fara - inte
            minst för de utlänningar som brassar på för fullt på en rejäl
            motorväg från Helsingborg och sedan kommer in på en vanlig landsväg
            - hoppas jag att kammaren fattar ett riktigt beslut i dag.
          </note>
          <note type="speaker">
            Anf. 133 JARL LANDER (s) replik:
          </note>
          <note>
            Fru talman! Tyvärr måste jag ta en replik till. Jag tycker att
            det är lite oanständigt att nu hävda att utländska förare och
            andra brassar på förbi Markaryd, oavsett vad det är för vägstandard,
            oavsett vilka hastighetsregler som gäller osv.
          </note>
          <note>
            För det första vill jag ha sagt att vi måste ha respekt för de
            trafikregler som gäller om vi skall klara trafiksäkerheten. För
            det andra vill jag ha sagt att en väg förbi Markaryd färdigställs
            vid samma tidpunkt oavsett om man tycker som Harald Bergström
            eller som majoriteten i trafikutskottet. Går vi på det förslag
            regeringen och trafikutskottets majoritet har talat om får vi
            en trafiksäker väg för en mindre summa pengar vid samma tidpunkt
            som Harald Bergström förespråkar.
          </note>
          <note type="speaker">
            Anf. 134 HARALD BERGSTRÖM (kd) replik:
          </note>
          <note>
            Fru talman! Jag vill bara nämna att jag sade
          </note>
          <note>
            "brassa på" om våra utländska goda vänner och affärskontakter.
            De är vana vid att köra på en motorväg.
          </note>
          <note>
            De har kommit på en sådan långt nerifrån Danmark, och så plötsligt
            är motorvägen inte längre motorväg.
          </note>
          <note>
            En av företagsledarna i Ljungby, som jag hörde häromdagen, bor
            i Helsingborg och färdas dagligen på den vägen. Han är mycket
            ofta utsatt för olyckstillbud och incidenter på just denna vägstump.
            Han bad mig innerligt att brassa på i debatten.
          </note>
          <note>
            Tack för ordet.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            7 § Vissa revisionsfrågor
          </note>
          <note>
            Föredrogs
          </note>
          <note>
            Konstitutionsutskottets betänkande 1998/99:KU16
          </note>
          <note>
            Vissa revisionsfrågor
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            Beslut
          </note>
          <note>
            TU4 Informationssamhället inför 2000-talet
          </note>
          <note>
            Mom. 1 (övergripande utgångspunkter)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (v)
          </note>
          <note>
            Förberedande votering:
          </note>
          <note>
            72 för res. 1
          </note>
          <note>
            38 för res. 2
          </note>
          <note>
            189 avstod
          </note>
          <note>
            50 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            209 för utskottet
          </note>
          <note>
            72 för res. 1
          </note>
          <note>
            18 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 33 v, 36 kd, 13 fp, 13 mp
          </note>
          <note>
            För res. 1: 71 m, 1 kd
          </note>
          <note>
            Avstod: 4 v, 14 c
          </note>
          <note>
            Frånvarande: 17 s, 11 m, 6 v, 5 kd, 4 c, 4 fp, 3 mp
          </note>
          <note>
            Mom. 2 (bredbandsutbyggnad m.m.)
          </note>
          <note>
            1. utskottet
          </note>
          <note>
            2. res. 4 (m, kd, fp)
          </note>
          <note>
            3. res. 5 (v)
          </note>
          <note>
            4. res. 6 (c)
          </note>
          <note>
            Förberedande votering 1:
          </note>
          <note>
            38 för res. 5
          </note>
          <note>
            14 för res. 6
          </note>
          <note>
            247 avstod
          </note>
          <note>
            50 frånvarande
          </note>
          <note>
            Kammaren biträdde res. 5.
          </note>
          <note>
            Förberedande votering 2:
          </note>
          <note>
            120 för res. 4
          </note>
          <note>
            40 för res. 5
          </note>
          <note>
            140 avstod
          </note>
          <note>
            49 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            162 för utskottet
          </note>
          <note>
            121 för res. 4
          </note>
          <note>
            15 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 36 v, 13 mp
          </note>
          <note>
            För res. 4: 71 m, 37 kd, 13 fp
          </note>
          <note>
            Avstod: 1 v, 14 c
          </note>
          <note>
            Frånvarande: 18 s, 11 m, 6 v, 5 kd, 4 c, 4 fp, 3 mp
          </note>
          <note>
            Mom. 3 (prissättning)
          </note>
          <note>
            1. utskottet
          </note>
          <note>
            2. res. 7 (c, kd)
          </note>
          <note>
            Votering:
          </note>
          <note>
            247 för utskottet
          </note>
          <note>
            50 för res. 7
          </note>
          <note>
            2 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 69 m, 38 v, 13 fp, 13 mp
          </note>
          <note>
            För res. 7: 36 kd, 14 c
          </note>
          <note>
            Avstod: 2 m
          </note>
          <note>
            Frånvarande: 17 s, 11 m, 5 v, 6 kd, 4 c, 4 fp, 3 mp
          </note>
          <note>
            Per Landgren (kd) anmälde att han avsett att rösta nej men markerats
            som frånvarande.
          </note>
          <note>
            Mom. 19 (kostnader, redovisning och avställning av kärnkraftsreaktorer)
          </note>
          <note>
            1. utskottet
          </note>
          <note>
            2. res. 11 (mp)
          </note>
          <note>
            Votering:
          </note>
          <note>
            287 för utskottet
          </note>
          <note>
            13 för res. 11
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 71 m, 38 v, 37 kd, 14 c, 13 fp
          </note>
          <note>
            För res. 11: 13 mp
          </note>
          <note>
            Frånvarande: 17 s, 11 m, 5 v, 5 kd, 4 c, 4 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            TU5 Investeringsplaner för trafikens infrastruktur
          </note>
          <note>
            Mom. 2 (stöd till bärighetshöjande åtgärder)
          </note>
          <note>
            1. utskottet
          </note>
          <note>
            2. res. 1 (c, m, kd, fp)
          </note>
          <note>
            Votering:
          </note>
          <note>
            164 för utskottet
          </note>
          <note>
            135 för res. 1
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 38 v, 13 mp
          </note>
          <note>
            För res. 1: 71 m, 37 kd, 14 c, 13 fp
          </note>
          <note>
            Frånvarande: 18 s, 11 m, 5 v, 5 kd, 4 c, 4 fp, 3 mp
          </note>
          <note>
            Mom. 5 (revision av vägnätet)
          </note>
          <note>
            1. utskottet
          </note>
          <note>
            2. res. 4 (m, fp)
          </note>
          <note>
            Votering:
          </note>
          <note>
            213 för utskottet
          </note>
          <note>
            87 för res. 4
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 35 kd, 13 c, 13 mp
          </note>
          <note>
            För res. 4: 71 m, 2 kd, 1 c, 13 fp
          </note>
          <note>
            Frånvarande: 17 s, 11 m, 5 v, 5 kd, 4 c, 4 fp, 3 mp
          </note>
          <note>
            Mikael Oscarsson (kd) anmälde att han avsett att rösta ja men
            markerats ha röstat nej.
          </note>
          <note>
            Mom. 7 (förrättningskostnader)
          </note>
          <note>
            1. utskottet
          </note>
          <note>
            2. res. 5 (c, m, fp)
          </note>
          <note>
            Votering:
          </note>
          <note>
            202 för utskottet
          </note>
          <note>
            98 för res. 5
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 37 kd, 13 mp
          </note>
          <note>
            För res. 5: 71 m, 14 c, 13 fp
          </note>
          <note>
            Frånvarande: 17 s, 11 m, 5 v, 5 kd, 4 c, 4 fp, 3 mp
          </note>
          <note>
            Mom. 8 (förbifart Markaryd på E 4)
          </note>
          <note>
            1. utskottet
          </note>
          <note>
            2. res. 6 (c, m, kd, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            135 för res. 6
          </note>
          <note>
            5 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 13 mp
          </note>
          <note>
            För res. 6: 71 m, 37 kd, 14 c, 13 fp
          </note>
          <note>
            Avstod: 4 s, 1 v
          </note>
          <note>
            Frånvarande: 18 s, 11 m, 6 v, 5 kd, 4 c, 4 fp, 3 mp
          </note>
          <note>
            Mom. 16 (Europabanan)
          </note>
          <note>
            1. utskottet
          </note>
          <note>
            2. res. 8 (c, kd)
          </note>
          <note>
            Votering:
          </note>
          <note>
            247 för utskottet
          </note>
          <note>
            51 för res. 8
          </note>
          <note>
            2 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 70 m, 38 v, 1 kd, 12 fp, 13 mp
          </note>
          <note>
            För res. 8: 1 m, 36 kd, 14 c
          </note>
          <note>
            Avstod: 1 s, 1 fp
          </note>
          <note>
            Frånvarande: 17 s, 11 m, 5 v, 5 kd, 4 c, 4 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KU16 Vissa revisionsfrågor
          </note>
          <note>
            Kammaren biföll utskottets hemställan.
          </note>
          <note>
            8 § Beslut om utskottsbetänkande som slutdebatterats den 11 mars
          </note>
          <note>
            UU3 Mänskliga rättigheter, m.m.
          </note>
          <note>
            Mom. 13 (samernas ställning)
          </note>
          <note>
            1. utskottet
          </note>
          <note>
            2. res. 2 (v, kd, c, fp, mp)
          </note>
          <note>
            Votering:
          </note>
          <note>
            181 för utskottet
          </note>
          <note>
            116 för res. 2
          </note>
          <note>
            1 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 68 m
          </note>
          <note>
            För res. 2: 2 m, 38 v, 36 kd, 14 c, 13 fp, 13 mp
          </note>
          <note>
            Avstod: 1 kd
          </note>
          <note>
            Frånvarande: 18 s, 12 m, 5 v, 5 kd, 4 c, 4 fp, 3 mp
          </note>
          <note>
            Mom. 19 (mänskliga rättigheter i Iran)
          </note>
          <note>
            1. utskottet
          </note>
          <note>
            2. res. 3 (kd)
          </note>
          <note>
            Votering:
          </note>
          <note>
            260 för utskottet
          </note>
          <note>
            37 för res. 3
          </note>
          <note>
            1 avstod
          </note>
          <note>
            51 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 69 m, 38 v, 14 c, 13 fp, 13 mp
          </note>
          <note>
            För res. 3: 1 m, 36 kd
          </note>
          <note>
            Avstod: 1 s
          </note>
          <note>
            Frånvarande: 17 s, 12 m, 5 v, 6 kd, 4 c, 4 fp, 3 mp
          </note>
          <note>
            Mom. 26 (utvecklingen i Taiwan)
          </note>
          <note>
            1. utskottet
          </note>
          <note>
            2. res. 4 (kd, c, fp)
          </note>
          <note>
            Votering:
          </note>
          <note>
            234 för utskottet
          </note>
          <note>
            65 för res. 4
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 70 m, 38 v, 12 mp
          </note>
          <note>
            För res. 4: 37 kd, 14 c, 13 fp, 1 mp
          </note>
          <note>
            Frånvarande: 17 s, 12 m, 5 v, 5 kd, 4 c, 4 fp, 3 mp
          </note>
          <note>
            Mom. 28 (skattebefrielse för Taiwans representationskontor m.m.)
          </note>
          <note>
            1. utskottet
          </note>
          <note>
            2. res. 6 (m, kd, c, fp)
          </note>
          <note>
            Votering:
          </note>
          <note>
            163 för utskottet
          </note>
          <note>
            135 för res. 6
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 11 mp
          </note>
          <note>
            För res. 6: 71 m, 37 kd, 14 c, 13 fp
          </note>
          <note>
            Avstod: 1 mp
          </note>
          <note>
            Frånvarande: 17 s, 11 m, 5 v, 5 kd, 4 c, 4 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av tredje vice talmannen medgav kammaren att återstående
            ärenden på dagens föredragningslista fick avgöras vid arbetsplenum
            torsdagen den 18 mars.
          </note>
          <note>
            9 § Offentlig upphandling
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU17
          </note>
          <note>
            Offentlig upphandling (förs. 1997/98:RR10)
          </note>
          <note type="speaker">
            Anf. 135 LENNART HEDQUIST (m):
          </note>
          <note>
            Fru talman! En ökad offentlig upphandling och en effektivare
            sådan skulle ge en besparing på 15-20
          </note>
          <note>
            miljarder kronor, utöver den besparingseffekt som redan tagits
            hem under senare år genom den offentliga upphandlingen.
          </note>
          <note>
            Denna uppskattning gör Nämnden för offentlig upphandling. Troligtvis
            är siffran förhållandevis låg.
          </note>
          <note>
            En effektivare offentlig upphandling av det som redan i dag upphandlas
            ger naturligtvis en viktig besparingspotential. Men den stora
            potentialen ligger i att fler uppgifter som i dag sköts i offentlig
            regi verkligen konkurrensutsätts och upphandlas.
          </note>
          <note>
            Sett mot den bakgrunden borde det vara lätt att vara överens
            om att det är viktigt att den offentliga upphandlingen fungerar
            bra och att alltfler områden av den offentliga verksamheten konkurrensutsätts.
          </note>
          <note>
            Det betänkande som vi nu skall behandla är emellertid ett sorgligt
            exempel på att vi har en regering som inte tycks förstå detta,
            eller i varje fall fortfarande har ideologiska skygglappar. Visserligen
            har utskottsmajoriteten samlat sig till att föreslå en allmän
            översyn av lagen om offentlig upphandling. Men när man sedan diskuterar
            direktiven till en sådan utredning går man förbi vissa givna frågor
            och ägnar sig i stället åt detaljer som snarast är ägnade att
            kunna försvåra en effektivisering.
          </note>
          <note>
            Fru talman! Jag menar att detta betänkande mot den bakgrunden
            är tämligen torftigt. Visserligen landar man så småningom i en
            parlamentarisk utredning när det gäller de här frågorna, och det
            kan vara bra.
          </note>
          <note>
            Men man får, som sagt, se till bakgrunden. Och bakgrunden är
            bl.a. att Riksdagens revisorer har gjort en ganska ingående undersökning
            av den offentliga upphandlingen och lagt fram förslag som skulle
            kunna innebära påtagliga förbättringar.
          </note>
          <note>
            I det sammanhanget är en viktig punkt att den offentliga upphandlingen
            sker så att den stimulerar konkurrens och försvårar oligopolbildningar.
            Då är det viktigt att så många företag som möjligt verkligen kan
            delta i den offentliga upphandlingen. Riksdagens revisorer har
            visat att det fortfarande är så att små och medelstora företag
            har stora svårigheter att på ett riktigt sätt delta i de stora
            upphandlingarna. Upphandlarna gör fortfarande alltför lite för
            att tillgodose de möjligheter som egentligen redan i dag finns
            men som inte utnyttjas, t.ex. till delad upphandling. Jag tycker
            att det är märkligt att utskottsmajoriteten här inte har velat
            ge tydliga direktiv till den kommande utredningen att klara ut
            detta med förbättrade möjligheter för små och medelstora företag.
          </note>
          <note>
            En annan fråga som Riksdagens revisorer har pekat på är att många
            företag som anser sig förfördelade i en upphandlingssituation
            själva inte vill överklaga i ett sådant ärende, med hänsyn till
            att de i framtiden kanske får ännu större svårigheter. Riksdagens
            revisorer har tagit upp ett förslag som tidigare framförts från
            moderat håll här i riksdagen och som utskottet då avvisade, nämligen
            betydelsen av att få en utvidgad talerätt - dvs. att talerätten
            också skulle gälla för en sammanslutning av företagare. Riksdagens
            revisorer var eniga på den punkten. Här har utskottsmajoriteten
            dock inte velat ge någonting. Jag hoppas att den frågan likväl
            kommer att kunna utredas ordentligt i framtiden.
          </note>
          <note>
            Jag har redan nämnt att den stora potentialen för besparingar
            inom den offentliga sektorn ligger i att fler uppgifter verkligen
            blir föremål för upphandling.
          </note>
          <note>
            I den gemensamma borgerliga reservationen till dagens betänkande,
            reservation 1, säger vi:
          </note>
          <note>
            "En viktig uppgift för utredningen bör också vara att lägga fram
            förslag som säkerställer att besparingspotentialen utnyttjas genom
            en mer omfattande offentlig upphandling i stat, kommuner och landsting."
          </note>
          <note>
            Detta är grunden för att man verkligen skall kunna spara ordentligt
            med pengar genom offentlig upphandling men det är en mening som,
            naturligtvis, lyser med sin frånvaro i majoritetstexten.
          </note>
          <note>
            Från moderat håll har vi också en egen reservation, nämligen
            reservation 2. Där behandlar vi frågorna om den här vidgade offentliga
            upphandlingen kontra egenregi. Vi har nu noterat att man ånyo
            avvisar motionskraven från oss moderater om en principbestämmelse
            i kommunallagen, nämligen att verksamhet som kan upphandlas i
            konkurrens skall upphandlas så. Vi tror att det är väldigt viktigt
            att få till stånd en sådan principregel. Naturligtvis kan den
            inte fungera utan undantag men den skulle kunna fungera på det
            sättet att kommunfullmäktige eller kommunstyrelsen när man inte
            upphandlar skulle få lov att protokollföra de synnerliga skäl
            som man vill åberopa för att inte genomföra en upphandling. Därmed
            skulle man kunna få fram de skäl som föreligger. Det är nämligen
            så att det i de allra flesta fall är en ren ovilja mot konkurrensutsättning.
            Ibland kan det vara omöjligt att genomföra en upphandling, och
            då kan även det framgå.
          </note>
          <note>
            I reservation 2 behandlas frågan att regeringen i sina regleringsbrev
            till myndigheterna borde låta regleringsbreven innehålla riktlinjer
            om verksamhet som skall upphandlas. Det är ett ganska modest önskemål
            från vår sida. Det är märkligt att utskottet avvisar det, trots
            att regeringen faktiskt har börjat ge sådana anvisningar i vissa
            regleringsbrev. Det skulle vara väldigt intressant att höra från
            utskottsmajoriteten varför man tycker att regleringsbreven inte
            skall innehålla några sådana riktlinjer till myndigheterna.
          </note>
          <note>
            Om man ser att konkurrensupphandling sparar pengar åt staten
            är det märkligt om regeringen inte vill ta hem den besparingspotentialen
            genom att ge tydliga riktlinjer till myndigheterna.
          </note>
          <note>
            Fru talman! Det här betänkandet visar alltså att vi fortfarande
            har en lång väg att gå innan vi kan hämta hem den besparingspotential
            som Nämnden för offentlig upphandling har pekat ut. Vi kan hoppas
            på att det utredningsarbete som nu kommer att bedrivas leder till
            att vi om något eller några år får en mer moderniserad lagstiftning
            men framför allt att vi också kan hoppas på ett nytt tänkesätt
            från socialdemokraterna i dessa frågor.
          </note>
          <note>
            Fru talman! Jag yrkar bifall till reservation 2 men jag står
            självfallet bakom båda reservationerna.
          </note>
          <note type="speaker">
            Anf. 136 PER LANDGREN (kd):
          </note>
          <note>
            Fru talman! Lagen om offentlig upphandling måste ses i ett större
            sammanhang än det svenska. Det handlar egentligen i första hand
            inte om att vinna effektivitet och besparingar i den offentliga
            sektorn, trots att detta är mycket viktigt. Det handlar framför
            allt om ekonomisk integration för att skapa ett stabilt och fredligt
            Europa. Medlet för detta är just ekonomisk integration och ett
            ömsesidigt beroende länderna emellan. Med de fyra friheterna och
            ickediskrimineringsregeln i Romfördraget med öppenhet, konkurrens,
            affärsmässighet och objektivitet skall integrationen förverkligas.
            Ett direkt resultat av detta är den europeiska gemenskapens lagstiftning
            om offentlig upphandling. Det är angeläget att påminna riksdagen
            om detta inför EU-valet. Ekonomisk integration leder till besparingar
            och effektivitet. Det är så lätt att sätta det pekuniära i första
            rummet och glömma visionen och missförstå all harmoniserande lagstiftning
            på det ekonomiska området.
          </note>
          <note>
            Nu har, som vi hört, Riksdagens revisorer lämnat viktiga förslag
            till riksdagen om just offentlig upphandling. Det behövs en lättfattlig
            samlad svensk policy för offentlig upphandling. Nu gällande regler
            är svåröverskådliga och har en hög detaljeringsgrad.
          </note>
          <note>
            En god redovisning behöver krävas av offentliga upphandlare för
            valet av leverantör. Kvalitetsaspekter och inte bara det lägsta
            budet behöver ges större tyngd. De små och medelstora företagens
            möjligheter att delta i upphandlingen behöver också underlättas.
          </note>
          <note>
            En samordning av inköp snöper gärna de mindre företagens möjligheter
            att delta. Klara instruktioner om tröskelvärden, om lagenliga
            möjligheter till uppdelning och delkontrakt behöver presenteras
            i lättfattlig form. Frågan om en utvidgning av den krets som har
            rätt att klaga på upphandlande enheter behöver utredas.
          </note>
          <note>
            Det föreligger, fru talman, enighet i utskottet om behovet av
            en snabb översyn. Den pågående utredningen behöver tilläggsdirektiv
            och bör övergå till att bli parlamentarisk. Det som föranleder
            oenighet är det urval av riktlinjer som utskottsmajoriteten gjort.
            Nu lider det av en slagsida och genomsyras inte alls av vare sig
            grundtanken om att underlätta ekonomisk integration genom konkurrens,
            affärsmässighet och objektivitet eller om att underlätta för de
            små och medelstora företagen. Det är inte svårt att ana stödpartiernas
            krav. Miljökraven är i sig rimliga. Vi har själva från kd:s sida
            motionerat om dem, men de bör utredas och skärpas med sikte på
            konkurrensneutralitet med successiva reformer på direktivsnivå
            inom
          </note>
          <note>
            EU. Det är knappast en framkomlig väg att bara rikta krav mot
            svenska företag med svensk lagstiftning.
          </note>
          <note>
            Det, fru talman, var vad jag hade att säga i detta ärende.
          </note>
          <note type="speaker">
            Anf. 137 KARIN PILSÄTER (fp):
          </note>
          <note>
            Fru talman! Nu är den årstid då läckorna om vårbudgeten står
            som spön i backen. Mycket av läckorna handlar som vanligt om att
            man diskuterar mer pengar till vård, omsorg och skola. Men vad
            man mycket mer sällan talar om är vad man gör med dessa pengar
            som går till kommunerna och den kommunala och landstingskommunala
            verksamheten. Det handlar inte bara om att kommunerna skall göra
            rätt saker utan -
          </note>
          <note>
            och det gäller just i det här sammanhanget - om att göra sakerna
            på rätt sätt.
          </note>
          <note>
            Den offentliga upphandlingen, alltså kommuner bestämmer sig för
            att köpa i stället för att producera i egen regi, handlar om mycket
            stora belopp, kanske bortemot 15 % av BNP. Det betyder att om
            man genomsnittligt kunde sänka priset med en procentenhet innebär
            det över 3 miljarder kronor i effektivisering.
          </note>
          <note>
            Det är pengar som i dag används till saker som inte är att använda
            pengarna på det bästa sättet. När vi talar om att vi tycker att
            det är angeläget med bättre service i äldreomsorgen, om kvalitet
            i skola för våra barn, då handlar det inte bara om att ge mer
            statsbidrag. Det handlar om att de som ser till att skola och
            äldreomsorg fungerar gör det på bästa möjliga sätt.
          </note>
          <note>
            Ett mycket viktigt sätt är att se till att upphandlingen sköts
            professionellt, affärsmässigt och i fri konkurrens mellan olika
            företag. Det har en mycket stor ekonomisk betydelse för den kommunala
            verksamheten.
          </note>
          <note>
            Många kommuner väljer att engagera sig i egna bolag i stället
            för att upphandla duktigt från privata företag. Det här är ett
            sätt att använda kommunens pengar på fel sätt. Hur hör det hemma
            i sammanhanget? Jo, ofta skall de kommunala bolagen konkurrera
            med de privata i upphandlingarna. Men vi vet att de kommunala
            bolagen ofta sköts på ett sådant sätt att man inte ställer samma
            avkastningskrav, man kan alltid spela med skattebetalarnas pengar.
            Förutom att pengarna ibland används på ett märkligt sätt kan man
            också skaffa sig olika typer av insiderinformationer om hur anbuden
            skall utformas osv. på grund av att det ofta är personalunioner,
            det går att använda kommunens resurser. Om man i stället för att
            ägna sig åt att värna de kommunala bolagen, vilket jag tror att
            regeringspartiet alldeles för mycket gör, ser till att avveckla
            dem och satsar på att få en välfungerande kommunal upphandling,
            skulle mycket vara vunnet både för den kommunala verksamheten
            och för det lokala företagsklimatet.
          </note>
          <note>
            Det är nämligen så, fru talman, att ett villkor för att de privata
            småföretagen i kommunen skall kunna delta på ett bra sätt, till
            nytta för kommunens invånare och för dem som får jobb inom företagen,
            är att reglerna inte är alltför krångliga och inte kräver alltför
            stora resurser i bolaget för att kunna vara med och bjuda och
            få vettigt med tid på sig för att kunna lägga anbuden. Det är
            inte alltför ovanligt att anbudsförfrågningarna sköts lite med
            vänsterhand, så att det bara är de stora bolagen som redan är
            insatta och erfarna som kan vara med och bjuda.
          </note>
          <note>
            Många av de tjänster som man i dag bedriver i antingen kommunal
            bolagsverksamhet eller i vanlig kommunal regi kan man upphandla
            helt och hållet på entreprenad, men man kan också upphandla olika
            typer av stödfunktioner eller delar av den kommunala verksamheten,
            t.ex. gatuunderhåll, matlagning inom äldreomsorgen m.m. Genom
            att bryta ned det i små enheter och göra en korrekt upphandling
            kan man utan förtäckta subventioner, svågerpolitik eller annat
            faktiskt också gynna det lokala näringslivet.
          </note>
          <note>
            Jag kan ta ett konkret exempel. När Sollentuna kommun för ett
            par år sedan valde att dela upp sitt anbudsförfarande för parkunderhållet
            i mindre enheter lyckades man både sänka kostnaderna och få en
            extremt professionell skötsel av slottsträdgården vid
          </note>
          <note>
            Edsbergs slott, samtidigt som man använde helt andra entreprenörer
            för att sköta det vanliga parkunderhållet. Till både nytta och
            nöje för kommunens invånare blev alltså Edsbergs slottsträdgård
            bättre skött, och man kunde spara pengar och använda sig av lokala
            företagare. Det är ett exempel på hur man använder den offentliga
            upphandlingen på ett bra sätt för både skattebetalare och företag.
          </note>
          <note>
            Man kan också gynna den lokala utvecklingen på andra sätt. Om
            en kommun begär in ett anbud för skolmåltiderna till hela kommunen
            i ett anbud är det klart att det inte finns speciellt många företag
            som kan vara med och bjuda på ett sådant, och inte kanske det
            blir så speciellt trevlig verksamhet heller. Men om man däremot
            lägger ut anbuden på varje skola för sig eller varje äldreboende
            för sig så kan den lokale krögaren vara med och bjuda på ett bra
            sätt.
          </note>
          <note>
            Det här handlar också väldigt mycket om att skapa ett gott företagarklimat
            i vårt land; att skapa ett positivt företagarklimat som också
            skapar en god lokal utveckling. Vi vet ju att det finns väldigt
            få saker som en kommun i praktiken kan göra utöver att ha en bra
            skola och en bra infrastruktur, men några saker man kan göra är
            just att genom den lokala upphandlingen se till att man får ett
            gott företagsklimat för de små företagen. Få saker gynnar tillkomsten
            av nya företag på en ort så mycket som just att det finns andra
            levande företag på orten. Då är det ju bra att man nu har samlat
            sig till att vilja lyfta fram upphandlingsfrågorna i en statlig
            utredning. Vi har haft lagen i ett antal år, och detta visar att
            det fortfarande finns brister i den.
          </note>
          <note>
            Förslaget från Riksdagens revisorer kom för rätt länge sedan,
            men de pekar på ett antal områden där man borde flytta fram positionerna.
            I betänkandet är majoritet och opposition överens om att det finns
            väldigt mycket utestående frågor och att det kan vara bra att
            samla ihop det här i en gemensam utredning.
          </note>
          <note>
            För att det inte skall bli så som man så ofta lite ironiskt säger,
            att man begraver saken i en utredning, måste man också ge den
            här utredningen en mycket tydligare inriktning. Den inriktningen
            menar vi måste vara att underlätta för de små och medelstora företagen
            att vara med och bjuda på ett bra sätt så att man kan få fram
            de bästa produkterna till det bästa priset och gynna företagandet
            utan att använda sig av de metoder som vi så ofta tycker är dåliga.
          </note>
          <note>
            Det framgår mycket mer av vad tidigare talare har fört fram om
            den exakta inriktningen på det här, och jag skall inte ta upp
            mer av kammarens tid. Men jag vill ändå till sist peka på de miljökrav
            som jag tycker att det är viktigt att man skall ta med i den här
            utredningen och som vi vill skall uttryckligen framgå av direktiven,
            liksom vi vill att det skall framgå att villkoren för de små och
            medelstora företagen och den svenska linjen i EU-arbetet skall
            ingå i den här utredningen. Man skall inte blanda ihop miljökrav
            med att snedvrida konkurrensen. Det viktiga för medborgarna i
            kommunen är ju att man till de kvaliteter som man sätter upp att
            man vill ha får de bästa priserna, inte att man så att säga gynnar
            lokalt företagande på bekostnad av kanske företagare i grannkommuner
            eller något längre bort som kan tillgodose de önskemål som man
            faktiskt har satt upp. Därför är det viktigt att man också är
            tydlig i att det skall vara klara och öppna konkurrensvillkor
            som gäller i den lokala offentliga upphandlingen.
          </note>
          <note>
            Därmed, fru talman, har jag förbrukat min talartid och yrkar
            alltså bifall till reservation nr 1.
          </note>
          <note type="speaker">
            Anf. 138 SVEN-ERIK ÖSTERBERG (s):
          </note>
          <note>
            Fru talman! Ämnet offentlig upphandling är en mycket stor och
            komplicerad fråga. Av den anledningen tog också finansutskottet
            initiativ till att Riksdagens revisorer skulle granska just detta
            ämne. Så har skett, och detta betänkande vilar på den grund som
            revisorernas rapport innehöll. Att frågan dessutom väcker ett
            stort intresse inom den politiska debatten kan avläsas av de många
            motioner som väckts med anledning av just frågor kring offentlig
            upphandling.
          </note>
          <note>
            Vi kan dessutom konstatera att den offentliga upphandlingen har
            stor ekonomisk betydelse, då den omfattar ett belopp motsvarande
            ca 300 miljarder per år. Det är ett stort belopp - det har sagts
            även tidigare här - där även små effektiviseringar i upphandlingsprocessen
            naturligtvis ger betydande besparingar till beställaren, besparingar
            som lämnar utrymme till andra satsningar inom den offentliga verksamheten,
            om den politiska viljan så bestämmer.
          </note>
          <note>
            För övrigt anser också utskottsmajoriteten att en offentlig upphandling
            bör vara ett effektivt instrument för att påverka utbudet på marknaden
            så att beståndet av produkter snabbare kan anpassas till t.ex.
            krav på ekologisk hållbarhet osv.
          </note>
          <note>
            Om man sedan ser till kommuner och landsting och den offentliga
            upphandling som sker där rör det sig även där om betydande belopp,
            uppskattningsvis ca 200 miljarder per år. Utan att här nämna några
            belopp är ändå en kvalificerad bedömning att det finns betydande
            besparingar att göra även inom dessa sektorer genom en effektivare
            upphandlingsprocess.
          </note>
          <note>
            Jag tror att det vore fel att sticka under stol med det.
          </note>
          <note>
            För att göra en återblick i Riksdagens revisorers rapport så
            bedömer dessa att det behövs ett mera samlat grepp om upphandlingsfrågorna
            för att upphandlingen skall bli effektivare. Likaså delar utskottsmajoriteten
            revisorernas bedömning att det som vägledning för upphandlarna
            och för arbetet i EU
          </note>
          <note>
            behövs en tydlig nationell policy för upphandlingsfrågor, samt
            att det också föreligger behov av en fortsatt översyn av reglerna
            för offentlig upphandling.
          </note>
          <note>
            Vi kan alltså med andra ord konstatera att vi inte på något sätt
            är framme och att det råder full tillfredsställelse med den situation
            som råder, utan det finns mer att göra.
          </note>
          <note>
            Den 25 juni 1998 tillsatte regeringen en särskild utredare som
            skulle titta på vissa frågor om offentlig upphandling. Av direktiven
            framgår det att utredaren bl.a. skall utreda organisationen av
            Nämnden för offentlig upphandling och vilken roll samt vilka uppgifter
            nämnden bör ha i framtiden med hänsyn till behoven inom de här
            områdena. Det tror jag är viktigt att understryka. Utredaren skall
            även se över hur tillsynsrollen skall utvecklas och ges större
            tyngd.
          </note>
          <note>
            Likaså skall utredaren vid prövningen av det offentliga åtagandet
            särskilt pröva hur informationsverksamheten bör avgränsas i förhållande
            till andra aktörer och precisera den informationsskyldighet som
            har ett direkt samband med tillsynsfunktionen och som kan anses
            vara ett offentligt åtagande. Som synes finns det en rad olika
            frågor av hög svårighetsgrad. Det här är komplicerade frågor.
          </note>
          <note>
            Med anledning av vad jag tidigare sade beträffande behovet av
            en nationell policy samt vägledning för arbetet inom EU i dessa
            frågor, så vill utskottsmajoriteten att den pågående utredningen
            snarast ges tilläggsdirektiv. Det innebär att utredningen bör
            övergå till att bli parlamentariskt sammansatt. Senast den 31
            december 1999 bör utredningen lämna ett delbetänkande omfattande
            de tidigare direktiv jag nämnde.
          </note>
          <note>
            Vidare bör tilläggsdirektiven ge utredningen i uppdrag att ta
            fram övergripande linjer för den offentliga upphandlingen samt
            även riktlinjer för det svenska arbetet inom EU i dessa frågor.
            Viktigt här är att det tas fram under vilka förutsättningar miljökrav
            får ställas vid offentlig upphandling. Rimligt är att anse att
            produkter som köps in också bör uppfylla kriterier för miljömärkning.
          </note>
          <note>
            En annan fråga vid offentlig upphandling är det som brukar kallas
            lokal upphandling, alltså beaktandet av möjligheten att väga in
            inköp av produkter som produceras lokalt. Denna fråga har varit
            och är föremål för mycket diskussion, inte minst ute i kommunerna
            där man handlar upp. Utredningen bör även behandla denna fråga
            i sitt fortsatta arbete. Jag tror att det kan vara bra att man
            belyser de olika aspekter som det här kan innebära.
          </note>
          <note>
            Det som utskottet sagt om behovet av övergripande riktlinjer
            vid offentlig upphandling samt riktlinjer för det svenska arbetet
            i EU, och där pågående utredning ges tilläggsdirektiv för att
            uppfylla dessa uppgifter, skall ges regeringen till känna, vilket
            framkommer i betänkandet. Detta innebär att Riksdagens revisorers
            yrkande 1 och 2 tillstyrks samt att yrkande
          </note>
          <note>
            3 avstyrks i detsamma.
          </note>
          <note>
            Fru talman! Med de orden vill jag till sist yrka bifall till
            hemställan i betänkandet i dess helhet samt yrka avslag på de
            båda reservationerna.
          </note>
          <note type="speaker">
            Anf. 139 LENNART HEDQUIST (m) replik:
          </note>
          <note>
            Fru talman! När Sven-Erik Österberg nu har talat om betydelsen
            av offentlig upphandling - ord som man självfallet kan instämma
            i - vore det av värde att höra Sven-Erik Österberg säga något
            om varför han och utskottsmajoriteten avvisar tanken på en mer
            omfattande offentlig upphandling.
          </note>
          <note>
            Vi har från utskottsminoritetens sida varit klara över att ju
            mer man upphandlar, desto större besparingspotential tas till
            vara. Då undrar jag av vilken anledning socialdemokraterna inte
            vill medverka till en mer omfattande offentlig upphandling.
          </note>
          <note>
            Sedan har utskottsmajoriteten skrivit i betänkandet, tydligen
            i polemik mot den moderata motionen:
          </note>
          <note>
            Finansutskottet anser det självklart att kommunerna skall kunna
            bedriva verksamhet i egen regi om de så önskar.
          </note>
          <note>
            Det är ju inte det som är tvistigt. Det är klart att kommunerna
            skall kunna bedriva verksamhet i egen regi. Men frågan är ju om
            de skall bedriva verksamhet i egen regi utan att den har föregåtts
            av konkurrensupphandling, dvs. att egen regi visar sig vara den
            fördelaktigaste produktionen av tjänsterna i fråga.
          </note>
          <note>
            Genom att göra uttalanden av den typ som gjorts i utskottsbetänkandet
            stimulerar man inte minst de egna kommunalmännen i en rad kommuner
            att köra verksamheten i egen regi utan att plocka hem de vinster
            som står att finna när man konkurrensutsätter verksamheten.
          </note>
          <note>
            Jag skulle vilja att Sven-Erik Österberg utvecklade den här inställningen.
          </note>
          <note type="speaker">
            Anf. 140 SVEN-ERIK ÖSTERBERG (s) replik:
          </note>
          <note>
            Fru talman! Det första som Lennart Hedquist tar upp är varför
            utskottsmajoriteten inte hårdare har tryckt på vikten av offentlig
            upphandling. Jag säger inte att Lennart Hedquist inte har läst
            betänkandet, för det tror jag alldeles säkert att han har. Men
            om man läser noga på s. 13 ser man att vi ganska klart poängterar
            vikten av en effektiv och konstruktiv offentlig upphandling och
            att man tar vara på de resurser som ges.
          </note>
          <note>
            Man kan mena två olika saker, Lennart Hedquist.
          </note>
          <note>
            Den offentliga upphandling som faktiskt sker kan ju ske på ett
            bra eller mindre bra sätt. Det är klart att den upphandling som
            sker naturligtvis skall ske på ett så bra sätt som möjligt. Ett
            sådant sätt är effektiv upphandling.
          </note>
          <note>
            Det andra, som jag vet är moderaternas och Lennart Hedquists
            hjärtepunkt, är att allt skall upphandlas offentligt. Lennart
            Hedquist har här snuddat vid tanken att det i princip skulle vara
            nästan förbjudet att bedriva offentlig verksamhet i egen regi,
            vilket är en uppfattning som jag absolut inte delar. Det förutsätter
            i så fall att upphandling alltid blir billigare om den inte bedrivs
            i offentlig regi. Det kan ju så vara i det korta perspektivet
            i vissa fall. Men Lennart Hedquist har ju precis som jag sett
            vad som har hänt inom det offentliga området, inte minst när det
            gäller privata sjukhem som vid anbudsförfarandet och i upphandlingens
            inledningsskede visade sig väldigt billigt.
          </note>
          <note>
            Det vore roligt att i efterhand se notan för de projekt som har
            varit mindre lyckade och vad den totala kostnaden blir när man
            skall städa upp. Det kan man naturligtvis fundera lite grann över.
          </note>
          <note>
            Jag delar Lennart Hedquists uppfattning att offentlig upphandling
            skall vara effektiv och skötas på ett bra sätt. Det finns säkert
            mycket att göra där.
          </note>
          <note>
            Framför allt gäller det att upphandlarna blir mer professionella.
            Det är nog någonting som vi gemensamt kan sträva mot.
          </note>
          <note type="speaker">
            Anf. 141 LENNART HEDQUIST (m) replik:
          </note>
          <note>
            Fru talman! Det är riktigt att det är väldigt viktigt att vi
            har en effektiv offentlig upphandling. Det finns exempel, bl.a.
            inom det kommunala området, på dåligt upphandlingsunderlag. Man
            har inte preciserat kvalitetskraven osv., och då kanske man har
            fått produkter därefter. Här har kommunerna självfallet mycket
            att lära, och det är dessbättre också många som lär sig av gjorda
            misstag.
          </note>
          <note>
            Men det som är det viktiga att diskutera utifrån utskottsbetänkandet
            är att det inte bara gäller en effektiv offentlig upphandling
            utan också en mer omfattande offentlig upphandling. Det är här
            vi skiljer oss åt. I utskottsbetänkandet finns det ju exempel
            på att man avvisar tanken på en mer omfattande offentlig upphandling.
            Nu vet jag att många socialdemokrater i många kommuner är positiva
            till mer upphandling och också genomför sådana. Varför skulle
            då inte också utskottsmajoriteten kunna visa denna positiva inställning
            till upphandling? I stället talar man om vikten av egenregi. Jag
            avvisar inte egenregi, självfallet inte. Men jag menar att man
            först skall förvissa sig om att egenregin är konkurrenskraftig,
            dvs. att den skall vinna en upphandling.
          </note>
          <note>
            I många kommuner skyddar man egen regi från konkurrensutsättning,
            och det lider medborgarna av eftersom de då får betala för mycket
            för den service som skall produceras.
          </note>
          <note type="speaker">
            Anf. 142 SVEN-ERIK ÖSTERBERG (s) replik:
          </note>
          <note>
            Fru talman! Beträffande omfattningen av den offentliga upphandlingen
            har vi faktiskt inte preciserat oss i betänkandet.
          </note>
          <note>
            Lennart Hedquist frågade i sitt förra inlägg varför en rad synpunkter
            som framförts inte har verkställts.
          </note>
          <note>
            Det är ytterst sällan man fattar beslut under tiden en utredning
            pågår och därigenom föregår utredningens resultat. Med anledning
            av de synpunkter som framförts och den motionsmängd som finns
            i frågan har vi tyckt att det finns anledning att låta en parlamentarisk
            utredning belysa frågan i hela dess bredd. Jag har inte någon
            förutfattad mening om det exakta innehållet, utan jag förutsätter
            att utredningen i vanlig god ordning - precis som Karin Pilsäter
            sade skall den naturligtvis inte grävas ned - analyserar och klarar
            ut de frågetecken som finns, så att man kan fatta ett bra beslut
            som kan ligga till grund för det fortsatta arbetet inom offentlig
            upphandling. Detta är viktigt att påpeka.
          </note>
          <note>
            Jag tycker att Lennart Hedquist har en lite förutfattad mening
            när han säger att vi i varje läge försöker bromsa en offentlig
            upphandling därför att en egenregi skall sättas före. Det finns
            naturligtvis en rad områden som kan vara mycket lämpliga för offentlig
            upphandling, t.ex. inom tekniska områden, vilket också sker. Däremot
            kan det finnas andra aspekter på andra områden där kommunen, trots
            att man gör upphandlingar fortfarande har ett mycket stort ansvar.
          </note>
          <note>
            Det måste naturligtvis följas upp mycket noga, men när man handlar
            upp måste man också beräkna vad man lämnar ifrån sig och inte
            själv har kontrollen över. Det är viktigt att det finns en balans
            däremellan.
          </note>
          <note type="speaker">
            Anf. 143 PER LANDGREN (kd) replik:
          </note>
          <note>
            Fru talman! Riksdagens revisorer anvisar en rad olika områden
            som lämpar sig för en fortsatt översyn, vilka utskottsmajoriteten
            gjort till sina. Det handlar om detta med behovet av en nationell
            policy, frågan om små och medelstora företag, annonsering, förhandling,
            ramavtal, miljöfrågor och en rad andra frågor. Jag vill fråga
            Sven-Erik Österberg varför ni väljer ut enbart miljöfrågorna -
            låt vara att de är viktiga i sig - till riktlinjer för utredningen.
            Vad är utskottsmajoritetens argument för att lyfta fram dessa
            frågor men hävda att alla andra viktiga frågor skall lämnas fritt
            för utredningsarbetet?
          </note>
          <note>
            Sedan vill jag passa på att yrka bifall till reservation 1 under
            mom. 1.
          </note>
          <note type="speaker">
            Anf. 144 SVEN-ERIK ÖSTERBERG (s) replik:
          </note>
          <note>
            Fru talman! Ett skäl till att vi har lyft fram frågan om lokal
            upphandling är att det pågår en stor diskussion bland våra kommunala
            företrädare som lyfter fram den här frågan. De säger: Vi skulle
            vilja att snickaren på orten fick jobbet att bygga om, därför
            att det skulle gynna vår verksamhet.
          </note>
          <note>
            Det kan man ha olika infallsvinklar på. Per Landgren vet lika
            väl som jag vad Nämnden för offentlig upphandling tycker. Det
            spelar inte någon roll. Det råder många delade meningar om det.
            Då tycker vi att det finns anledning att lyfta fram den frågan
            och låta den särskilt belysas av utredningen. Hur klarar man ut
            det så att man kan få ett samförstånd och en lokal upphandling?
            Ett sätt kan vara det som Karin Pilsäter nämnde. Om man delar
            upp det i små poster kan man på det sättet tillgodogöra sig det
            bättre.
          </note>
          <note>
            Det andra är miljöaspekten. Det har under ganska lång tid kanske
            inte beaktats som ett fullgott skäl att man skall ta miljöhänsyn
            när man gör upphandling.
          </note>
          <note>
            Nu har det hänt saker på senare tid. Det finns miljömärkning
            och sådant. I ett gott underlag för en upphandling kan man också
            ställa ganska höga miljökrav och krav på miljömärkning. Men vi
            har också där tyckt att det kan finnas anledning att påpeka att
            det också är något man bör beakta när man utreder.
          </note>
          <note>
            För övrigt anser vi att de saker som revisorerna har påpekat
            och är sådant som kan göras om till direktiv naturligtvis kommer
            att beaktas av regeringen när den skriver direktiven. Då får man
            en fullständig belysning av den problembild som finns omkring
            den här frågan så att man också får en bra utredning som ett resultat
            av detta.
          </note>
          <note type="speaker">
            Anf. 145 PER LANDGREN (kd) replik:
          </note>
          <note>
            Fru talman! Jag kan bara säga att jag noterar svaret. Det ger
            bara ett lite godtyckligt intryck när det plockas fram några saker
            och det inte är en större bredd, som vi i vår reservation har
            velat att man skall prestera.
          </note>
          <note type="speaker">
            Anf. 146 SVEN-ERIK ÖSTERBERG (s) replik:
          </note>
          <note>
            Fru talman! Skulle utskottet och utskottsmajoriteten göra som
            Per Landgren föreskriver skulle det i princip innebära att utskottet
            skulle skriva direktiv till utredningen för att belysa frågan.
            Nu är det inte vår uppgift. Det är faktiskt regeringen som skall
            göra det.
          </note>
          <note>
            Med de kontakter som vi har med regeringen kan vi nog belysa
            frågan så att vi får bra direktiv som motsvarar vad som står i
            revisorernas rapport. Det kan jag lugna Per Landgren med.
          </note>
          <note type="speaker">
            Anf. 147 KARIN PILSÄTER (fp) replik:
          </note>
          <note>
            Fru talman! Sven-Erik Österberg refererar till de s.k. vårdskandalerna
            som ibland har skett vid privat upphandling och tar dem som exempel
            på att det kanske är bra med egenregi i stället. Det visar snarast
            på dels behovet av en ökad professionalitet inom politiker- och
            tjänstemannakåren i kommuner, dels på behovet att föra en vidare
            debatt.
          </note>
          <note>
            Vad det handlar om vid vårdskandaler - oavsett om de har skett
            i privat regi eller i kommunal regi -
          </note>
          <note>
            är att man har varit dålig att styra och leda. Man har vid den
            privata upphandlingen varit dålig på att markera vad det är man
            vill ha.
          </note>
          <note>
            Vilken husmor som helst vet, att går man in på
          </note>
          <note>
            Konsum eller ICA och säger: Jag skall ha korv, och jag vill ha
            den billigaste, är det inte säkert att man får den bästa. Man
            måste definiera vad det är man vill köpa. Sedan får man se vem
            som har det bästa priset för just det man vill köpa.
          </note>
          <note>
            Det är inte säkert att det alltid är det billigaste, och det
            inte är inte säkert att det alltid är den privata entreprenören.
            Det kan mycket väl vara så att det bästa är att behålla verksamheten
            i egen regi. Men då har man fått klart för sig både vad det är
            man vill ha och att man får ett bra pris.
          </note>
          <note>
            Vad jag verkligen skulle vilja fråga är: Varför är socialdemokraterna
            nu - om jag vänder på Per Landgrens fråga - så angelägna om att
            kunna utreda frågan om lokal upphandling, dvs. om det är rätt
            eller fel med lokal protektionism, men inte intresserade av att
            man skall utreda frågan om att förbättra och förenkla för de små
            företagen, dvs. hur vi skapar ett gott lokalt företagsklimat?
          </note>
          <note type="speaker">
            Anf. 148 SVEN-ERIK ÖSTERBERG (s) replik:
          </note>
          <note>
            Fru talman! Företagsfrågor och gott näringsklimat kanske hör
            hemma i en annan debatt, men det kan häröra lite grann till den
            här frågan.
          </note>
          <note>
            När det gäller vårdskandaler har jag egentligen ingen annan uppfattning
            än Karin Pilsäter. Det handlar naturligtvis i grund och botten
            om att man när man gör upphandlingsformulären också preciserar
            på ett sådant sätt att den som skall lämna pris också kan göra
            det utifrån de grunder man har ställt upp.
          </note>
          <note>
            Här vet vi att det brister mycket. Det visade sig kanske inte
            minst vid busstrejken för inte så länge sedan. Det fanns vissa
            upphandlingar som inte reglerade någonting om det blev några störningar
            i verksamheten. Det är en indikation som gäller den här biten.
          </note>
          <note>
            Man kan naturligtvis ha olika ideologiska uppfattningar. Inom
            många socialdemokratiska kommuner har man också upphandlat en
            del för att få en jämförelse med verksamhet i egen regi, t.ex.
            vård. Om vi anklagas tycker jag nog ändå att det finns en hel
            del att peka på där man har gjort en del på den fronten.
          </note>
          <note>
            Det går nog inte att komma ifrån detta oavsett hur slipad man
            är och hur uppmärksam man är som politiker. Har man lagt ut verksamhet
            på ett privat företag är det klart att man inte har samma möjlighet
            att gripa in och styra på det sätt som man har med egenregi.
          </note>
          <note>
            Det tycker jag ändå att man skall beakta när man har en egen
            verksamhet. Där har man lättare att styra.
          </note>
          <note>
            Är det en privat vårdfirma som sköter verksamheten är det ändå
            ett eget företag som har ett ansvar för sin verksamhet. Det skall
            kringgärdas av regler. Man kan ha en lång diskussion om det.
          </note>
          <note>
            När det gäller lokal upphandling sade jag i svaret till Per Landgren
            att det är en fråga som är mycket stor i våra led och som diskuteras
            bland vårt kommunfolk. Det gäller framför allt i glesbygdskommuner
            där man tittar på hur man kan göra med det lilla näringsliv man
            har och hur man bäst kan behålla det.
          </note>
          <note type="speaker">
            Anf. 149 KARIN PILSÄTER (fp) replik:
          </note>
          <note>
            Fru talman! Återigen tillbaka till vårdverksamhet, förskollärare,
            eller vad det kan vara fråga om. Sätter du upp ordentliga krav
            och kriterier för hur verksamheten skall skötas har du också någonting
            att gå efter ifall det inte fungerar. Men bedrivs verksamheten
            i egenregi kan det faktiskt vara betydligt mycket svårare att
            sätta fingret på problemet och förändra om det inte fungerar.
          </note>
          <note>
            Jag tror inte alls att det är så enkelt som att man skall se
            till att man alltid har kontroll över själva driften. Det kan
            vara väl så effektivt och funktionellt för kommunens medborgare
            att få den service de skall ha genom att man har definierat vad
            det är som skall gälla och att man kan ställa krav på entreprenörer.
          </note>
          <note>
            Vad jag verkligen vill invända mot är resonemanget som Sven-Erik
            Österberg nu för fram. Anledningen till att ni tycker att det
            är så viktigt att utreda frågan om lokal protektionism är att
            det är en diskussion inom socialdemokratin. Då får ni väl ha en
            egen arbetsgrupp inom det socialdemokratiska partiet.
          </note>
          <note>
            Det här är en offentlig utredning som hör till statens offentliga
            utredningar, och den skall väl utreda de frågor som är viktiga
            för de svenska medborgarna.
          </note>
          <note>
            Ute i kommunerna är det för de olika företag som där inte ges
            möjlighet att vara med och konkurrera på grund av att det är för
            krångligt eller att man bedriver lokal protektionism fullkomligt
            ointressant vad ni har för interna partiproblem.
          </note>
          <note>
            När det gäller ett lokalt gott företagsklimat kan man inte skjuta
            över den frågan för att det är en näringspolitisk fråga. Det är
            just det man gör i många kommuner. Man bedriver näringspolitik
            för sig och lägger sig i saker som definitivt ligger utanför den
            kommunala kompetensen. Men det som ligger innanför, exempelvis
            frågor om offentlig upphandling, struntar man i och sköter på
            ett sätt som inte skapar ett gott lokalt företagsklimat i alla
            sammanhang.
          </note>
          <note>
            Därför tycker vi från Folkpartiets sida att det vore mycket bättre
            om den statliga utredningen verkligen utredde det som är viktigt,
            nämligen: Hur skapar vi ett gott lokalt företagsklimat? Det gör
            vi genom att se till att småföretagens villkor kommer in i utredningen.
          </note>
          <note type="speaker">
            Anf. 150 SVEN-ERIK ÖSTERBERG (s) replik:
          </note>
          <note>
            Fru talman! Det sista förutsätter jag. Jag har sagt det tidigare
            här. Jag kan än en gång bedyra att det är klart att utredningen
            skall se på hela perspektivet när det gäller offentlig upphandling.
            Det som Karin Pilsäter nämner kommer också in.
          </note>
          <note>
            Karin Pilsäter påpekar vad vi i majoriteten skriver i betänkandetexten.
            Det är fråga om inte Karin Pilsäter går ett steg för långt. Vi
            må väl ändå bestämma vad vi vill ha i vår text. Det kan Karin
            Pilsäter ha åsikter om. Ytterst tycker jag inte att det är något
            konstigt att vi tar vårt politiska material ur vår politiska debatt.
            Det förutsätter jag att också Karin Pilsäter gör från Folkpartiet
            när hon argumenterar och diskuterar i utskott eller i annat politiskt
            forum. Det är i sig inget märkvärdigt.
          </note>
          <note>
            Sedan till frågan om privat verksamhet. Jag vill inte sträcka
            mig så långt att det skulle vara lättare att styra verksamhet
            genom att man lägger ut den. Det tror jag helt enkelt inte på.
            Däremot är det viktigt att man omgärdar det med regler när man
            gör det. Det gäller också när man har egen verksamhet.
          </note>
          <note>
            Man måste ha en tydlig målbeskrivning för den som är utförare
            av verksamheten. Om man har en köp-och-sälj-funktion eller en
            vanlig förvaltningsfunktion är det ändå viktigt att personalen,
            arbetsledare, osv. vet vad kommunen, politikerna, fullmäktige,
            beställarna vill ha ut av verksamheten. Det tycker jag gäller
            båda sidor. Att det skulle vara lättare att bedriva verksamhet
            genom att lägga ut det på entreprenad tror jag inte. Det handlar
            om noggrannheten i verksamheten.
          </note>
          <note>
            Till sist, Karin Pilsäter, tror jag i alla fall att om man har
            egna anställda och driver en verksamhet har man större inflytande
            och större möjlighet att påverka under resans gång än om man lägger
            ut verksamheten på ett annat privatföretag som driver den. Jag
            säger inte att det behöver bli fel, men jag gör bara en liten
            gradering i detta. I grund och botten handlar det nog om hur man
            vill se att detta skall skötas, och det kanske vi har lite olika
            uppfattningar om.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            10 § Allmänna motioner om företags- och kapitalbeskattning
          </note>
          <note>
            Föredrogs
          </note>
          <note>
            Skatteutskottets betänkande 1998/99:SkU11
          </note>
          <note>
            Allmänna motioner om företags- och kapitalbeskattning
          </note>
          <note type="speaker">
            Anf. 151 CARL ERIK HEDLUND (m):
          </note>
          <note>
            Fru talman! Skatteutskottet gjorde i början av veckan en resa
            till Göteborg, och som vi fick lära oss i den tyska grammatiken
            så har var och en som har gjort en resa något att berätta, och
            jag skall strax berätta vad vi upplevde i Göteborg som har en
            direkt koppling till det betänkande som vi nu skall behandla.
          </note>
          <note>
            I detta betänkande har samtliga motioner givetvis avstyrkts av
            utskottsmajoriteten. Det är synd, eftersom en del av dem många
            gånger innehåller väl avvägda och väl framförda lösningar på de
            stora problem som nationen har. Skall vi acceptera den höga arbetslösheten
            och stillatigande se hur 8-10 % av landets arbetsvilliga tvingas
            in i ett totalt beroende av statsmakternas välvilja för sitt uppehälle?
            Skall vi fortsätta att rutscha utför i OECD:s statistik över välståndet?
            Hur skall vi kunna skapa de resurser som krävs för att de grundläggande
            uppgifterna för ett samhälle skall kunna fungera?
          </note>
          <note>
            Alla partier verkar sedan länge överens om att det är genom ett
            ökat företagande som den helt nödvändiga tillväxten skall komma.
            Här tillsätts olika pratgrupper på regeringsnivå för att prata
            om behovet av tillväxt. Runtom i landet pågår ett intensivt arbete
            för att skapa underlag för tillväxtavtal. Inom parentes kan jag
            säga att arbetet med tillväxtavtal liknar hur man i
          </note>
          <note>
            Sovjetunionen arbetade fram sina femårsplaner -
          </note>
          <note>
            mycket väsen för ingenting.
          </note>
          <note>
            Skattesamtal mellan partierna pågår också. Och under den pågående
            budgetprocessen läcker det ut nya bidragssatsningar. Men när det
            gäller företagarnas villkor händer praktiskt taget ingenting.
            Stoppreglerna för fåmansföretag är utredda, och landets fåmansbolag
            väntar otåligt på att den aviserade propositionen om slopandet
            av flertalet stoppregler skall läggas fram.
          </note>
          <note>
            Den av regeringen tillsatta Småföretagardelegationens 71 förslag
            bereds fortfarande i Regeringskansliet. Vi moderater har tillsammans
            med kristdemokraterna motionerat om de allra flesta av delegationens
            förslag. Men motionerna avslås på löpande band.
          </note>
          <note>
            De käcka löften som lämnades av företrädare för riksdagsmajoriteten
            vid den s.k. småföretagarriksdagen före valet har förbytts i tystnad
            och väntan. I
          </note>
          <note>
            likhet med teaterpjäsen I väntan på Godot är det högst osäkert
            vad man väntar på.
          </note>
          <note>
            Fru talman! Nog är det väl skräp om inte riksdagens ledamöter
            skulle kunna ha en uppfattning i alla dessa frågor, även om det
            pågår diskussioner och överläggningar på regeringsnivå? Skall
            inte vi som är valda ombud för Sveriges folk kunna säga ifrån
            och tala om vad vi tycker är viktigast? Om vi inte anses kunna
            göra det, vad har vi då för funktion?
          </note>
          <note>
            Fru talman! Vad var det nu som hände i Göteborg? Jo, skatteutskottet
            gjorde några mycket intressanta studiebesök. Vi var bl.a. på Atlet
            AB som är ett av landets största familjeägda verkstadsföretag
            med en omsättning på 1,2 miljarder och med 950 anställda. Atlet
            tillverkar truckar som till 90 % säljs på export. Vi träffade
            grundaren och styrelseordföranden
          </note>
          <note>
            Knut Jakobsson som gav en exposé över företagets utveckling.
            Med ett startkapital på 17 000 kr startade han 1958 företaget,
            till en början ensam och på deltid.
          </note>
          <note>
            Men genom en bra produktutveckling har detta företag så småningom
            blivit mycket framgångsrikt och har nu på dessa 40 år blivit något
            som vi inte har många av i Sverige, nämligen ett medelstort familjeägt
            företag. Men det har inte varit problemfritt. Och det största
            problemet enligt Jakobsson har varit skatterna i Sverige som vid
            några tillfällen t.o.m. har hotat företagets existens.
          </note>
          <note>
            Knut Jakobsson pekade på att det största hotet i dag mot företagets
            framtid som familjeägt är arvsskatten, som i sin nuvarande utformning
            omöjliggör ytterligare ett generationsskifte. Våra reservationer
            på den punkten förkastades av riksdagen häromveckan.
          </note>
          <note>
            På dagens agenda står slopandet av såväl dubbelbeskattningen
            på företagsvinster som förmögenhetsskatten som också fanns med
            på Knut Jakobssons lista över förutsättningar för ett framgångsrikt
            företagande i framtiden.
          </note>
          <note>
            Så långt Atlet och Knut Jakobsson. Men hans vittnesmål är inte
            unikt. Så har familjeföretagare berättat och resonerat i minst
            40 år. Det är den tidsrymd som jag själv har varit verksam i svenskt
            näringsliv och kunnat se hur stora framgångsrika familjeföretag
            har sålts för att ofta slaktas och sedan försvinna. Den utlösande
            faktorn har praktiskt taget alltid varit svårigheterna att kunna
            ta ut en rimlig lön utan att äventyra företagets framtid. Det
            var som värst med 85 % marginalskatt på inkomst av tjänst och
            3 %
          </note>
          <note>
            i förmögenhetsskatt på kapitalet, och det skulle dessutom betalas
            med skattade pengar. Situationen är bättre i dag, men fortfarande
            har vi ett mycket företagarfientligt klimat i Sverige. Det unika
            med Knut
          </note>
          <note>
            Jakobsson och Atlet är att han trots allt velat fortsätta trots
            hård internationell konkurrens och mycket ogynnsamma skatteregler.
            Det vanliga är ju att företagarna har sålt sina företag och flyttat
            från Sverige.
          </note>
          <note>
            En del spelar golf i behagligt väder. Men många har också startat
            företag i sina nya hemländer. Och då känns det motigt. Vi skulle
            i dag behöva deras skaparkraft för att få fart på tillväxten.
            Entreprenörsanda, uthållighet och affärsmannaskap är bristvaror
            i Sverige.
          </note>
          <note>
            I dagens nummer av Ny Teknik konstateras att
          </note>
          <note>
            Sveriges patenthandel under de senaste sex åren har gett ett
            överskott på 5,2 miljarder. Det låter ju bra.
          </note>
          <note>
            Det finns ju tydligen fortfarande klyftiga och uppfinningsrika
            personer i landet som kan skapa morgondagens produkter. Problemet
            är att patenten inte utvecklas i landet. Enligt tidningsartikeln
            beräknar man att 600 000 jobb skulle ha skapats i industrin om
            vi i
          </note>
          <note>
            Sverige utnyttjat dessa patent och tillverkningslicenser. Varför
            det inte görs beror i hög grad på oförmånliga skatter för såväl
            företagare som uppfinnare. Fru talman! Det kan vi i riksdagen
            ändra på.
          </note>
          <note>
            Fru talman och övriga ledamöter i riksdagen känner alla väl argumenten
            till att vi moderater anser att företagsvinster inte skall dubbelbeskattas.
            Företagsflyttningar till Finland under senare tid är t.ex. en
            direkt följd av nuvarande dubbelbeskattning. Ett steg i rätt riktning
            vore att införa de dubbelbeskattningsregler som gällde 1994 och
            som infördes av den dåvarande borgerliga regeringen men som var
            en av de för svensk företagsamhet fatala återställarna av den
            socialdemokratiska regeringen. Bland OECD:s 24
          </note>
          <note>
            medlemsländer har 10 helt avskaffat dubbelbeskattningen av bolagsvinster.
            Och i Norge och Finland är därför beskattningen av företagsvinster
            bara 28 %
          </note>
          <note>
            jämfört med 50 % i Sverige. Det, fru talman, är skillnaden.
          </note>
          <note>
            Även förmögenhetsskatten i Sverige är ett hinder för den ekonomiska
            utvecklingen. 15 av OECD:s 24
          </note>
          <note>
            medlemsländer har helt avskaffat förmögenhetsskatten. Om vi jämför
            med de länder som fortfarande har förmögenhetsskatt är vi unika
            igen. På en förmögenhet på 10 miljoner kronor är förmögenhetsskatten
            i
          </note>
          <note>
            Sverige 1,07 %. Men snittet för OECD är 0,21 % och för EU 0,17
            % för samma förmögenhet. Men det är inte bara förmögenhetsskatten
            i sig som är tillväxtfientlig. Som lök på laxen har vi i Sverige
            det unika förhållandet att vi fortfarande har sambeskattning.
          </note>
          <note>
            Förmögenhetsgränsen för skatt är 900 000 kr för såväl en ensam
            person som för ett par. Detta är en besynnerlig regel i ett land
            där jämställdhet diskuteras flitigt och där det finns en jämställdhetsminister.
          </note>
          <note>
            Förmögenhetsskatten bör avvecklas stegvis, sambeskattningen upphöra
            omgående och beloppsgränserna höjas.
          </note>
          <note>
            Reglerna för fåmansbolag måste också revideras så att företagsvinster
            skall kunna beskattas som kapital och företagarna kunna ta ut
            en marknadsmässig lön. Dessutom bör alla stoppregler för fåmansföretag
            slopas. Nuvarande regler är diskriminerande gentemot småföretagarna
            och deras familjer.
          </note>
          <note>
            Fru talman! Vår resa till Göteborg innehöll även ett besök i
            arla morgonstunden på Göteborgs fiskmarknad. Vi kunde där se hur
            tillgång, efterfrågan och kvalitet skapade en prisbild. Dessutom
            hade vi en diskussion med företrädarna för fisket om mom. 10 i
            betänkandet. Det handlar om att ge de svenska yrkesfiskarna samma
            möjligheter som deras spanska kolleger att göra ett yrkesfiskaravdrag.
            Detta är inte heller någon ny fråga.
          </note>
          <note>
            Hösten 1996 uttalade riksdagen att regeringen skulle lägga fram
            ett förslag med detta innehåll. En statlig utredning har genomförts
            och redovisats. Men regeringen kommer ändå inte loss. Vi anser
            därför att riksdagen ånyo skall uppmana regeringen att lägga fram
            ett förslag om ett särskilt yrkesfiskaravdrag under innevarande
            riksmöte.
          </note>
          <note>
            Fru talman! Självklart står jag bakom de nio reservationer som
            Moderaterna skrivit ensamma eller tillsammans med företrädare
            för andra partier, men jag yrkar bifall endast till reservation
            1 under mom. 1.
          </note>
          <note type="speaker">
            Anf. 152 PER ROSENGREN (v):
          </note>
          <note>
            Fru talman! Jag skall också berätta lite om vår resa till Göteborg.
            Jag tyckte också att besöket på Atlet
          </note>
          <note>
            AB var intressant och lärorikt.
          </note>
          <note>
            Vad Carl Erik Hedlund inte nämnde var att vi också var på skattemyndigheten
            och där fick mycket intressant information. Bl.a. sade man att
            skatteplaneringen i dag är aggressivare än någonsin. Det handlar
            om bolagens skatteplanering.
          </note>
          <note>
            Jag vill också erinra om det faktum att Volvo säljer sin personbilsdivision
            - det kanske alla i kammaren känner till. Volvo söker förhandsbesked
            för att komma undan den skatt som kommer att uppkomma i samband
            med realisationsvinsten.
          </note>
          <note>
            Jag skall läsa lite grann ur en motion vi väckte i samband med
            den omstruktureringsproposition som antogs för inte så länge sedan:
            Vi menade att det är bra att det införs klara och förutsägbara
            regler när det gäller omstruktureringar. I den bästa av världar
            skulle detta fungera, men med kännedom om vissa delar av näringslivets
            förmåga och intresse av att kringgå gällande lagstiftningar för
            att tillskansa sig skatteförmåner var vi tveksamma till regeringens
            milda skrivningar när det gäller tillämpningar av lagen om skatteflykt.
          </note>
          <note>
            I den bästa av världar kan skattelagstiftningen vara relativt
            enkel, och alla agerar i enlighet med lagstiftningens intentioner.
            Men historien har visat att näringslivet inte alltid är intresserat
            av enkla regelsystem, eftersom det ofta förekommer att man försöker
            kringgå gällande lagstiftning. Näringslivets krav på politikerna
            är att vi skall skapa klara, enkla och hållbara regelsystem och
            att vi skall ha förståelse för näringslivet. Samtidigt agerar
            delar av näringslivet emellertid på ett sådant sätt att man omöjliggör
            just denna typ av regelsystem och förståelse. Förtroendet och
            förståelse måste vara ömsesidigt, annars kommer vi även i framtiden
            att ha oerhört komplicerade skatteregler.
          </note>
          <note>
            Regeringen skrev att det självfallet inte kan uteslutas att den
            praktiska tillämpningen kommer att ge oförutsedda exempel på förfaranden
            som medför icke önskade skatteförmåner. Detta talar för ett allmänt
            hållet krav utöver de specifika krav som anges på att överlåtelsen
            inte får medföra otillbörlig skatteförmån.
          </note>
          <note>
            Utredningens slutsats är att en regel av detta slag emellertid
            skulle minska förutsägbarheten, vilket i sig skulle försvåra omstruktureringen
            skattemässigt.
          </note>
          <note>
            Visserligen kan man med den föreslagna lagstiftningen snabbt
            ingripa vid missbruk av reglerna, men man kommer inte att kunna
            ingripa mot redan genomförda åtgärder för att undgå skatt. Om
            lagen om skatteflykt gavs mer utrymme skulle man emellertid kunna
            ingripa även mot försök till kringgående, som den föreslagna lagen
            inte direkt förbjuder.
          </note>
          <note>
            Detta tycker jag visar ganska tydligt vad det är som håller på
            att ske. Tolkningsföreträdet hamnar snart hos storföretagen, och
            de fiskala intressena finns inte kvar. Här står man i kammaren
            och säger att det skall vara enkla regler och att stoppregler
            skall tas bort. Men stoppreglerna infördes en gång i tiden just
            på grund av kringgåendet. Jag håller med om att de flesta stoppreglerna
            i dag faktiskt kan slopas. Jag tror att det inom en snar framtid
            läggs fram en proposition som innebär att de flesta stoppreglerna
            kommer att slopas.
          </note>
          <note>
            Det är ganska naturligt. De flesta regler som anges i bestämmelserna
            om stoppregler finns inbakade i annan skattelagstiftning. Egentligen
            behövs de inte.
          </note>
          <note>
            Samtidigt finns det inslag i stoppreglerna som inte är önskvärda
            i dagsläget.
          </note>
          <note>
            Den information vi fick på skattemyndigheten om företagens aggressiva
            skatteplanering talar för att näringslivet måste agera för att
            skapa ett ömsesidigt förtroende.
          </note>
          <note>
            Vi har en reservation fogad till betänkandet. Den gäller förmögenhetsskatten.
            Vi menar att dagens beräkning av t.ex. den skattepliktiga delen
            i förmögenhetsbeskattningen inte är särskilt lyckad. Bl.a.
          </note>
          <note>
            behandlingen av olika typer av aktier gör att mångmiljardärer
            faktiskt skattebefrias. Det är knepigt. Vi vill ha en klarare
            definition av den del som är riskkapital för att kunna undanta
            det från förmögenhetsskatt. Det hade varit intressant att ha en
            gemensam reservation om en del av förmögenhetsskatten, nämligen
            den slopade sambeskattningen. Vi har samma uppfattning. Det finns
            säkert en majoritet. Men genom ett otaktiskt förfarande och genom
            att i en reservation kräva att förmögenhetsskatten skall tas bort,
            hamnar vi i en situation där vi inte kan gå med på en gemensam
            reservation.
          </note>
          <note>
            Reservation 1 från Moderaterna är intressant. Där står följande:
            "Ett grundläggande krav på skattesystemet är att näringsverksamhet
            som drivs här i landet får samma villkor som gäller för näringsverksamheten
            i de länder som våra företag konkurrerar med."
          </note>
          <note>
            Det ligger mycket i det. Men sedan står där följande:
          </note>
          <note>
            "Motionärerna pekar på de höga svenska skatterna, bl.a. drivmedelsskatterna
            - - -."
          </note>
          <note>
            Jag läste häromdagen en artikel om åkerinäringen.
          </note>
          <note>
            Dieselskatterna för åkerinäringen nämns inte längre.
          </note>
          <note>
            Det har visat sig att drivmedelsskatterna i Tyskland kommer att
            hamna högre än de svenska drivmedelsskatterna. Åkerinäringen för
            i stället fram de höga personalkostnaderna. Då vill jag koppla
            detta till problemen med yrkesfiskarna. Jag inser att även yrkesfiskarna
            vill ha en situation där de kan konkurrera på lika villkor med
            t.ex. danska fiskare. Men det får väl ske med hjälp av näringspolitiken.
            Det blir väldigt underligt om man i skattepolitiken inför principen
            att kunna göra avdrag för icke-havda kostnader. I så fall går
            det att säga att åkerinäringen skall kunna göra samma sak. Varför
            skulle inte de kunna göra ett yrkesåkaravdrag? Det börjar bli
            kärvt i fråga om personalkostnader.
          </note>
          <note>
            Vi kan hålla på att urholka hela lagstiftningen och ge olika
            typer av avdrag för olika branscher och näringar. Det är inte
            hållbart. Säg vad ni vill i stället.
          </note>
          <note>
            Säg att ni vill ge ett näringspolitiskt stöd till detta.
          </note>
          <note>
            Detta kommer från Moderaterna, som vill minska på varenda företagsstöd.
            Jag är lite förvånad.
          </note>
          <note>
            Det finns en del andra reservationer. Det kan vara intressant
            att titta på EMU-reglerna för momsen på spelarköp osv. Enligt
            mitt sätt att se har RSV gjort felaktiga tolkningar. Man diskuterar
            huruvida idrottsföreningarna driver näringsverksamhet eller ej.
            Men man ser för tillfället över dessa frågor.
          </note>
          <note>
            När det gäller t.ex. arbetslokal i hemmet handlar det om en myt.
            Vad är det för extrakostnader man har när man har en arbetslokal
            i hemmet i ett hus som redan är byggt och som man kanske bygger
            om?
          </note>
          <note>
            Ombyggnadskostnaderna får man göra avdrag för, och de får föras
            upp på avskrivningsplan. Räntorna är avdragsgilla under kapital
            i vanlig ordning. Jag vet inte vilka extrakostnader man har.
          </note>
          <note>
            Det är bra att det i dag finns ett schablonavdrag för det här.
            Vi kan diskutera huruvida det skall vara
          </note>
          <note>
            2 000 eller 4 000 kr. Om man hyr en lägenhet har man 4 000-kronorsavdraget,
            och om man har egen villa har man 2 000-kronorsavdraget. Om man
            sedan kan visa att det är kostnader förenade med det hela får
            man göra avdrag för dem. Om man t.ex. inreder på ett speciellt
            sätt är inredningen i det avseendet avdragsgill.
          </note>
          <note>
            Fru talman! Jag yrkar bifall till reservation 11.
          </note>
          <note type="speaker">
            Anf. 153 KENNETH LANTZ (kd):
          </note>
          <note>
            Fru talman! Kristdemokraterna har genom sitt motionsarbete på
            flera olika sätt påpekat behovet av lägre beskattning på flera
            områden, vilket jag vill beröra i mitt anförande i dag. Speciellt
            vill jag lyfta fram motion Sk309, där vi anfört att vin och sprit
            ej skall ingå i avdragsramen för representation.
          </note>
          <note>
            Det är emellertid inte för att förringa det värde som finns i
            bl.a. reservation 2 som jag inskränker mig till reservation 7,
            utan jag anser den vara synnerligen välformulerad.
          </note>
          <note>
            Jag kommer bl.a. att tala om denna avdragsram och yrkar redan
            nu bifall till reservation 7 under mom. 7. Övriga kristdemokratiska
            motioner och yrkanden ställer vi oss naturligtvis bakom, men mitt
            yrkande inskränker sig till reservation 7.
          </note>
          <note>
            Vid en snabb genomläsning av samtliga motionsyrkanden och sammanfattningar
            av motionerna konstaterar jag ganska snart att behovet kvarstår
            av lättnader för företagare i allmänhet och småföretagare i synnerhet.
            I betänkandet försöker utskottet finna svar på och argument för
            att samtliga yrkanden avslagits i den nu pågående överläggning
            som finansministern tagit initiativ till. Det var ett lovvärt
            initiativ, men låt oss inte bli lurade på konfekten. Förväntningarna
            är höga på att konstruktiva förslag skall födas efter dessa samtal.
            Konstateras bör dock att intensiteten i samtalen är påfallande
            låg. Det kan inte vara den högst prioriterade frågan för regeringen
            när man samlas en handfull gånger och har fyra veckors betänketid
            mellan sammankomsterna. Vi är många som väntar på besked, och
            det brådskar. Det borde snart vara tid för konkreta förslag och
            synbara resultat efter dessa månader som gått sedan första träffen
            avhölls i början på december 1998.
          </note>
          <note>
            "Skattenivå i företaget, resultatutjämning" heter ett av avsnitten
            i betänkandet som jag vill belysa, med tanke på att utskottet
            inte anser sig kunna låta vissa branscher erhålla differentierad
            beskattning. Men det är ju ofta det man tillåter. Jämfört med
            övriga europeiska länder kräver svensk skattelag en högre beskattning
            och strängare miljöregler för bl.a. åkerinäringen. Detta om något
            är en differentierad åtgärd som hindrar en sund och god utveckling
            av svensk företagsamhet.
          </note>
          <note>
            Låt mig påminna om dessa regler, som på flera sätt kan drabba
            Sverige och svensk åkerinäring med så pass negativa reaktioner
            så att vi förlorar ytterligare företag. Dessa kan komma att "flaggas
            ut", inte bara fartyg och rederier utan även hjulburna lastare
            och företag inom åkerinäringen. Med reglerna för samtliga i landet
            verksamma godsbärare drabbas många av skilda beskattningar. Med
            andra ord: ge åkernäringen konkurrenskraftigt rättvisa skatteregler
            framöver!
          </note>
          <note>
            Åkerinäringen och andra företagare förväntar sig förslag från
            regeringens skattesamtal, och man kan ställa sig frågan: När har
            regeringen talat färdigt? När kan vi läsa konkreta och trovärdiga
            förslag som ger företagen bättre förutsättning att driva företag
            och därmed skapa jobb?
          </note>
          <note>
            Fru talman! Ägarbeskattningen är nästa avsnitt i mitt anförande.
          </note>
          <note>
            Om en person sätter in eget kapital i sitt företag, gör han det
            då inte i första hand för att få en god tillväxt på sitt kapital?
            Det gör åtminstone vi privatpersoner. Men det finns också en drivkraft
            hos företagaren, nämligen att driva sitt företag, som har nämnts
            tidigare här i kammaren i dag. Drivkraften är att det egna företaget
            skall få ett grundkapital och ett rörelsekapital att använda.
            Detta risktagande borde också stimuleras av den svenska skattelagstiftningen.
          </note>
          <note>
            Kristdemokraterna vill därför anföra att vi önskar se åtgärder
            som skulle säkra tillgången på riskkapital, speciellt med tanke
            på onoterade, mindre och nya företag. I vårt grannland Danmark
            finns redan en modell med förlustgarantier om 50 % av riskbolagens
            placeringar i onoterade bolag.
          </note>
          <note>
            Dubbelbeskattningen av bolagsinkomster som vi fått i Sverige
            inskränker sig till onoterade företag.
          </note>
          <note>
            Kristdemokraterna hävdar att det borde vara lika självklart att
            gå vidare så att dessa regler kommer att gälla alla företag som
            att vi skall sträva efter arbete åt alla människor. Om vi går
            ut och påstår att vi skall minska arbetslösheten måste vi också
            ikläda oss ett ansvar som möjliggör för de personer som genom
            handling visat att de är beredda att gå in under oket att driva
            ett företag.
          </note>
          <note>
            Riskkapitalförsörjningen måste således åtgärdas om vi i riksdag
            och regering skall vara trovärdiga och om Sverige skall uppfylla
            kravet om sänkt arbetslöshet.
          </note>
          <note>
            På motsvarande sätt borde alltså även fåmansföretagen behandlas.
            Småföretagardelegationens förslag bör genomföras för att på så
            sätt få till stånd ett bättre företagsklimat i Sverige.
          </note>
          <note>
            Fru talman! Nästa punkt är representationsavdrag för måltider.
          </note>
          <note>
            Det torde inte råda någon tveksamhet om att företagare förlägger
            många affärsöverläggningar i anslutning till en måltid. Ibland
            kan det t.o.m. vara tvärtom, att en måltid är inledningen på en
            givande affärsöverenskommelse och därmed skapande av ännu fler
            arbetstillfällen. Även om jag yrkar på att avdragsrätten skall
            begränsas genom att vin och sprit inte skall ingå i avdragsramen,
            i enlighet med reservation 7 till detta betänkande, borde det
            vara rimligt att även höja avdragsutrymmet i stället för att sänka
            det.
          </note>
          <note>
            Vad kan man bjuda någon på för futtiga 90 svenska kronor? Det
            är väl möjligtvis en tallrik makaroner och falukorv under en kvällsvickning.
            Det är förunderligt att vi svenskar skall vara förmyndare över
            vilka måltider som skall vara representation och därmed ha möjlighet
            att yrka avdrag för en affärsmåltids kostnader.
          </note>
          <note>
            Hösten 1996 halverades avdragsutrymmet till
          </note>
          <note>
            90 kr till en kostnad av 500 miljoner kronor. Det är försumbart
            i sammanhanget, eftersom jag tror att måltiderna hade blivit desto
            fler. Jag vidhåller fortfarande att det borde vara en rättvisefråga
            att skattemedel inte skall avsättas för vin- och spritkonsumtion
            i anslutning till arbetsplatserna. Genom att begränsa avdragsutrymmet
            borde det också bli mindre konsumtion och därmed lägre kostnader
            för polis och sjukvård.
          </note>
          <note>
            Jag anser det vara värdefullt med ett avdragsutrymme som är högre
            än 90 kr, men detta skulle skapa ännu fler servicearbeten inom
            hotell- och restaurangnäringen.
          </note>
          <note>
            Jag vill även nämna någonting om yrkesfiskarna, fru talman.
          </note>
          <note>
            En gammal näring i Sverige är fiskeribranschen.
          </note>
          <note>
            Det borde inte råda något tvivel om att vi skall göra allt vi
            kan för att behålla svenska fiskare i svenska vatten. Det är fel
            i systemet när utländska fiskebåtar opererar i svenska vatten
            och dessutom går till svenska hamnar och säljer sina produkter.
          </note>
          <note>
            Kristdemokraterna vill därför införa konkurrensneutralitet för
            de svenska yrkesfiskarna. Vi anser att det är fel, som vi läser
            i pressen, att utländska båtar opererar i svenska vatten som har
            helt andra ekonomiska förutsättningar att avyttra fångsten på
            ett för svenska konkurrensmöjligheter negativt sätt.
          </note>
          <note>
            Även i detta fall har regeringen krav på sig att snarast prestera
            ett genomtänkt och bra förslag. Den särskilda utredaren som tillkallades
            i slutet på 1997
          </note>
          <note>
            har i början av detta år avlämnat sitt arbete. Även i detta sammanhang
            väntar vi med spänning på regeringens kraftfulla åtgärder till
            förmån för småföretagande fiskare.
          </note>
          <note>
            Avslutningsvis vill jag också nämna förmögenhetsskatten, fru
            talman. Den vidrördes här tidigare dels av Moderaternas Hedlund,
            dels av Per Rosengren.
          </note>
          <note>
            På sikt bör denna skatt avskaffas. Vid en översyn och jämförelse
            mellan övriga europeiska länder framstår vi som ett dyrt land
            att inneha förmögenhet i. Det är inte rätt att vi skall hårt beskatta
            de människor som på ett hårt och ärligt sätt tjänat ihop ett kapital
            som de kanske har för avsikt att konsumera under den kommande
            pensionstiden. Med den låga ränta som bankerna för tillfället
            erbjuder kan det rentav bli så illa att de 30 procentens reavinstbeskattning
            gör att glädjen och motivationen att spara till den egna ålderdomen
            helt försvinner. Även om möjligheterna finns att minska förmögenhetsbeskattningen
            är det ändå en ganska dyr och omständlig skatt.
          </note>
          <note>
            Inom några år skulle vi kristdemokrater gärna se att denna beskattning
            är helt borttagen. Vi kan inte som ett enskilt land fortsätta
            att driva en skattepolitik som inte tar hänsyn till utvecklingen
            i omvärlden.
          </note>
          <note>
            Hur detta skall gå till behöver vi inte debattera här och nu.
            Viktigast är att vi kommer fram till den gemensamma åsikten att
            förmögenhetsskatten skall mildras och att vi därmed uppmuntrar
            människor att behålla sitt kapital i Sverige.
          </note>
          <note>
            Jag vill också avslutningsvis säga att jag ställer mig bakom
            det Hedlund nämnde angående de förmånliga regler som sambor, till
            skillnad från gifta par, får åtnjuta. Även Per nämnde detta. Jag
            går inte in på det djupare.
          </note>
          <note>
            Avslutningsvis yrkar jag alltså bifall till reservation 7.
          </note>
          <note type="speaker">
            Anf. 154 PER ROSENGREN (v) replik:
          </note>
          <note>
            Fru talman! Kenneth Lantz nämnde beskattningen av åkerinäringen.
            Jag har roat mig med att titta just på utvecklingen när det gäller
            dieselbeskattning i Tyskland och de nya förslag som nu kommer.
            De innebär faktiskt att Tyskland kommer att ha en högre dieselskatt
            än Sverige. Att döma av Kenneth Lantz anförande verkar det som
            om han tror att svensk åkerinäring skulle ha en högre dieselbeskattning.
            Så är det alltså inte.
          </note>
          <note>
            Det man från åkerinäringen nu själv hävdar är just att personalkostnaderna
            skulle vara högre och att de skulle behöva vissa andra regler.
            Då är vi inne på yrkesfiskaredebatten. Anser kristdemokraterna
            att man skall använda skatteinstrumentet för att subventionera
            olika typer av branscher? Hur många branscher ytterligare är man
            beredd att subventionera?
          </note>
          <note>
            Skall man sänka skatterna på diesel trots att omvärlden har högre
            skatter och dessutom andra vägavgifter som nu också, framför allt
            i Tyskland, är på väg upp.
          </note>
          <note>
            Jag skulle vilja ställa en fråga när det gäller dubbelbeskattningen.
            Det finns inte någon enda undersökning som pekar på att ett borttagande
            av dubbelbeskattningen skulle skapa ett enda nytt arbetstillfälle.
            Snarare visar det sig att så inte är fallet, dvs. att det inte
            skapar någonting. De undersökningar som är gjorda har ju visat
            att det inte påverkar sysselsättningen. Det gäller kanske något
            annat. Det är signaler av annan natur till näringslivet. Det handlar
            om symbolfrågor. Jag tycker att det är lite väl kostsamt att kasta
            ut mellan 8 och 15 miljarder på rena symbolfrågor.
          </note>
          <note>
            Ni nämner alkohol i er reservation när det gäller representationsavdragen,
            Kenneth Lantz. Gäller det också lättöl? Kenneth Lantz talar i
            anförandet om vin och sprit. Förut var starköl tillåtet. Vill
            ni gå tillbaks till det?
          </note>
          <note>
            Han sade också att kostnaderna för polis och sjukvård skulle
            minska om man förbjöd avdrag för alkohol vid representation. Låt
            säga att avdragsgränsen ligger kvar på 90 kr, som räcker till
            falukorv.
          </note>
          <note>
            Menar Kenneth Lantz att människor skulle dricka så mycket alkohol
            på representationskontot att det skulle orsaka stora kostnader
            för sjukvården och för polisen?
          </note>
          <note type="speaker">
            Anf. 155 KENNETH LANTZ (kd) replik:
          </note>
          <note>
            Fru talman! Två minuter räcker föga för att återkomma till detta.
            Vi får kanske fortsätta på denna debatt vid något senare tillfälle,
            Per och jag. Det gör jag med nöje.
          </note>
          <note>
            Fru talman! Jag bor nere i Helsingborg. Det är inte ovanligt
            att jag förflyttar mig mellan Malmö och
          </note>
          <note>
            Helsingborg på motorvägen, och jag åker även ner till
          </note>
          <note>
            Trelleborg och Ystad. Jag konstaterar dagligen när jag är ute
            och kör på dessa vägar att de flesta fordon inte längre kommer
            från de tyska vägarna. Det är i allt högre grad polska bilar som
            trafikerar vägarna.
          </note>
          <note>
            Vad ägarna till dessa företag kommer ifrån förtäljer inte historien,
            men det är i allt högre grad polska trafikanter som trafikerar
            de skånska vägarna.
          </note>
          <note>
            Genom det fria cabotaget har vi fått en helt annan situation
            för de åkerier som finns i Sverige i dag. Det finns begränsningar.
            Jag skulle kunna fördjupa mig väldigt mycket i detta, men låt
            mig inte göra det. Låt mig bara nämna att det finns regler som
            möjliggör för en polsk gammal lastbil att köra rakt in i Malmö
            centrum, medan en svensk modern Volvo hindras av miljöskäl. Det
            är bl.a. här vi skulle vilja ha lättnader.
          </note>
          <note>
            Jag vill, precis som Per nämner, verkligen se att vi sänker personalskatterna.
            Även om han politiskt inte delar min uppfattning kan jag säga
            att det är en lägre personalbeskattning som skapar ännu fler sysselsättningstillfällen
            i vårt land. Det är det viktigaste och absolut säkraste sättet
            att höja sysselsättningen i vårt land.
          </note>
          <note>
            Per Rosengren frågade vilka branscher vi skall subventionera.
            Vi skall inte subventionera någon speciell bransch, utan vi skall
            subventionera småföretagare och företagarnäringen i vårt land.
            Det kommer att skapa möjligheter för ett bättre Sverige.
          </note>
          <note type="speaker">
            Anf. 156 PER ROSENGREN (v) replik:
          </note>
          <note>
            Fru talman! Det är väldigt intressant att den polska åkerinäringen
            nu skall bli måttstock för den svenska beskattningen. Det är trots
            allt miljöbeskattningen det handlar om. Det är de polska miljöreglerna
            och den polska nivån när det gäller att skydda miljön som vi skall
            anpassa oss efter. Jag kan inte uppfatta Kenneth Lantz svar på
            något annat sätt. Då kanske också lönenivån skall anpassas efter
            de baltiska lönenivåerna? Då skulle vi säkert också få högre sysselsättning.
          </note>
          <note>
            Så kan man inte resonera. Framför allt på miljösidan måste vi
            ha en beskattning som gör att vi kommer åt detta. Nu hävdar man
            plötsligt att det är de polska åkerierna som vi skall jämföra
            oss med, när det förut har varit de tyska. Tyskarna har nu insett
            miljöproblematiken och skall faktiskt minska landsvägstransporterna
            och gå över till mer miljövänliga transporter.
          </note>
          <note>
            När de börjar agera på det sättet skall vi i stället börja jämföra
            våra regler med de polska reglerna, som inte tyder på någon miljömedvetenhet.
            Jag tycker att det är att ge efter ganska ordentligt.
          </note>
          <note>
            Jag fick inget konkret svar när det gäller dubbelbeskattningen.
            Är det så att kristdemokraterna anser att mellan 8 och 15 miljarder
            är väl använda pengar, när denna ändring enligt alla utredningar
            inte skapar några nya jobb? Att ta bort dubbelbeskattningen är
            i stort sett att skattebefria utdelningar. Vad man prioriterar
            är alltså skattebefrielse på arbetsfria inkomster.
          </note>
          <note>
            Jag måste säga att jag är lite förvånad när jag hör kristdemokraterna
            uttala sig om detta.
          </note>
          <note type="speaker">
            Anf. 157 KENNETH LANTZ (kd) replik:
          </note>
          <note>
            Fru talman! Vi talar om svensk arbetskraft. Jag respekterar de
            polska åkarna och den arbetskraft som finns där nere, men det
            är svensk arbetskraft vi pratar om, och det är svenska regler
            som vi vill förbättra.
          </note>
          <note>
            Jag kommer inte att agera för att vi skall få ännu fler polska
            aktörer. Vi har det fria cabotaget i dag i vårt land. Låt oss
            se till att vi också får behålla svensk åkerinäring.
          </note>
          <note>
            Jag tror att en gynnsammare beskattning av det kapital som finns
            i företagen - riskkapitalet - påverkar också de svenska åkarna.
            Dubbelbeskattningen är inte minst viktig. Det kanske inte skapar
            så extremt många nya arbetstillfällen, men det kommer inte minst
            att bespara oss en utflyttning av företagare. Det tror jag att
            både Per Rosengren och övriga här i kammaren inser. Ökade och
            förbättrade sysselsättningsmöjligheter och förbättrad möjlighet
            att driva företag i Sverige kommer att bespara oss en utflyttning
            av ännu fler företag.
          </note>
          <note type="speaker">
            Anf. 158 ROLF KENNERYD (c):
          </note>
          <note>
            Fru talman! Beskattningsområdet ligger för närvarande i ganska
            stor utsträckning i träda beroende på de pågående skattesamtalen.
            Det gäller också det ämnesavsnitt som vi har anledning att diskutera
            i dag
          </note>
          <note>
            - företags- och kapitalbeskattningen. Det är i och för sig ganska
            naturligt att det är på det sättet, om vi nu vill ha ett samlat
            långsiktigt skattepaket som ger tydliga signaler inför framtiden
            för alla beslutsfattare.
          </note>
          <note>
            Det är också viktigt att detta långsiktiga, breda skattepaket
            får en bred partipolitisk uppslutning. Om det skall vara möjligt
            måste det här naturligtvis få ta lite tid. Men i det perspektivet
            är det oerhört viktigt att de här samtalen snabbt inriktas på
            att man skall åstadkomma substans och att man verkligen ger de
            signaler som är så viktiga för beslutsfattare. Det gäller både
            individer och företagsledare och dem som på annat sätt är ansvariga
            för företagens utveckling.
          </note>
          <note>
            Jag hoppas att det blir så, och jag skall försöka medverka till
            det, eftersom vi har upplevt alldeles för många otydliga och spretiga
            signaler från olika aktörer på det politiska området när det gäller
            skatter.
          </note>
          <note>
            Jag skall uppehålla mig en kort stund vid två saker i det här
            betänkandet. Det ena är ägarbeskattningen.
          </note>
          <note>
            Det andra är yrkesfiskaravdraget.
          </note>
          <note>
            Trots den ordväxling som har föregått det här anförandet om behovet
            av ägarbeskattning tror jag att det är oerhört angeläget att vi
            så fort som möjligt får signaler om att den dubbelbeskattning
            som vi för närvarande har skall elimineras ur det svenska skattesystemet.
          </note>
          <note>
            När det gäller yrkesfiskaravdraget vill jag redovisa att vi i
            skatteutskottet besökte en fiskeauktion i
          </note>
          <note>
            Göteborg i förrgår. Det var mycket intressant att se den verksamheten.
            Det enda politiska budskap som de, mycket försynt men ändå mycket
            tydligt, förmedlade var att vi skulle se till att ge dem konkurrenskraftiga
            förutsättningar, framför allt jämfört med deras danska fiskarbröder.
            Det som man mycket entydigt förordade var just införandet av ett
            yrkesfiskaravdrag enligt den s.k. danska modellen.
          </note>
          <note>
            Med den här korta pläderingen, fru talman, vill jag yrka bifall
            till reservationerna nr 2 och 9.
          </note>
          <note>
            Avslutningsvis vill jag kortfattat beröra ett ämnesområde som
            borde ha varit med i det här betänkandet. Det är hänförligt till
            generationsskiftesproblematiken i de små företagen. Det är speciellt
            inriktat på reavinstbeskattningen av näringsfastigheter, som ju
            har en lång historia. En del av oss har varit med om att fatta
            beslut i en tidig del av det här decenniet om mycket långtgående
            övergångsregler som nu håller på att ebba ut.
          </note>
          <note>
            Nu kan vi se de skadliga effekterna av detta i form av att alltfler
            näringsfastigheter av skatteskäl går till försäljning. Det gäller
            fastigheter som inte skulle försäljas om inte just dessa skattemässiga
            skäl hade förelegat. Det har dessutom gått så långt att mindre
            seriösa fastighetsmäklare åberopar detta som en faktor för att
            man i dag skall fatta beslut om att sälja sin näringsfastighet
            utan att man i tillräcklig omfattning har övervägt det.
          </note>
          <note>
            Vi har sedan länge krävt att man skall förlänga övergångsreglerna
            i avvaktan på den utredning som behöver genomföras för att man
            långsiktigt skall kunna lösa frågan om reavinstbeskattningen på
            näringsfastigheter.
          </note>
          <note>
            Anledningen till att denna fråga inte finns med i det här betänkandet
            är att regeringspartiet har utbett sig om betänketid för att överväga
            om man skall medverka till en sådan förlängning som vi har begärt
            och som vi faktiskt också har blivit utlovade av regeringen så
            sent som för ungefär ett år sedan.
          </note>
          <note>
            Min fråga till Lars U Granberg blir därför: När kan den här betänketiden
            förväntas ha löpt ut?
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.54 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            10 § (forts.) Allmänna motioner om företagsoch kapitalbeskattning
            (forts. SkU11)
          </note>
          <note type="speaker">
            Anf. 159 JOHAN PEHRSON (fp):
          </note>
          <note>
            Herr talman! Folkpartiet lade under den allmänna motionstiden
            fram ett förslag om en skattereform i fyra steg. Denna innebar
            sammanlagda strategiska skattesänkningar på 65 miljarder över
            en fyraårsperiod. Inriktningen var tydlig: Vår framtida välfärd
            hänger på hur väl vi kan skapa förutsättningar för tillväxt och
            ökat företagande i vårt land. Den största orättvisan i vårt land
            är ändå den mellan dem som har ett jobb och dem som faktiskt inte
            har det. Arbetslösheten skapar maktlöshet.
          </note>
          <note>
            Folkpartiet står nu liksom i höstas självklart bakom vår skattemotion
            och samtliga våra reservationer i utskottet. I dag väljer jag
            dock, för att underlätta riksdagsbehandlingen, att yrka bifall
            endast till en reservation.
          </note>
          <note>
            Skattesystemets utformning och stabilitet spelar en central roll
            för att skapa goda förutsättningar för tillväxt i Sverige. Fler
            och växande företag är nödvändigt enligt de flesta. Ändå saknas
            det majoritet för att vidta de nödvändiga åtgärderna, åtgärder
            som går ut på att anpassa skattesystemet till en omvärld i ständig
            förändring.
          </note>
          <note>
            Det som hittills kommit fram av vad som väntas i vårbudgeten
            är inte tillräckligt för att komma till rätta med bristen på företag
            och nya jobb i vårt land. Ända sedan 1994 har socialdemokraterna
            talat och talat om förbättringar vad det gäller företags- och
            kapitalbeskattning. Sedan valet är regeringen dessutom än mer
            beroende av partier som är tveksamma till tillväxt i ekonomin
            eller närmast fientliga till marknadsekonomins funktionssätt.
            Vad som krävs är en offensiv i detta trängda läge.
          </note>
          <note>
            När Sverige i den senaste skattereformen beslutade om sänkt bolagsskatt
            till 28 % blev effekten efter några år att skatteinbetalningarna
            nästan fördubblades. Ett skäl till detta är att företagen väljer
            att redovisa mer av sina vinster i vårt land tack vare den relativt
            låga bolagsskatten. Alltså: Sänkt skatt på företagande kan ge
            högre skatteinkomster, och det är detta vårt land så väl behöver.
          </note>
          <note>
            Irland passerade nyligen Sverige i produktionsvärde per invånare.
            Här har man varit ännu mer offensiv på detta område. Genom en
            medveten satsning på företagande och goda förutsättningar för
            detta har industriproduktionen på Irland ökat med 145 % under
          </note>
          <note>
            90-talet, medan den ökat med endast 12 % inom EU i genomsnitt.
            Satsningar på företagande och fler nya jobb lönar sig.
          </note>
          <note>
            Men rejäla förbättringar och offensiva satsningar måste också
            kosta något i det korta perspektivet -
          </note>
          <note>
            även om bättre företagsklimat förbryllande ofta endast handlar
            om attitydförändringar och regelförenklingar för företag, något
            som vi tidigare debatterat i kammaren. Således bör det begränsade
            utrymme för skattesänkningar som finns i form av ett sannolikt
            överskott i statens finanser efter avbetalning på statsskulden
            användas till strategiska skattesänkningar för fler nya jobb.
          </note>
          <note>
            Herr talman! Jag skulle vilja peka på några exempel där det är
            önskvärt att offensivt och strategiskt sänka skatten för att öka
            möjligheterna till tillväxt och fler nya företag.
          </note>
          <note>
            Folkpartiet har under en rad av år krävt att skattevillkoren
            för fåmansbolag förbättras. Dessa har i decennier diskriminerats
            jämfört med de noterade företagen. Reglerna upplevs med rätta
            som både orättvisa och krångliga. Regeringen aviserar i sin propositionsförteckning
            att de s.k. stoppreglerna till viss del skall slopas och ersättas
            med allmänna regler.
          </note>
          <note>
            Vi är självklart positiva till detta men avvaktar de konkreta
            förslag som vi förväntar oss skall presenteras.
          </note>
          <note>
            Det faktum att fåmansbolagen träffas av strängare skatteregler
            när det gäller reavinster och utdelningar borde enligt Folkpartiets
            uppfattning ha kunnat åtgärdas för länge sedan. I avvaktan på
            konkreta förslag har Folkpartiet föreslagit en tillfällig lösning,
            nämligen att utdelningen i fåmansbolag, efter det att ägaren tagit
            ut lön ungefär motsvarande vad en anställd i branschen tjänar,
            skall beskattas som kapitalinkomst.
          </note>
          <note>
            Det är ett mysterium att man kan ha en särskild straffskatt på
            investeringar när vi behöver mer av just detta. Oavsett hur man
            lägger orden i munnen och tycker illa om att ta bort skatten på
            aktieutdelningar är det ändå ett faktum att skatten på den utdelade
            vinsten redan är betald en gång, och jag tycker inte att man skall
            behöva skatta dubbelt. Det borde säga sig självt att det är negativt
            att ha en av de högsta sammantagna aktiebeskattningarna i världen,
            om man tar med beskattningen i alla led.
          </note>
          <note>
            Svårigheter att erhålla riskvilligt kapital är en ständig källa
            till bekymmer för många småföretagare.
          </note>
          <note>
            Den enskilt viktigaste åtgärden för att öka tillgången till riskvilligt
            kapital är därför kanske att slopa den s.k. dubbelbeskattningen
            på aktier. Den gör det svårt att anskaffa riskkapital. Den gör
            det svårt för småföretag att själva växa med sitt eget kapital.
          </note>
          <note>
            Herr talman! Samlat kapital hos många människor i vårt land är
            en viktig säkerhetsbuffert och en god källa för investeringar.
            Sveriges välstånd har byggt på att vi accepterat och utnyttjat
            de möjligheter som ekonomiskt utbyte med omvärlden erbjuder. Nu
            förändras omvärlden, och därför är det också dags att förändra
            kapitalskatten i form av förmögenhetsskatt.
          </note>
          <note>
            Folkpartiet har föreslagit att denna stegvis skall avskaffas
            under mandatperioden. Eftersom detta är en märklig specialskatt
            på dem som har sparade pengar bör man kanske se över i vilken
            ordning man skall ta det. Till en början tycker vi att man skall
            ta bort den sambeskattning som sker och som diskriminerar människor
            som väljer att t.ex. gifta sig. Vi tycker också att fribeloppet
            till en början skall höjas till 1,2
          </note>
          <note>
            miljoner kronor i stället för nuvarande belopp. Detta blir dessutom
            en väldigt stor lättnad för många människor som inte har något
            kapital men som råkar bo i bostäder med höga förväntningsvärden
            på realisationsvinster.
          </note>
          <note>
            Med dessa tre områden vill jag belysa att det finns strategiska
            områden som vi måste satsa på när det finns ett begränsat utrymme
            för skattesänkningar. Det är nödvändigt om vi skall kunna möta
            de utmaningar som Sverige står inför när omvärlden har förändrats.
          </note>
          <note>
            Härmed, herr talman, yrkar jag bifall till reservation nr 2.
          </note>
          <note type="speaker">
            Anf. 160 LARS U GRANBERG (s):
          </note>
          <note>
            Herr talman! Vi debatterar nu betänkandet SkU11, vilket handlar
            om de motioner från den allmänna motionstiden som handlar om företagsskatterna
            men också om synen på det rådande företagsklimatet i vårt land
            och vad som bör göras för att förbättra detta vad avser skatter
            för företagen.
          </note>
          <note>
            Att tillväxt och ett gott företagsklimat är viktigt råder det
            inget tvivel om. Men om debatten enbart fokuseras på skattesänkningar
            tror jag att ett sådant perspektiv tyvärr kommer att visa sig
            snävt. Att dra slutsatsen att sänkta skatter oavkortat skulle
            leda till en förbättrad tillväxt och ett bättre företagsklimat
            i vårt land är, som jag ser det, att föra in skattepolitiken på
            en okänd och oklar väg.
          </note>
          <note>
            I dag, herr talman, är Asienkrisen fortfarande kännbar. Om man
            tar en titt i riksdagens protokoll kan man se att för ett år sedan
            var de då snabbt växande ekonomierna i Sydostasien de stora förebilderna
            för många ledamöter här i riksdagens kammare, bl.a.
          </note>
          <note>
            när vi debatterade företagsskatterna. Många menade att vi borde
            ta efter recepten från dessa länder, vilket skulle leda till att
            tillväxten sköt fart och att företagsklimatet blev mycket bättre
            även i Sverige. Men, herr talman, det vi i dag kan se är att tillväxten
            i de länder som många vill hålla högt, som någon sorts föredöme
            i hur tillväxt och företagsklimat skall skapas, till slut visat
            sig vara något helt annat än ekonomisk och social uthållighet.
            I stället för att vara förebilder har de här länderna hamnat i
            ett läge där man brottas med politiska kriser och där sociala
            missförhållanden och problem blottas.
          </note>
          <note>
            Herr talman! Man vill ibland även önska sig tillbaka till de
            gamla goda dagarna i Sverige. Varför inte då ta en titt på rekordåren
            för tillväxt på 50- och 60-
          </note>
          <note>
            talen. Det var en tid då tillväxten skapade en ökad efterfrågan
            på högre materiell levnadsstandard, vilket skapade resurser som
            kunde användas för en snabb utbyggnad av utbildning, vård och
            social trygghet.
          </note>
          <note>
            Men även den här tiden hade som myntet två sidor.
          </note>
          <note>
            Man kan bl.a. klart och tydligt se spår av rovdriften på våra
            naturresurser.
          </note>
          <note>
            Visst finns det avtryck i den kris som vi som land också har
            gått igenom. Men såren i svensk ekonomi har klart och tydligt
            fördjupats ytterligare och blivit tydligare under tider av kraftiga
            skattesänkningar. Det synsätt som rått har varit att just sänkta
            skatter är den enda vägen till ökad tillväxt och ett bättre företagsklimat.
            Då tillväxtpolitiken även i det här landet fördes in på en oklar
            och okänd väg blev resultatet nästintill detsamma som det har
            blivit i Asien, ekonomisk instabilitet och sociala missförhållanden.
          </note>
          <note>
            Problemen växte. Det finns alltså klara likheter mellan krisen
            i Sydostasien och den kris som vi som land har tagit oss igenom.
          </note>
          <note>
            Herr talman! Jag tror att det är bra att vi debatterar företagsskattefrågorna.
            Men vi måste också våga ta en titt utanför det område som skatteutskottet
            vakar över för att finna lösningar som ger ett bättre företagsklimat
            och ökad tillväxt i vårt land. Miljö, utbildningsnivå och skolan
            i övrigt, vård och omsorg är också delar som man måste väga in
            för att få en politik som ger ett bättre företagsklimat och en
            bättre långsiktig tillväxt. Därför känns det skönt att betänkandet
            visar att ett noggrant arbete sker i form av utredningar och utvärderingar
            av remissvar på departementen.
          </note>
          <note>
            Vissa frågor ur det betänkande som vi nu debatterar kommer att
            beröras på ett eller flera sätt. Arbetet med frågorna går vidare
            vad gäller regelförenkling för småföretagen, och på skattesidan
            handlar arbetet om att slopa merparten av de s.k. stoppreglerna
            för fåmansföretagen.
          </note>
          <note>
            Sedan har vi den s.k. Förenklingsutredningen som fortsätter sitt
            arbete med att försöka åstadkomma enklare skatteregler för enskilda
            näringsidkare och handelsbolag. Samtidigt fortsätter arbetet med
            de förenklingsförslag som Småföretagsdelegationen lagt fram.
          </note>
          <note>
            Parallellt med det här noggranna arbetet fortsätter också skatteöverläggningarna.
            Det är en diskussion som säkert kommer att påverka de frågor vi
            debatterar i dagens betänkande. I de här överläggningarna skall
            man speciellt ta en titt på hur skattepolitiken skall användas
            för att förbättra förutsättningarna för en högre och långsiktigare
            tillväxt och sysselsättning.
          </note>
          <note>
            Man undersöker hur man stimulerar arbete, företagande, utbildning
            och sparande. Sedan skall allt detta sammanföras med sund samhällsekonomi
            och starka offentliga finanser.
          </note>
          <note>
            Det får inte äventyra den höga kvaliteten inom skolan, vården
            och omsorgen. Det får inte heller leda till att klyftorna ökar
            i vårt samhälle. Målet är att knyta samman de sakfrågor och områden
            som hör hemma i diskussioner rörande ett bättre företagsklimat
            och långsiktig tillväxt. Där hör företagsskatten självklart hemma.
          </note>
          <note>
            När det sedan gäller reservationerna, herr talman, pågår som
            sagt var ett flertal utredningar, och andra utredningsförslag
            bereds vidare. Det har ett avgörande inflytande på den fortsatta
            behandlingen av de frågor som reservanterna tar upp i sina frågeställningar.
            Därför anser vi från socialdemokraterna att det arbete som pågår
            för att på ett bättre sätt belysa de olika sakfrågorna bör få
            fortsätta, om vi nu inte tar ställning till dem, så att vi får
            möjlighet att komma tillbaka till en förnyad debatt med ett bättre
            och mer samlat underlag för beslut. Det gäller förstås också de
            frågor som hör hemma i skattesamtalen.
          </note>
          <note>
            Låt mig ändå reflektera över en del reservationer.
          </note>
          <note>
            När det gäller konkurrenssituationen i förhållande till andra
            länder bör det sägas att vi i Sverige har en konkurrenskraftig
            företagsskattenivå på 28 %. Den kan jämföras med Storbritanniens
            som ligger på 31 %
          </note>
          <note>
            eller Nederländernas på 35 %. När det sedan gäller
          </note>
          <note>
            Tyskland skall man nog vara lite avvaktande på grund av deras
            arbete med ett förslag till en bolagsskatt på
          </note>
          <note>
            35 %.
          </note>
          <note>
            När det gäller yrkesfiskaravdraget delar jag uppfattningen att
            det tar lång tid att få fram ett utrett underlag till beslut i
            frågan. Det var just en begäran från Sveriges riksdag. Men nu
            när utredningen är klar och beredningen av frågan fortgår känner
            vi att det skulle se underligt ut om vi skyndade på den, eftersom
            vi från riksdagen beställt ett så belyst underlag som möjligt
            just för att vi här i kammaren skall kunna enas om ett beslut
            i den här långdragna frågan. Vi socialdemokrater vill därför avvakta
            den pågående beredningen.
          </note>
          <note>
            Förmögenhetsskatterna är också en del i de skatteöverläggningar
            som hålls mellan regeringen och de andra partierna. Därför vill
            inte jag nu gå in i någon form av ställningstagande. Men regeringen
            har deklarerat att man under den här mandatperioden kan tänka
            sig att göra ändringar i förmögenhetsskatterna.
          </note>
          <note>
            Frågan om begreppet arbetande kapital och den gränsdragning som
            finns mellan olika aktieslag i förmögenhetsbeskattningen tycker
            jag det är bra om vi försöker följa upp så mycket som möjligt
            så att, som reservanterna säger, de som skall betala verkligen
            betalar förmögenhetsskatt. Här har utskottet också drivit på och
            krävt av regeringen att man skall göra en ordentlig genomlysning
            av problemet för att hitta en långsiktig lösning.
          </note>
          <note>
            En god tillväxt och ett bra företagsklimat är något som alla
            i den här kammaren vill uppnå, men det finns en ganska så stor
            skillnad i synen på vad som bör göras. Vissa anser att vi har
            ett dåligt företagsklimat med alldeles för höga skatter på företagen.
          </note>
          <note>
            Frågorna blir då: Hur kan det komma sig att vi nu kan blicka
            tillbaka på ett år då vi har fått drygt 100 000
          </note>
          <note>
            nya arbeten och där räntan och inflationen ligger rekordlågt?
            Hur kan det komma sig i ett företagsklimat som är så dåligt som
            vissa säger? Hur kan det komma sig att Sweden Agency, ett företag
            som arbetar med utländska investeringar i Sverige, ger Sverige
            högsta betyg när det gäller satsning på forskning och utveckling,
            ökat sparande inom landet, antal elever per lärare, hänsyn till
            aktieägare, socialt ansvarstagande, antal verksamma patent, m.m.?
            Skulle det vara ett bevis på ett land som har dåligt företagsklimat
            och dåliga förutsättningar för en långsiktig tillväxt?
          </note>
          <note>
            Med det, herr talman, yrkar jag bifall till utskottets hemställan
            och avslag på reservationerna.
          </note>
          <note type="speaker">
            Anf. 161 CARL ERIK HEDLUND (m) replik:
          </note>
          <note>
            Herr talman! Jag noterade att jag skulle börja med att ge Lars
            U Granberg en eloge. Det är första gången en företrädare för socialdemokraterna
            i en debatt om företagsskatter inte säger att vi har det bästa
            företagarklimatet och att vi har det så fantastiskt här. Lars
          </note>
          <note>
            U Granberg sade vid flera tillfällen att han är positiv till
            att vi skall förbättra företagarklimatet. Då finns det ju mer
            att göra. Tidigare har det inte funnits någonting enligt andra
            företrädare.
          </note>
          <note>
            Men mot slutet kom vi tillbaka till att det är så bra i det här
            landet. Det växer så det knakar. Det är inte en bild som överensstämmer
            med vad de upplever som jobbar i näringslivet, framför allt är
            det inte en bild som stämmer med de företag som flyttar ut ur
            landet och de företagare som säljer och flyttar ut ur landet.
            Vi har ju haft den här utflyttningen länge.
          </note>
          <note>
            Jag skulle vilja fråga Lars U Granberg: Varför finns det så få
            mellanstora företag i Sverige nuförtiden? Jämfört med praktiskt
            taget alla länder som jag känner till har vi en extrem struktur.
            Vi har många små företag, extremt små företag. Sedan har vi ett
            antal stora företag. Däremellan har vi ingenting. Det är det som
            är kärnan för att det skall kunna bli tillväxt, att vi har mellanstora
            företag. Men de har försvunnit. Tror Lars U Granberg att det finns
            något samband mellan bl.a. skatten på förmögenhet, dubbelbeskattning,
            arvsskatt och sådant och att dessa företag har lämnat landet?
          </note>
          <note type="speaker">
            Anf. 162 LARS U GRANBERG (s) replik:
          </note>
          <note>
            Herr talman! Carl Erik Hedlund säger att jag först var kritisk
            till det företagsklimat som råder och att jag sedan kom tillbaka
            och hyllade det. Jag tror att man som politiker skall passa sig
            för att hamna i en sorts fålla där allting är bra. Även det som
            är bra kan ju förbättras. Vad jag har visat är lite siffror som
            nyligen har presenterats - inte från Regeringskansliet utan från
            andra, ganska opartiska, personer och institut.
          </note>
          <note>
            Carl Erik Hedlund nämnde företagssidan men jag vill inte gå in
            på den saken. Det här är ju en del av de skattediskussioner som
            vi har. Vi vill hitta fram till en bred uppgörelse här i kammaren
            för att kunna förbättra, och kanske också utveckla, de små företagen
            så att de blir större; detta för att få fler medelstora företag.
          </note>
          <note>
            En intressant fråga som jag skulle vilja ställa till
          </note>
          <note>
            Carl Erik handlar om det här med neutralitet mellan olika länder
            och skatter för företagen. I en interpellationsdebatt i går med
            moderaten Olle Lindström och näringsministern drev Olle Lindström
            linjen att man skulle harmonisera skatterna med Ryssland. Det
            är en intressant vinkel vad gäller den moderata politiken om man
            nu har övergett Nya Zeeland för att i stället vända sig till Ryssland.
            En liten kommentar skulle vara bra, Carl Erik Hedlund!
          </note>
          <note type="speaker">
            Anf. 163 CARL ERIK HEDLUND (m) replik:
          </note>
          <note>
            Herr talman! Jag har ingen anledning att gå in på den debatten
            eftersom jag inte deltog i den. Jag har inte heller lyssnat på
            den eller läst referatet. För egen del, och även för Moderata
            samlingspartiets del, kan jag dock säga att vi inte strävar efter
            någon skatteharmonisering över huvud taget, vare sig med Ryssland
            eller inom EU. I stället tycker vi att länder skall kunna konkurrera
            med effektiva och bra skattesystem. Med denna institutionella
            konkurrens kan de länder som har den bästa mixen lyckas bra.
          </note>
          <note>
            Jag fick inget annat svar på min fråga annat än något om att
            diskussioner nu är på gång utanför denna kammare - utanför riksdagen
            där valda ombud för
          </note>
          <note>
            Sveriges folk skall prata och bestämma saker och ting. Eftersom
            höga vederbörande - partiledare eller företrädare för partierna
            och regeringsföreträdare -
          </note>
          <note>
            sitter i ett annat rum och diskuterar skall de 349 ledamöterna
            inte ha någon uppfattning. Det kunde väl vara en vägledning för
            de här förhandlarna om riksdagen fattade beslut i någon av de
            frågor som vi har lagt fram. I stället säger man att utredningar
            är på gång etc.
          </note>
          <note>
            Det är konstigt att det alltid utreds så mycket när det skall
            göras förbättringar för företagen. När det däremot gäller försämringar
            brukar det vara fråga om omedelbara stoppregler, retroaktiv beskattning
            osv.
          </note>
          <note>
            Detta tyder på en attityd som inte är särskilt trevlig.
          </note>
          <note>
            Sedan har jag en fråga om någonting helt annat som berör både
            Lars U Granbergs och mitt intresse för idrotten. Det gäller frågan
            om avdrag för sponsring som tas upp i en av motionerna. Vem är
            bäst att bedöma om en sponsringsinsats är till nytta för företaget
            - företaget och företagsledningen eller skattemyndigheten? Företaget
            står faktiskt för 72 % av kostnaden!
          </note>
          <note type="speaker">
            Anf. 164 LARS U GRANBERG (s) replik:
          </note>
          <note>
            Herr talman! Jag tar den sista frågan först. Jag tror att det
            är farligt att gå den väg som moderaterna vill gå. Det skulle
            öppna för möjligheter att yrka på avdrag i stort sett för gåvor.
            Det är den verkan som det skulle få. Mitt svar på frågan är att
            jag än i dag vill hålla fast vid att skattemyndigheterna är bäst
            på att bedöma detta. Jag tror nämligen mera på den modellen.
          </note>
          <note>
            Sedan gäller det skattesamtalen. Att Carl Erik
          </note>
          <note>
            Hedlund kan tycka att det är dumt att jag inte här kan slå fast
            en linje för vad vi socialdemokrater på många områden tycker i
            denna kammare är något som må stå för honom. Å andra sidan är
            Carl Erik Hedlunds parti också inbjudet till skattesamtalen. Ni
            får ju delta i dem och därmed påverka och vara med. Därför kan
            jag inte förstå kritiken på den punkten.
          </note>
          <note>
            Vi kommer att hamna i den situationen att vi senare får diskutera
            de här frågorna; det är jag ganska övertygad om. Jag hoppas att
            moderaterna då finns med i de samtalen.
          </note>
          <note>
            Skatteharmoniseringen tog jag upp. I reservation 1
          </note>
          <note>
            kritiserar ni den bolagsskatt som finns. Ni tycker att den är
            för hög. Det har ju varit en liten debatt om den saken här mellan
            Per Rosengren och Kristdemokraternas och Moderaternas företrädare.
            Ni tycker, som sagt, att bolagsskatten är för hög. Av detta drog
            jag slutsatsen - Carl Erik Hedlund kan ju läsa protokollet
          </note>
          <note>
            - att Moderaterna har uttalat att man vill harmonisera skatterna
            med Ryssland. Man har lämnat Nya Zeeland och väljer i stället
            Ryssland.
          </note>
          <note type="speaker">
            Anf. 165 ROLF KENNERYD (c) replik:
          </note>
          <note>
            Herr talman! Lars Granberg delgav oss en del synpunkter på jämförelser
            mellan å ena sidan 60- och
          </note>
          <note>
            70-talen och å andra sidan nuläget när det gäller tillväxt och
            företagsklimat. Så långt håller jag gärna med
          </note>
          <note>
            Lars Granberg. Det är naturligtvis en ganska komplicerad helhetsbild
            som reglerar detta, med många ingående faktorer. Jag kan t.o.m.
            vara med så långt som till att det kanske är så att skattefrågorna
            har tillmätts alltför stor betydelse i den allmänna debatten.
            Ändå är det väl så att framför allt internationaliseringen, som
            betydligt har ändrat förutsättningarna från dåtid till nutid,
            gör att skattefrågorna har väsentligt större betydelse nu än vad
            de hade då, främst med avseende på de lättrörliga skattebaser
            som vi bl.a.
          </note>
          <note>
            behandlar i det här betänkandet. Det gäller då exempelvis förmögenhetsbeskattningen
            och kapitalbeskattningen i vid bemärkelse; här närmast exemplifierat
            med lättnader i ägarbeskattningen.
          </note>
          <note>
            Tveklöst är det väl så att det bara finns en riktning för Sveriges
            vidkommande när det gäller den harmonisering som ändå måste ske
            framöver. Det är närmast takten i denna förändringsprocess som
            det är fråga om. Jag skulle gärna vilja höra Lars Granbergs reaktion
            på detta resonemang. Dessutom vill jag erinra om frågan i mitt
            huvudanförande, vilken jag inte behöver upprepa.
          </note>
          <note type="speaker">
            Anf. 166 LARS U GRANBERG (s) replik:
          </note>
          <note>
            Herr talman! Jag tar Rolf Kenneryds fråga först.
          </note>
          <note>
            Egentligen hör den hemma i ett annat betänkande.
          </note>
          <note>
            Rolf Kenneryd kanske kan dra sig till minnes att den frågan var
            lite av en vals i utskottet - frågan flyttades hit och dit. Jag
            skulle vilja säga att den som väntar på något gott inte väntar
            för länge men det är kanske att sticka ut hakan alltför långt.
            Vi har ju väntat ganska länge i den här frågan.
          </note>
          <note>
            Jag har inget svar att ge. Lisbeth Staaf-Igelström är den som
            har hand om frågan i vårt utskott. Om
          </note>
          <note>
            Rolf kan avvakta till i morgon kan han nog få ett besked då,
            antingen av Lisbeth eller också av mig. Vi har diskuterat saken
            men jag har inte i dag i huvudet när frågan skall tas upp igen.
          </note>
          <note type="speaker">
            Anf. 167 ROLF KENNERYD (c) replik:
          </note>
          <note>
            Herr talman! Jag är naturligtvis medveten om att vi gemensamt
            har kommit överens om att detta skall hamna i ett annat betänkande.
            Jag har själv drivit fram frågan för att det inte skulle bli avslag
            beträffande det betänkande som vi nu diskuterar.
          </note>
          <note>
            Vad som är väldigt angeläget tycker jag är att alla som är berörda
            av frågan om reavinstbeskattningen vad gäller både näringsfastigheter
            och fastigheter i övrigt är väl värda ett besked. Det hastar.
            Därför hoppas jag att betänketiden blir så kort som möjligt.
          </note>
          <note type="speaker">
            Anf. 168 LARS U GRANBERG (s) replik:
          </note>
          <note>
            Herr talman! Jag kan försäkra Rolf Kenneryd om att jag har fört
            en diskussion med finansen men jag har inte i huvudet vid vilken
            tidpunkt finansen skall presentera detta. Rolf Kenneryd kan få
            det beskedet i morgon.
          </note>
          <note>
            Jag återkommer till frågan om tillväxten. Jag försökte lite grann
            hävda att det är fel att göra en så vid jämförelse på så kort
            tid. Jag tror att det som Rolf sade stämmer, alltså att vi när
            vi internationaliserades mera blev betydligt mer utsatta. Det
            är därför som regeringen har lämnat dörren öppen för att under
            nuvarande mandatperiod kunna diskutera kapitalbeskattningen och
            förmögenhetsskatterna. Därför är det intressant för oss att följa
            skattediskussionerna. Jag får säga samma sak som jag sade till
            Carl Erik Hedlund, nämligen att jag hoppas att så många partier
            som möjligt kan stanna kvar så länge som möjligt i de skattediskussioner
            som förs; detta för att få en bred uppgörelse som sedan kan diskuteras
            här i kammaren.
          </note>
          <note type="speaker">
            Anf. 169 KENNETH LANTZ (kd) replik:
          </note>
          <note>
            Herr talman! Jag skulle vilja återkomma dit där
          </note>
          <note>
            Rolf Kenneryd började, på 50- och 60-talet. Det var en imponerande
            tillväxt. Man kan fråga sig vad vi skall göra för att uppnå detsamma.
            Hur länge skall vi vänta på de konkreta åtgärderna? Vi hör att
            vi skall vänta på fiskeriavdraget, vi skall vänta på förmögenhetsskatteändringen
            och kanske mångt mycket mer.
          </note>
          <note>
            Även om inte Granberg företräder regeringen är det ändå ett regeringsparti,
            och därför bör han kunna ha bättre kontakt än vi övriga här i
            riksdagen och kunna ge oss en vink om hur länge vi länge skall
            behöva vänta på beskeden.
          </note>
          <note>
            Det pågår skattesamtal. Det var utifrån dem man skulle göra överenskommelser.
            Inte skall vi behöva läsa att det sker överenskommelser med andra
            partier utanför dessa samtal.
          </note>
          <note>
            Min fråga är: Hur länge skall vi behöva vänta?
          </note>
          <note type="speaker">
            Anf. 170 LARS U GRANBERG (s) replik:
          </note>
          <note>
            Herr talman! Kenneth Lantz har rätt i att jag inte ingår i regeringen,
            och därför skall han kanske inte sätta upp den dagordningen med
            alla dessa frågor som dimper ned i Sveriges riksdag. Jag vill
            inte gå in på det. Jag tycker att det är lite magstarkt om jag
            skall stå i talarstolen och ange någon tid.
          </note>
          <note>
            Kenneth Lantz säger att jag som ingående i det socialdemokratiska
            partiet skulle ha så stort inflytande och stor insikt. Det är
            en stor vinst med de skattesamtal som pågår. Kenneth Lantz och
            hans parti har säkert tillgång till de diskussioner som förs precis
            på samma sätt som jag har som tillhör regeringspartiet.
          </note>
          <note>
            Det är en styrka och en fördel. Återigen: Jag hoppas att även
            kd finns kvar i diskussionerna länge.
          </note>
          <note type="speaker">
            Anf. 171 KENNETH LANTZ (kd) replik:
          </note>
          <note>
            Herr talman! Jag tackar för att Granberg har noterat att vi har
            beteckningen kd, inte längre kds. Det uppskattar jag.
          </note>
          <note>
            Låt mig gå tillbaka till skattesamtalen och fråga om Granberg
            är medveten om de samtal som försiggår nere i Danmark. Man talar
            om att eventuellt instifta en fristat skattemässigt för företagarna.
            Hur kommer den konkurrensen att slå för våra, inte minst skånska,
            företag som då har ganska enkelt att flytta sitt säte från Malmö,
            Helsingborg, Kristianstad över till den själländska jorden?
          </note>
          <note type="speaker">
            Anf. 172 LARS U GRANBERG (s) replik:
          </note>
          <note>
            Herr talman! Just den fråga som Kenneth Lantz tar upp har faktiskt
            s-gruppen i skatteutskottet haft anledning att diskutera. Vi har
            gjort en resa till Danmark och tagit upp den diskussionen med
            det danska utskott som har hand om dessa frågor. Det var en väldigt
            stor förvåning. De har aldrig hört talas om något sådant. De skulle
            kontakta oss direkt om något sådant dök upp. Jag vill inte kommentera
            det mer. Vi har fört det på tal med danskarna. Vi från Sveriges
            sida, åtminstone jag som riksdagsledamot och inte en del av regeringen,
            ser allvarligt på om vi får någonting sådant så pass nära oss.
            Från min horisont uppe i
          </note>
          <note>
            Norrbotten kan jag säga att vi haft en del problem med gränshandelsfrågorna.
            Sådant skulle försämra situationen i Danmark.
          </note>
          <note type="speaker">
            Anf. 173 JOHAN PEHRSON (fp) replik:
          </note>
          <note>
            Herr talman! Jag vill uppehålla mig vid takt och prioritering
            i arbetet med att se över svenskt skattesystem och försöka anpassa
            det lite till den verklighet vi nu lever i. Jag vill gärna framhålla
            att jag är jättetacksam att socialdemokraterna vill diskutera
            skattepolitik med även andra partier i riksdagen än Miljöpartiet
            och Vänsterpartiet. Därför tycker jag att skattesamtalen är väldigt
            bra. Om man är väldigt noggrann blir man ibland också väldigt
            långsam. Medan vi är väldigt långsamma händer det saker i verkligheten
            som kan vara väldigt negativa.
          </note>
          <note>
            Jag skulle vilja fråga om det finns någon chans att
          </note>
          <note>
            Lars U Granberg kan släppa lite grann och tala om vilken sorts
            prioritering man har, om det finns vissa skatter som är mindre
            skadliga än andra vad gäller förekomsten, tillkomsten och uppmuntrandet
            av tillväxt och nya jobb. Finns det någon sådan prioritering?
            Det har kommit fram en del förslag om att man skall förlänga den
            tillfälliga lilla svackan för de människor som har små inkomster.
            Kan det tänkas att det finns andra skatter som är mer skadliga?
            Jag tänker exempelvis på straffskatten på investeringar. Kan det
            vara så att man tycker att det är dumt att ha den om man vill
            ha fler investeringar? Jag avser dubbelbeskattningen på aktier,
            för att vara extra tydlig. Tycker
          </note>
          <note>
            Lars U Granberg att det väsentliga är att se på den totala beskattningen
            av aktieutdelningen, dvs. den beskattning som sker i bolaget till
            28 %, som är en relativt låg siffra, adderat med den ytterligare
            beskattning som sker en andra gång i vårt land på dessa investeringar?
            Det är ändå det totala uttaget av skatt på riskkapital som är
            det relevanta.
          </note>
          <note type="speaker">
            Anf. 174 LARS U GRANBERG (s) replik:
          </note>
          <note>
            Herr talman! Jag vill inte säga någonting om det.
          </note>
          <note>
            Jag kan inte gå in på de frågorna, för det är inte jag som sitter
            på Finansdepartementet och lägger upp dagordningen, utan det sköts
            ju därifrån. Vi får rapporter framöver om vad diskussionen handlar
            om och vad den kommer att landa i.
          </note>
          <note>
            Johan Pehrson tar upp frågan vilka skatter som är skadliga för
            företagen. Jag skulle vilja peka på en sak som Johan Pehrson tog
            upp i sitt eget huvudanförande. Han pekade på Irland som någon
            sorts mönsterland i fråga om skatter. Jag tror att det är farligt
            -
          </note>
          <note>
            precis som i den fråga som Kenneth Lantz tog upp om Danmark -
            att gå på en linje där vi anpassar oss mot länder med skattedumpning,
            som Irland. Då har vi snabbt ryckt sönder stabiliteten inom den
            europeiska gemenskapen vad gäller att kunna få någon fart på företagande.
            Det tror jag att Folkpartiet får passa sig väldigt noga för att
            driva fram som en linje och hålla
          </note>
          <note>
            Irland som någon sorts föregångsland.
          </note>
          <note type="speaker">
            Anf. 175 JOHAN PEHRSON (fp) replik:
          </note>
          <note>
            Herr talman! Det har jag verkligen inte gjort, utan jag pekade
            snarare ut Sverige som ett föregångsland.
          </note>
          <note>
            Sänkningen av bolagsskatten till 28 % i första ledet har lett
            till att vi nästan fördubblat skatteinkomsterna på det här området.
            Exemplet Irland visar att man har lyckats få in väldigt mycket
            mer skattepengar trots att man har sänkt skatten. Det kan vara
            ett sätt. En del hävdar att sänkt skatt på kapital är dåligt,
            för man förlorar kortsiktigt. Det är ett statiskt tänkande. Men
          </note>
          <note>
            Sveriges eget exempel och även Irlands är ett bevis på motsatsen.
            Då tänkte jag att det kan ge en känsla av att det kan finnas något
            att hämta här. Vissa skatter som man kan tycka per definition
            är obehagliga att sänka, därför att det ser ut att gynna de rika,
            faktiskt kan gynna väldigt många människor som i dag är arbetslösa
            i och med att det skapar förutsättningar för fler och växande
            företag och fler nya jobb.
          </note>
          <note>
            Tycker Lars U Granberg att det är rimligt att vi bara jämför
            skattesatsen 28 % i första ledet, eller skall vi se på hela beskattningen
            och vad det är som verkligen påverkar investeringsviljan i vårt
            land?
          </note>
          <note type="speaker">
            Anf. 176 LARS U GRANBERG (s):
          </note>
          <note>
            Herr talman! Sista frågan först. Jag tar Tyskland som exempel
            som har haft en egentlig beskattning på bolag på 19 %. Trots det
            har Tyskland tappat väldigt mycket av investeringar. Så det finns
            ingen direkt koppling däremellan. Vi har i dag 28 %. I Tyskland
            har man lagt fram ett förslag om en eventuell ny bolagsskatt på
            35 %. Så den kopplingen att om vi skulle sänka lite grann kanske
            vi skulle spilla över och tillbaka har jag lite svårt för. Det
            gäller alla skatter. Det var just där problematiken fanns - jag
            skall inte bli tjatig men går tillbaka lite historiskt - med den
            senaste borgerliga regeringen i Rosenbad.
          </note>
          <note>
            Det finns ingen säkerhet i att man växlar skatter mot nya jobb
            eller någonting annat. Men om man gör det så får man räkna på
            att kanske ligga ute med stora förluster på intäktssidan under
            en lång tid, tills det kanske ger en intäkt i form av nya jobb
            eller nya företag.
          </note>
          <note>
            Jag var inne på det lite grann i mitt huvudanförande, att man
            skall vara lite försiktig när man använder skattesänkningar som
            någon sorts drivmedel. Det är lätt att man hamnar på en väldigt
            osäker väg där det är väldigt svårt att beräkna någon eventuell
            effekt.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            11 § Insolvensrättsliga frågor
          </note>
          <note>
            Föredrogs
          </note>
          <note>
            Lagutskottets betänkande 1998/99:LU11
          </note>
          <note>
            Insolvensrättsliga frågor
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut skulle fattas den 18 mars.)
          </note>
          <note>
            12 § Historiska arrenden
          </note>
          <note>
            Föredrogs
          </note>
          <note>
            Lagutskottets betänkande 1998/99:LU12
          </note>
          <note>
            Historiska arrenden
          </note>
          <note type="speaker">
            Anf. 177 ELIZABETH NYSTRÖM (m):
          </note>
          <note>
            Herr talman! Som framgår av lagutskottets betänkande LU12 Historiska
            arrenden är det utskottets mening att det finns behov av en kartläggning
            av i vilken utsträckning frivilliga överenskommelser om friköp
            ägt rum och om det alltjämt kan anses föreligga intresse av lagstiftning
            om friköp av historiska arrenden.
          </note>
          <note>
            Ett särskilt yttrande av Moderaterna har fogats till betänkandet,
            där vi pekar på några förhållanden som enligt vår mening även
            bör kunna belysas i samband med kartläggningen.
          </note>
          <note>
            De historiska arrendena utgörs ofta av mark som ingår i ett fideikommiss.
            Skulle den kartläggning som utskottet föreslår visa att det föreligger
            intresse av en lagstiftning om friköpsrätt så finns det också
            skäl att överväga vissa justeringar när det gäller reglerna kring
            fideikommiss.
          </note>
          <note>
            Fideikommissinstitutet innebär nämligen att viss egendom bildar
            en särskild förmögenhetsmassa som inte får överlåtas, pantsättas
            eller tas i anspråk för betalning av skulder. En avyttring förutsätter
            därför särskilt tillstånd enligt 1972 års permutationslag. Ett
            sådant tillstånd får lämnas endast om bestämmelsen i stiftelseurkunden
            på grund av ändrade förhållanden ej längre kan följas, om bestämmelsen
            blivit uppenbart onyttig eller uppenbart stridande mot utfärdarens
            avsikter, eller om det föreligger annat särskilt skäl.
          </note>
          <note>
            Från Moderata samlingspartiets sida tycker vi att det vore olyckligt
            om en fideikommissinnehavare, trots en vilja att avyttra egendomen
            eller en del av den, skulle ha nekats tillstånd enligt permutationslagen,
            medan däremot en önskan från en arrendator att friköpa sin arrendedel
            ges företräde framför de inskränkningar som enligt stiftelseurkunden
            gäller för avyttring av marken. Det går inte att bortse från det
            faktum att marken, om den säljs i sin helhet eller i större delar,
            i vissa fall betingar ett högre värde än om den säljs uppstyckad
            i mindre delar som tidigare utgjorts av arrenden. Det kan därför
            vara en uppenbar nackdel för fideikommissinnehavaren att tvingas
            sälja marken till arrendatorn trots att han tidigare har nekats
            tillstånd att sälja marken till en annan köpare. Vi menar därför
            att även dessa frågor bör övervägas inom ramen för den övriga
            kartläggningen.
          </note>
          <note>
            Avslutningsvis, herr talman, yrkar jag bifall till lagutskottets
            betänkande men vill alltså samtidigt peka på vikten av att man
            beaktar skrivningen i det särskilda yttrandet.
          </note>
          <note type="speaker">
            Anf. 178 WILLY SÖDERDAHL (v):
          </note>
          <note>
            Herr talman! Jag vill börja med att uttrycka min glädje över
            lagutskottets välvilliga behandling av motionerna i ärendet om
            friköp av historiska arrenden. Det är väl inte alla nya ledamöter
            förunnat att redan första motionsomgången få ett bifall från ett
            enigt utskott.
          </note>
          <note>
            Jag har haft förmånen att få lyssna på mina farföräldrar och
            morföräldrar när de har berättat om sin uppväxt i början av detta
            sekel. Min farfar försörjde sig under en tid som statare. Det
            har också varit en stor förmån att få höra, och för den delen
            också se, hur de på olika sätt med framgång kämpat mot detta djupt
            orättvisa och feodala system. Det är otillständigt att det än
            i dag finns enstaka rester kvar av det feodala systemet.
          </note>
          <note>
            Med morgondagens beslut i denna kammare ges regeringen möjlighet
            att undanröja en sådan rest. Jag utgår från att regeringen utnyttjar
            denna möjlighet och återkommer med ett förslag som gör det möjligt
            att friköpa historiska arrenden. Det handlar inte i första rummet
            om en ekonomisk fråga. Det handlar mer om en mänsklig och medborgarrättslig
            fråga.
          </note>
          <note>
            Den utredning som aviseras i utskottets yttrande tror jag kommer
            att ge klart besked att friköp av historiska arrenden äntligen
            kan bli verklighet och att statsministerns ord i regeringsförklaringen
            - "Steget in i 2000-talet skall tas med en politik som ökar rättvisan
            i Sverige" - också skall gälla för den lilla grupp som fortfarande
            förvägrats att friköpa den jord som de brukat i generationer.
          </note>
          <note>
            Med dessa ord, herr talman, vill jag än en gång uttrycka min
            glädje över ett enigt lagutskotts betänkande och yrka bifall till
            detsamma.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            13 § Homosexuella och barn
          </note>
          <note>
            Föredrogs
          </note>
          <note>
            Lagutskottets betänkande 1998/99:LU13
          </note>
          <note>
            Homosexuella och barn
          </note>
          <note type="speaker">
            Anf. 179 TASSO STAFILIDIS (v):
          </note>
          <note>
            Herr talman! Inledningsvis vill jag läsa några rader ur brev
            från barn som växt upp med homosexuella föräldrar.
          </note>
          <note>
            Så här skriver Andreas: "Hej, jag heter Andreas och är 13 år.
            Jag har levt med två mammor under nästan hela min livstid. När
            jag var mindre tyckte jag att den enda skillnaden mellan att ha
            två mammor eller en mamma och en pappa var att när man har två
            mammor, så är det ju två som tjatar på en att borsta tänderna.
            Senare ville jag ha en pappa för att ha någon att spela fotboll
            med. Men strax efter det träffade min mamma en kvinna som gärna
            spelade fotboll med mig, då ändrade jag uppfattning om det.
          </note>
          <note>
            I skolan så vet de flesta att jag har homosexuella föräldrar
            och det är ingen som retar mig för det. De flesta kommenterar
            det inte ens."
          </note>
          <note>
            Herr talman! 23-åriga Lisa skriver så här: "Hej!
          </note>
          <note>
            Har tänkt på vad jag vill skriva om min lesbiska uppväxt. Om
            jag i dag ser tillbaka på hur det har varit att växa upp i ett
            lesbiskt hem, måste jag säga att det var mycket positivt. Genom
            att ha blivit uppfostrad av personer som lever på ett annorlunda
            sätt i samhället tycker jag att jag har lärt mig att se skillnader
            och förstå olika grupper bättre.
          </note>
          <note>
            Könsrollerna försvinner helt i en familj som bara består av kvinnor.
            Det blir en självklarhet att mammor både kan laga mat och mecka
            med bilen. Att jag har sluppit få inpräntat i mig 'Det gör mamma
            och det gör pappa' är värdefullt. Det är en bra grund att stå
            på för att själv skapa jämlika relationer i framtiden."
          </note>
          <note>
            Jag vill avsluta med att läsa ur det brev som 16-
          </note>
          <note>
            åriga Felicia skrivit: "Det finns en kvinna som känner mig bäst
            av alla. Hon som jag inte skulle klara mig utan. Hon som alltid
            finns där när jag behöver henne.
          </note>
          <note>
            Hon är min bästa vän. Hon som födde mig till den här världen.
          </note>
          <note>
            Min mamma är lesbisk. Det har hon alltid varit för mig. Det är
            inget konstigt med det. Det är en tillgång i mitt liv. Det ger
            mig erfarenheter jag inte delar med så många.
          </note>
          <note>
            När jag var yngre bodde mamma och pappa i samma hus. Jag föddes
            i samband med deras skilsmässa, och de ville hålla ihop familjen
            för min och mina systrars skull. Vid fem års ålder bodde jag i
            en tvålägenhetsvilla tillsammans med mamma, pappa, syskon och
            mammas flickvän.
          </note>
          <note>
            Att mamma och pappa alltid hållit sams har betytt väldigt mycket
            för mig. Även om jag så gott som alltid har bott med mamma, har
            pappa alltid funnits där.
          </note>
          <note>
            Jag tror att min mors homosexualitet främst gör mig mera öppen
            för andra synsätt och ger mig en bättre förmåga att genomskåda
            folks fördomar. Jag vet att kärlek inte handlar om kropp utan
            om själ, så vilket kön det är på den kropp min blivande själsvän
            besitter är i det stora hela oväsentligt."
          </note>
          <note>
            Herr talman! Dessa brev kan man läsa i dess helhet i Ann-Marie
            Helmadotters och Ann-Christine
          </note>
          <note>
            Jansons Handbok för homosexuella föräldrar.
          </note>
          <note>
            Motionerna som behandlas i betänkandet LU13
          </note>
          <note>
            handlar just precis, som Felicia skriver, om själ, inte om kropp.
            De handlar om kärlek, om gränslös kärlek oavsett sexuell orientering
            eller sexuell tillhörighet.
          </note>
          <note>
            Motionerna handlar om att homo- och bisexuella fortsättningsvis
            inte skall diskrimineras i lagstiftningen. Men vad är då diskriminering?
          </note>
          <note>
            Ur Folkhälsoinstitutets Homosexuellas rättigheter läser jag följande:
            Det finns flera förklaringar till ordet diskriminering. En enkel
            förklaring är att en person utan godtagbart skäl behandlar någon
            sämre än andra. Diskriminering är alltså att missgynna eller särbehandla.
          </note>
          <note>
            De bakomliggande skälen har ofta sitt upphov i
          </note>
          <note>
            - en tro att mänskligheten kan delas upp i avskilda grupper efter
            något kriterium, t.ex. ras vid rasism
          </note>
          <note>
            - en åsikt att vissa grupper är underlägsna, mindre naturliga
            än andra, t.ex. judar och homosexuella för nazister
          </note>
          <note>
            - en uppfattning att den överlägsna - alltså den
          </note>
          <note>
            "naturliga" - gruppen skall regera över - vara tongivande - den
            underlägsna - eller "onaturliga"
          </note>
          <note>
            - gruppen, t.ex. manligt och kvinnligt kön vid sexism.
          </note>
          <note>
            Herr talman! Diskriminering kan ske öppet eller dolt. Öppen diskriminering
            kan ta sig många former.
          </note>
          <note>
            Misshandel, ofredande, förtal, förolämpningar m.m.
          </note>
          <note>
            är vanliga former. Den mest utbredda diskrimineringen är tystnaden
            om homosexuella. Detta kan också beskrivas så, att man i samhället
            och umgängeslivet räknar med att alla individer är heterosexuella
            och därigenom inte "ser" homosexuella.
          </note>
          <note>
            Herr talman! Det blir allt vanligare att homo- och bisexuella
            väljer att bli föräldrar. I takt med öppenheten i samhället har
            också våra egna spärrar och vår egen homofobi börjat ge vika.
            En undersökning från
          </note>
          <note>
            USA visar att 70 % av de lesbiska kvinnorna och
          </note>
          <note>
            54 % av de homosexuella männen önskar sig barn.
          </note>
          <note>
            Många homo- och bisexuella har redan barn från tidigare heterosexuella
            relationer, och nu väljer alltfler att skaffa barn med sin partner
            eller som ensamförälder. Ett liv med barn står inte längre i motsats
            till ett liv som homosexuell.
          </note>
          <note>
            När man fattar beslut om hur en familj skall se ut är det viktigt
            att alltid tala om och alltid utgå från barnets perspektiv och
            sätta barnets bästa, barnets behov, i centrum.
          </note>
          <note>
            Inledningsvis nämnde jag att motionerna ytterst handlar om kärlek.
            Men tyvärr märks inte detta i utskottets betänkande, trots att
            lagutskottet är ett kärleksfullt utskott, herr talman.
          </note>
          <note>
            För två veckor sedan var vi mer än 1 200 personer från riksdag
            och regering som såg Ecce Homoutställningen i Nubiska rummet.
            Elisabeth Ohlsons första bild föreställde bl.a. två lyckliga kvinnor.
            Man kunde också se ett provrör. Om bilden skrev Elisabeth Olson:
            Laila och Marie bor i Jordbro utanför
          </note>
          <note>
            Stockholm. Laila är i sjunde månaden efter att ha låtit inseminera
            sig. En liten Moa föddes två månader senare. Varje barn är ett
            under. Varje älskat barn är ett älskat barn.
          </note>
          <note>
            Yvonne Ruwaidas och Barbro Westerholms motioner handlar just
            om insemination - assisterad befruktning - att homosexuella inte
            skall särskiljas, inte diskrimineras, utan behandlas lika som
            heterosexuella i lagen.
          </note>
          <note>
            Herr talman! I Elisabeth Ohlsons andra bild fick vi se den homosexuella
            familjen: mamma, mamma, pappa och pappa. Det är vad de andra motionerna
            handlar om; återigen att vi inte skall ha en lag som diskriminerar
            människor på grund av deras sexuella orientering. Att ha en förmåga
            att älska en människa av samma kön handlar inte om perversiteter
            och sex.
          </note>
          <note>
            Det handlar om kärlek och åter kärlek.
          </note>
          <note>
            Den svenska lagstiftningen diskriminerar homooch bisexuella i
            flera olika avseenden, och detta är mest påfallande i lagstiftningen
            om föräldraskap. I
          </note>
          <note>
            vår motion L409 begär vi ett tillkännagivande om att regeringen
            snarast skall tillsätta den av riksdagen våren 1998 begärda förutsättningslösa
            utredningen om situationen för barn i homo- och bisexuella familjer.
          </note>
          <note>
            Herr talman! Det är med glädje jag kan konstatera att regeringen
            den 4 februari i år beslutade att tillkalla en parlamentarisk
            kommitté med uppgift att undersöka och analysera villkoren för
            barn i homosexuella familjer. Jag vill rikta ett stort tack till
            de personer som har arbetat fram direktivet till utredningen.
            Det är nämligen ett väldigt bra direktiv i stora drag.
          </note>
          <note>
            Jag vill särskilt lyfta fram två saker i direktivet. På sista
            sidans näst sista mening kan vi läsa:
          </note>
          <note>
            "Kommittén skall inhämta synpunkter från Statens medicinsk-etiska
            råd, barnrättsorganisationer och homosexuellas organisationer".
          </note>
          <note>
            Herr talman! Homosexuella föräldrar och barn till homosexuella
            - ja, även de barn som är vuxna i dag -
          </note>
          <note>
            borde också stå med här. Men jag tar för givet att kommittén
            inhämtar synpunkter även från dem som redan i dag lever i det
            som vi nu skall utreda.
          </note>
          <note>
            Sedan vill jag påpeka vikten av att utredningen gärna får bli
            klar redan efter första halvåret år 2000, så att beslutsprocessen
            inte ytterligare fördröjs - om den möjligheten finns, och det
            gör den eftersom uppdraget skall redovisas senast den 1 januari
            2001.
          </note>
          <note>
            Herr talman! I betänkandet ser vi att utskottet avslår alla motioner,
            bl.a. med motiveringen att utskottet bör avvakta resultatet av
            arbetet i utredningen om barn till homosexuella föräldrar samt
            Socialstyrelsens enkätundersökning och uppföljningsarbete vad
            gäller lagstiftningen om insemination.
          </note>
          <note>
            Min önskan och min förhoppning, herr talman, är att ingen skall
            diskrimineras i lagstiftningen, att vi i denna kammare inte skall
            stifta lagar som diskriminerar människor. Hade min och många andras
            önskan fått råda skulle vi därför redan för länge sedan ha genomfört
            de krav som tas upp i motionerna. Så är det inte, i alla fall
            inte än. Vi kommer således att fatta beslut i sak längre fram
            under mandatperioden. Till dess ser jag fram emot utredningarbetet
            i kommittén
          </note>
          <note>
            Barn i homosexuella familjer, till vilken jag har nominerats
            av mitt parti.
          </note>
          <note>
            Nästa vecka har vi justeringssammanträde i lagutskottet och kommer
            att behandla familjerättsliga frågor med ytterligare krav på likställighet
            inför lagen, att alla skall behandlas lika och äger rätt till
            samma mänskliga rättigheter, oavsett om man är hetero-, homo-
            eller bisexuell.
          </note>
          <note>
            Jag vill avsluta mitt anförande, herr talman, med att läsa upp
            ytterligare två utdrag ur Ann-Marie Helmadotters och Ann-Christine
            Jansons Handbok för homosexuella föräldrar, här om hur det är
            att möta samhället utanför familjen. De allra flesta som lever
            öppet har inte stött på några större problem.
          </note>
          <note>
            Så här säger Karin: "Personligen har jag fått revidera många
            av mina egna fördomar om heterosexuella sedan jag fick barn. På
            vår gård finns det en kvinna som är dagmamma. Hon är hemma hela
            dagarna och vet allt om alla. Jag tyckte att hon glodde surt på
            oss båda när vi gick arm i arm med Jon i vagnen när Ann var höggravid.
            Tji, vad jag bedrog mig.
          </note>
          <note>
            När vårt andra barn kom hem från BB var hon en av de första att
            gratulera oss båda. - Jag såg att ni fick en pojke till, grattis!
            Gissa om jag blev häpen."
          </note>
          <note>
            Så här sade Ann: Ibland får jag frågan om vilka som är de största
            problemen med att vara homosexuell förälder. Jag kan ärligt säga
            att de problem som jag och de flesta homosexuella föräldrar upplever
            är -
          </note>
          <note>
            hör och häpna - precis desamma som heterosexuella föräldrar har.
            Eftersom ett av våra barn är ett öronbarn, har vår oro ofta handlat
            om öroninflammationer, feber och sjukhusbesök.
          </note>
          <note>
            Mitt liv handlar om att få tiden att räcka till för mina barn
            och min fru, mitt i slitet med tvätt, disk och andra praktiska
            saker som måste fixas. Jag har aldrig ångrat att vi skaffat oss
            barn. Det är det absolut bästa jag gjort i mitt liv. Jag önskar
            bara att jag kunde arbeta lite mindre så att jag kunde vara med
            mina barn ännu mer."
          </note>
          <note>
            Herr talman! Det är lyckliga människor fulla av kärlek som redan
            lever i det som vi nu skall utreda.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            14 § Vissa frågor rörande arbetslöshetsförsäkringen
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1998/99:AU7
          </note>
          <note>
            Vissa frågor rörande arbetslöshetsförsäkringen
          </note>
          <note type="speaker">
            Anf. 180 HENRIK WESTMAN (m):
          </note>
          <note>
            Herr talman! Vi moderater är som bekant för en allmän obligatorisk
            försäkring som skall ses som ett grundläggande skydd som omfattar
            alla. Vi anser vidare att försäkringen skall vara en omställningsförsäkring
            som skall träda in för att klara övergången från ett arbetet till
            ett annat och inte vara en permanent försörjning.
          </note>
          <note>
            Inte helt förvånande beklagar vi att socialdemokraterna i den
            allmänna "återställningsyran" tog bort den försäkring som den
            borgerliga regeringen infört.
          </note>
          <note>
            Tyvärr är detta dock helt i linje med regeringens handlande i
            övrigt. Man kan fråga sig vem som styr i vårt land. Är det Socialdemokraterna,
            är det Vänsterpartiet och/eller Miljöpartiet eller är det kanske
            facken som styr via Socialdemokraterna? Då det gäller dagens ämne
            arbetslöshetskassorna tror jag att det är det senare alternativet
            som gäller.
          </note>
          <note>
            Alla utom en kassa är knuten till att man måste tillhöra ett
            fack. Självfallet döljer sig en maktfråga i detta. Det gör att
            förändringar är ytterst känsliga, och försvagningar av fackens
            makt är helt otänkbara. Vad gör man då när det kommer en massa
            motioner som föreslår förändringar? Jo, man gör som man nu gjort
            åtskilliga gånger förr. Man tillkallar en utredning, och vips
            kan allt avslås med motivering att detta just nu är under utredning
            och att den kommer att leda till många kloka förslag där motionsförslagen
            kommer att övervägas. Detta är regeringens och utskottmajoritetens
            lösning i år, och likadant var det förra året.
          </note>
          <note>
            Ränderna sitter i. Prat och utredningar, men inga beslut.
          </note>
          <note>
            Om man bara lyssnar till vad som sägs förefaller det som om alla
            partier är överens om att den kanske viktigaste frågan just nu
            är att få folk i arbete. Det vore därför kanske inte orimligt
            att tro att alla åtgärder och bestämmelser som vidtas eller fastställs
            borde arbeta i den riktningen. Så är inte fallet!
          </note>
          <note>
            Ta som ett exempel utjämningssystemet mellan kommunerna. Denna
            av regeringen vidtagna
          </note>
          <note>
            "kraftfulla åtgärd" leder till att 18 kommuner förlorar på att
            öka sin förvärvsfrekvens. Systemet är inte ens neutralt. Man straffas
            om fler människor kommer i arbete. Nu återkommer vi nog till den
            frågan senare i vår, så jag skall inte orda mer om den här. Dessvärre
            går det utmärkt att också hänvisa till nuvarande bestämmelser
            och tillämpning beträffande arbetslöshetsförsäkringen som ett
            exempel som motverkar syftet.
          </note>
          <note>
            Vi moderater tycker att en arbetslöshetsförsäkring skall ses
            som en omställningsförsäkring, dvs. en övergång från ett arbete
            till ett annat. Man kan fråga sig om detta är en tolkning som
            vi endast delar med
          </note>
          <note>
            Kristdemokraterna och Folkpartiet. Regeringen och utskottsmajoriteten
            anser att försäkringen skall ses som en övergångslösning mellan
            de olika åtgärder som kan komma i fråga och att detta skall kunna
            pågå i evighet. Incitamenten att komma ut i arbete är svaga eller
            obefintliga. A-kassan är evig.
          </note>
          <note>
            Många kritiker och tänkare håller med oss om att a-kassan inte
            får vara evig. Man måste ha en bortre gräns för att öka motiven
            för den arbetssökande att söka ett nytt arbete och motiven för
            a-kassorna att lägga ned mer möda på att finna arbeten. Erfarenheten
            säger att ju närmare en utförsäkring man är desto angelägnare
            är man att få ett arbete.
          </note>
          <note>
            Vi vill ha en bortre parentes efter 300 dagar kombinerad med
            ett efterskydd som är längre för den äldre arbetskraften. Är man
            över 58 år bör ytterligare
          </note>
          <note>
            200 ersättningsdagar medges. 300 dagar är i realiteten
          </note>
          <note>
            16 månader, och för den äldre arbetskraften blir det således
            ännu längre. Särskilda övergångsregler behövs intill dess arbetslösheten
            pressats ned till acceptabla nivåer.
          </note>
          <note>
            Vi anser att ersättningen bör vara 75 % av den tidigare lönen.
            Högre ersättningsnivåer riskerar att motverka den mer flexibla
            lönebildning som Sverige behöver i dag. Ersättningsnivån skall
            ses tillsammans med våra förslag om lägre inkomstskatter.
          </note>
          <note>
            Vidare bör en komplettering av det grundläggande skyddet ske
            med tilläggsskydd genom avtal mellan fack och arbetsgivare. Ett
            sådant skydd bör kunna variera från bransch till bransch.
          </note>
          <note>
            Det är intressant att notera att även socialdemokraterna hade
            med ett förslag om en bortre parentes efter 300 dagar i förra
            årets förslag beträffande akassan. Efter kritik från facken togs
            detta bort.
          </note>
          <note>
            I år skriver utskottsmajoriteten: "En vanlig kritik som framförs
            mot dagens ersättningssystem är att ersättningsrätten uppfattas
            om obegränsad i tiden.
          </note>
          <note>
            Kritikerna anser därför att det bör införas en s.k.
          </note>
          <note>
            bortre parentes. Utskottet kan konstatera att syftet med arbetslöshetsförsäkringen
            har varit och fortfarande är att ersätta den enskilde för inkomstförlust
            vid arbetslöshet under en omställningsperiod fram till nytt arbete.
            En omställningsförsäkring behöver enligt utskottets mening i första
            hand inte ses som om att det är nödvändigt att det finns en tidsmässig
            gräns för ersättning".
          </note>
          <note>
            Men snälla rara! Om det inte skall finnas någon tidsmässig gräns
            är väl tiden inte tidsmässigt begränsad, dvs. då är den väl obegränsad?
            Vad menas egentligen?
          </note>
          <note>
            I dag är sambandet mellan inbetalda avgifter och utbetald ersättning
            obefintlig. Staten betalar en mycket stor del av kostnaderna.
            Den nuvarande arbetslöshetsförsäkringen var tänkt som en omställningsförsäkring
            som skulle finansieras genom avgifter som skulle betalas av både
            arbetsgivare och arbetstagare.
          </note>
          <note>
            Genom den höga arbetslösheten har en kraftig underbalansering
            uppstått som lett till att statens andel av finansieringen har
            ökat och arbetstagarnas andel har minskat. Vi tycker att sambandet
            måste återställas så att vi återigen får en omställningsförsäkring.
          </note>
          <note>
            En högre egenfinansiering medverkar till att det inte träffas
            avtal som leder till ökad arbetslöshet.
          </note>
          <note>
            Finansieringen av den allmänna försäkringen bör därför till en
            betydande del ske genom avgifter som tas ut av den försäkrade.
            Vinsten är då bl.a. att man får tillbaka ett samband mellan lönebildning
            och arbetslöshet. Vidare förbättras arbetsmarknadens funktionssätt
            och kostnaderna kan jämnas ut över en konjunkturcykel. De högre
            premierna kompenseras genom skattesänkningar. Vi tror också som
            sagt på branschvisa avgifter och vill därför få till stånd en
            utredning som ser över möjligheterna att införa sådana.
          </note>
          <note>
            Herr talman! Det är ytterligare en fråga jag till ta upp. Det
            gäller utformningen av arbetsvillkoret, dvs.
          </note>
          <note>
            vilka kvalifikationskrav som ställs för att man skall kunna komma
            i fråga för ersättning. Utformningen av arbetsvillkoret ger besked,
            inte minst till unga, om samhällets syn på arbete. Ett ringa krav
            på arbete för att bli ersättningsberättigad skulle kunna ge det
            felaktiga intrycket att bidragsberoende är normalt. Det nuvarande
            arbetsvillkoret anser vi moderater ger just dessa felaktiga signaler,
            och det bör därför förändras.
          </note>
          <note>
            Vi anser att arbetsvillkoret bör ändras så att sökanden under
            en ramtid av 18 månader måste ha förvärvsarbetat minst 12 månader.
            Som alternativ till denna huvudregel bör det vara möjligt att
            fullgöra arbetsvillkoret i minst 900 timmar under en sammanhängande
            tid om 360 dagar med viss kontinuitet. Ett särskilt lägre arbetsvillkor
            för unga nytillträdande bör också införas. På denna punkt om arbetsvillkoret
            har vi moderater en egen reservation.
          </note>
          <note>
            Herr talman! Till sist kan jag inte låta bli att berätta att
            jag för någon månad sedan var på en konferens där Mona Sahlin
            höll ett anförande. Hon berättade om Einstein, som ibland var
            något disträ. Han hade gett sin sekreterare en bunt frågor som
            hon skulle skicka till hans studenter. Hon blev förbryllad och
            sade: Men professorn, det här är ju samma frågor som ni ställde
            förra veckan. Han sade: Lugn, den här veckan är svaren annorlunda.
          </note>
          <note>
            Med denna historia ville Mona Sahlin visa att vi måste vara flexibla
            och hitta nya svar på gamla frågor. Detta håller jag helt med
            om. Tyvärr måste jag konstatera att detta synsätt inte har trängt
            igenom då det gäller den arbetsrättsliga lagstiftningen. Det enda
            nya skulle möjligen vara tolkningen av hur man ser på en inte
            tidsbegränsad tid som obegränsad.
          </note>
          <note>
            Herr talman! Vi står givetvis bakom alla våra reservationer,
            men av tidsskäl yrkar jag bifall endast till vår egen reservation
            7.
          </note>
          <note type="speaker">
            Anf. 181 CAMILLA SKÖLD (v):
          </note>
          <note>
            Herr talman! Alltför ofta hör man i debatten om arbetslöshetsförsäkringen
            uttryck som att det måste skapas incitament för att människor
            skall bli mer aktiva i att söka jobb eller att arbetslöshetsförsäkringen
            inte tillräckligt motiverar den som är arbetslös och att det måste
            införas en bortre parentes så att inte ersättningen blir till
            permanent försörjning.
          </note>
          <note>
            Dessa uttalanden avslöjar en sorts cynism, en människosyn som
            kännetecknas av att vi människor är lata av naturen och att vi
            hellre lever på bidrag än gör rätt för oss. Synsättet lägger skulden
            på individen
          </note>
          <note>
            - du är arbetslös därför att du inte har ansträngt dig tillräckligt.
            Synsättet lägger också skulden på systemet i sig, att det är rätten
            till arbetslöshetsersättning som skulle vara orsaken till att
            så många går utan arbete.
          </note>
          <note>
            Det här är ett synsätt och en människosyn som inte delas av Vänsterpartiet.
            Och efter att ha jobbat i åtta år som socialsekreterare och bl.a.
            handlagt socialbidrag så vet jag inte av att jag har träffat en
            enda människa som inte vill göra rätt för sig. Tvärtom är det
            så att vi alla gör så gott vi kan utifrån de förutsättningar som
            vi har och utifrån de förutsättningar som ges.
          </note>
          <note>
            Uppfattningen om att arbetslöshetsförsäkringen är för generös
            och inte tillräckligt stimulerar människor till att söka arbete
            kan man finna på olika håll. Moderaterna är tydliga i sin uppfattning,
            men tyvärr är de inte ensamma.
          </note>
          <note>
            Om man tittar på EU kan man hitta unionens synsätt i olika sammanhang,
            bl.a. i ett dokument från den
          </note>
          <note>
            6 juli förra året som samtliga finansministrar har undertecknat.
            Där slås det fast att de sociala trygghetssystemen behöver förändras
            för att incitamenten, möjligheten och skyldigheten att börja arbeta,
            skall öka. Vidare sägs det att det är för små fördelar att arbeta
            jämfört med att ta emot bidrag och att de länder som kombinerar
            relativt generösa bidragssystem med omfattande anställningsskydd
            bör se över sin lagstiftning.
          </note>
          <note>
            Detta dokument har bl.a. vår finansminister undertecknat.
          </note>
          <note>
            Som vänsterpartist kan jag konstatera att det är mycket viktigt
            att vara synnerligen uppmärksam när det gäller de förslag som
            kommer att komma kring förändringen av arbetslöshetsersättningen
            och att man sätter förslagen i relation till vilken människosyn
            som de avspeglar. Det gäller inte minst när vi så småningom skall
            värdera de förslag som kommer att komma från den grupp som arbetar
            med frågan inom Näringsdepartementet.
          </note>
          <note>
            Så länge de arbetssökande är betydligt fler än de arbeten som
            de kan söka och så länge vi har den samhällsmoral som vi har,
            som säger att arbete är en grundläggande del av vår identitet
            och ofta vägen till självförverkligande, måste individens rätt
            till skälig ersättning och rätt till trygghet vara det som styr
            arbetslöshetsförsäkringens inriktning, och betoningen på arbetslinje
            och omställningsförsäkring skall utgå från en människosyn som
            säger att vi när vi blir arbetslösa inte vill något hellre än
            att få jobb.
          </note>
          <note>
            När det gäller risken för utförsäkringar har vi i arbetsmarknadsutskottet
            diskuterat farhågorna - det finns också med i betänkandet - att
            det finns en otydlighet när det gäller arbetsförmedlingens uppdrag
            att prioritera dem som riskerar att bli utförsäkrade.
          </note>
          <note>
            Anledningen till utskottsmajoritetens farhågor är signaler som
            har kommit från olika håll om att det kan tolkas som om arbetsförmedlingarna
            har fått ett minskat ansvar för dessa människor. Och visst finns
            det anledning till oro, och jag tänker ta upp ytterligare ett
            exempel.
          </note>
          <note>
            I Malmö har arbetsförmedlingen startat ett projekt som riktar
            sig till invandrare. Syftet sägs vara att undanröja det språkliga
            hindret för den enskilde att söka tillträde till arbetsmarknaden.
            Därför skall man bl.a. försöka utveckla ett samarbete med kommunens
            sfi.
          </note>
          <note>
            Med reservation för att jag inte riktigt har hunnit fördjupa
            mig i frågan är mitt intryck ändå att detta vid ett första påseende
            kan te sig som en satsning som kan stärka invandrarnas möjligheter
            på arbetsmarknaden. Men, och det är det som gör att jag vill ta
            upp frågan här, projektet går också ut på att sortera bort de
            invandrare som bedöms ha små möjligheter att uppnå sfi-nivå. Dessa
            människor skall helt enkelt avföras från arbetsförmedlingen och
            alltså inte anses stå till arbetsmarknadens förfogande, detta
            trots att många av dem bevisligen har varit ute i arbete eftersom
            de har kvalificerat sig för a-kassa respektive alfakassa.
          </note>
          <note>
            För dem som har ersättningsdagar kvar skall avaktualiseringen
            ske när ersättningsdagarna har tagit slut, medan övriga skall
            avföras direkt. Om någon av invandrarna framhärdar i att han eller
            hon vill fortsätta att vara inskriven på arbetsförmedlingen skall
            de endast erhålla basservice.
          </note>
          <note>
            Det här exemplet och även andra signaler från andra håll visar
            allvarliga tecken på att ett förändrat synsätt håller på att ta
            form och att det finns risk för att en bortre parentes smygs in
            i praktiken. Så på något sätt måste vi återkomma till detta i
            utskottsarbetet, annars riskerar vi en utförsäkringsboom med allt
            vad det betyder av otrygghet för den enskilde och av ökade kostnader
            för kommunerna i form av socialbidrag.
          </note>
          <note>
            Herr talman! Ser man till de reservationer som vi från Vänsterpartiet
            har fogat till betänkandet har de det gemensamt att vi vill försvara
            människors rättighet till ett försäkringsskydd vid arbetslöshet,
            en försäkring som inte har någon bortre parentes och som konsekvent
            bygger på arbetslinjen. Våra reservationer handlar om rätten att
            bl.a. genom att ta del av en aktiv arbetsmarknadspolitik få återkvalificera
            sig in i systemet.
          </note>
          <note>
            Vi har en reservation som handlar om tillsyn och vikten av att
            stärka rättssäkerheten för de arbetslösa när de av olika skäl
            är missnöjda med arbetsförmedlingen. Det skall då finnas en möjlighet
            att få sin fråga överprövad av en annan institution än av den
            som i förstone har fattat det beslut som man är missnöjd med.
            Inte minst visar exemplet från Malmö vilka konsekvenser ett beslut
            från arbetsförmedlingen kan få för den enskilde individen.
          </note>
          <note>
            Vidare menar vi att det är absolut nödvändigt att förändra reglerna
            för de många, främst kvinnor, som är ofrivilligt deltidsarbetslösa.
            Där har ju den s.k.
          </note>
          <note>
            DELTA-utredningen nu kommit med sitt förslag, ett förslag som
            vi menar ligger i rätt riktning, dvs. att man försöker hitta en
            lösning som ställer krav på arbetsgivaren att försöka få till
            stånd heltidstjänster.
          </note>
          <note>
            Nackdelen med utredningsförslaget är att man vill införa en s.k.
            bortre parentes, något som vi som sagt var är emot.
          </note>
          <note>
            Till sist vill jag också, innan min taletid är slut, lite kortfattat
            beröra vår reservation om rätten till semester för dem som är
            arbetssökande. Det skulle vara en viktig reform som för den enskilde
            skulle innebära en tillfällig lättnad för en tillfällig lättja.
            De som har gått utan arbete vet att det inte är något latmansgöra.
            De vet hur pressad man är och hur begränsad man känner sig i sitt
            handlingsutrymme. Att då få planera in en tids semester tillsammans
            med sin familj under sommaren betyder mycket, inte bara för den
            arbetslöse utan också för hennes eller hans familj.
          </note>
          <note>
            Det skulle ha en stark psykologisk betydelse att, i och för sig
            i samråd med arbetsförmedlingen, få skriva in en semester i sin
            almanacka, för en tid kunna slippa säga att man är arbetslös utan
            i stället kunna säga att man har semester - och därmed för en
            tid slippa kravet att alltid vara tillgänglig för arbetsförmedlingen.
          </note>
          <note>
            För de övriga reservationerna hänvisar jag till texterna i betänkandet.
            Jag står självfallet bakom samtliga reservationer. Men vi har
            valt att yrka bifall till reservationerna 2, 12, 18 respektive
            19. Jag utgår från att reservation 18, som vi har tillsammans
            med kd och Centern, kommer upp till diskussion senare i debatten.
          </note>
          <note type="speaker">
            Anf. 182 MARIA LARSSON (kd):
          </note>
          <note>
            Herr talman! Arbete åt alla är ett viktigt politiskt mål för
            oss kristdemokrater. Arbetet har ett egenvärde, men det betyder
            inte att avsaknaden av arbete påverkar människans värde. Det är
            viktigt för oss kristdemokrater att göra det påpekandet.
          </note>
          <note>
            10,6 % är arbetslösa - och flertalet av dem vill mest av allt
            ha ett jobb. Vad finns det för hinder? På regeringens bord ligger
            i dag mängder med förslag från övriga partier, från tillväxtgrupper,
            från småföretagare, från alla möjliga håll, på hur tillväxten
            och skapandet av nya jobb kan öka. Det är bara att sätta i gång.
          </note>
          <note>
            Sedan socialdemokraterna kom till makten 1994
          </note>
          <note>
            har a-kassan ständigt förändrats, och redan fattade beslut har
            rivits upp. Ersättningsnivån sänktes med hjälp av Centern till
            75 % för att sedan höjas i god tid innan valet. År 1998 beslutade
            majoriteten i riksdagen om en ny och allmän arbetslöshetsförsäkring
            som skulle vara anpassad till en modern arbetsmarknad.
          </note>
          <note>
            Vi har alla sett att så inte är fallet. Den innehåller fortsatt
            en rad olika brister där krångelverket har blivit ännu större.
            Studenterna som inte fick sommarjobb fick plötsligt inte räkna
            studietid som överhoppningsbar tid. Rätt till a-kassa från 20-årsdagen
            i stället för efter kalenderår ger fördelar till dem som är födda
            första kvartalet på året. Det är exempel på regler som har kommit
            till utan eftertanke och utan insikt om dess konsekvenser.
          </note>
          <note>
            A-kassereglerna är i dag ett socialdemokratiskt lappverk, en
            övervintring från en tid med betydligt lägre arbetslöshet och
            är inte alls det system som arbetsmarknaden i dag behöver. Nu
            har återigen en arbetsgrupp tillsatts som skall lägga fram förslag
            i september. Det är fantastiskt. Bara ett år efter det att en
            ny a-kassa har införts, där socialdemokraterna tillsammans med
            Centern bestämt utformningen, underkänner man sitt eget förslag.
            Det behöver göras om.
          </note>
          <note>
            Det hade varit bättre om framtidstankarna i fråga om a-kassan
            hade tänkts från början innan beslutet fattades. Denna plottrighet
            och brist på helhetstänkande skapar osäkerhet hos alla, både hos
            personalen som skall handlägga a-kassan och hos de arbetslösa.
          </note>
          <note>
            Hur skall de arbetslösa kunna lita på socialdemokraterna? Jag
            hoppas att Kristina Zakrisson så småningom kan besvara frågan.
            Hur skall de kunna lita på att man denna gång kan åstadkomma ett
            regelverk som håller mer än ett år? När skall ni bestämma er för
            långsiktighet i a-kassetänkandet? Ni kunde åtminstone börja använda
            en bäst före-märkning på akasseförslagen.
          </note>
          <note>
            Arbetslöshetsförsäkringen måste ha enkla, överblickbara regler
            som uppmuntrar allt arbete i alla former. Kristdemokraternas a-kassa
            har följande grundelement.
          </note>
          <note>
            Vi menar att tillhörigheten till en a-kassa skall vara obligatorisk.
            Socialdemokraterna, tillsammans med sina stödpartier, vill fortsatt
            ha en frivillig försäkring.
          </note>
          <note>
            Är det bra, Kristina Zakrisson, att människor i dag står arbetslösa
            utan skydd? Kristdemokraterna menar att arbetslösheten är en kostnad
            som vi solidariskt skall dela och samfällt arbeta för att utplåna.
            Varje enskild människa skall ha en grundtrygghet i delaktighet
            i a-kassa - också de som i dag har valt att stå utanför.
          </note>
          <note>
            Det skall vara en omställningsförsäkring. Incitament skall skapas
            för att också byta bransch och yrke.
          </note>
          <note>
            Försäkringen skall finansieras genom avgifter, vilket ger en
            bättre grund för lönebildningen. Avgiften sjunker när arbetslösheten
            sjunker. Vi menar att den kostnaden bör fördelas i lika delar
            mellan arbetstagare, arbetsgivare och över statsbudgeten. För
            den enskildes del har vi kompenserat den ökade kostnaden med sänkt
            skatt med hjälp av en höjning av grundavdraget, vilket mer än
            väl tillgodoser utrymmet.
          </note>
          <note>
            Arbetsvillkoret bör vara nio månader. Vi har ett lågt arbetsvillkor
            i Sverige. Det är rimligt att vara en längre tid i arbete innan
            man kan komma i åtnjutande av bidragssystemet. I Danmark har arbetsvillkoret
            höjts till 12 månader, i Norge är det nio månader.
          </note>
          <note>
            Däremot är det oerhört viktigt att ha en låg tröskel vad gäller
            att allt utfört arbete skall räknas. Säsongsarbete, projektarbete
            och deltidsarbete - allt skall räknas till godo som kvalificerande
            för arbetslöshetsförsäkring. För att åstadkomma detta krävs att
            man slopar kravet på minsta antal arbetade timmar per månad. Sådana
            krav diskvalificerar i dag många människor som faktiskt arbetar,
            bara för att de har förlagt sin arbetstid på ett mer flexibelt
            sätt än vad dagens stelbenta regelsystem tillåter.
          </note>
          <note>
            Jag såg en sammanställning med kortast möjliga text över arbetsvillkoret
            i Sverige jämfört med andra nordiska länder. Det behövdes 15 rader
            för att beskriva arbetsvillkoret i Finland, i Norge och på Island.
          </note>
          <note>
            Det svenska systemet tog 42 rader i anspråk. Krångelregler.
          </note>
          <note>
            Det är bra att regeringen i kommande proposition
          </note>
          <note>
            - enligt uppgift från Björn Rosengren - tagit bort förslaget
            att undandra missionärers och biståndsarbetares rätt till a-kassa.
            Det är ett oskick att ge sig på små och svaga grupper som gör
            storslagna insatser under ofta ganska påfrestande omständigheter.
            Jag tolkar det så att den opinion som bl.a. kristdemokraterna
            tidigt varit med om att starta faktiskt har gett utslag här.
          </note>
          <note>
            Men visst är det konstigt tänkt; när man utför ett avlönat arbete
            i sitt eget hem i egenskap av familjehemsförälder, är man trots
            detta inte berättigad till akassa. Detta är stelbenthet och ideologiskt
            tänkande i gamla strukturer.
          </note>
          <note>
            Incitamenten för att skaffa arbete måste vara stora. Arbetslinjen
            skall gälla. Det måste alltid vara mera lönsamt för den enskilde
            att ta ett kort tillfälligt arbete än att låta bli. Varenda timme
            arbete som man kan erhålla måste belönas i systemen - allt annat
            blir absurt.
          </note>
          <note>
            Vi vet genom studier att ett tillfälligt jobb ofta kan ge en
            anställning av något slag. Därför är DELTA-
          </note>
          <note>
            utredningen på fel väg när man vill införa en bortre parentes
            efter 52 veckor. Då skall det inte längre vara möjligt att jobba
            deltid och stämpla deltid. Ett dylikt system ger den enskilde
            en orimlig valsituation. Skall han välja en arbetsmarknadsutbildning
            på heltid och ta steget bort från ett jobb på befintlig arbetsmarknad?
            Eller skall han välja ett jobb på deltid och straffas ekonomiskt
            genom att förlora sin a-kassa?
          </note>
          <note>
            Är uppmuntran till ett sådant beteende etiskt försvarbart? Om
            han väljer att vara kvar på ordinarie arbetsmarknad får han leva
            på en halv lön och komplettera med socialbidrag, dvs. kostnaden
            förflyttas från statskassan till kommunerna. Inget sägs för övrigt
            om att finansieringsprincipen skall gälla.
          </note>
          <note>
            Dessutom finns det förslag i DELTA-utredningen om att den som
            söker heltidstjänst inte skall behöva betrakta ett deltidsjobb
            som "lämpligt". Man skall alltså kunna tacka nej eftersom arbetsmängden
            inte är tillräcklig. Det är fullständigt vansinnigt och ger helt
            fel signaler. Allt arbete man kan få som arbetslös måste betraktas
            som viktigt och värdefullt, inte bara om det passar in i arbetsförmedlingarnas
            och akassornas färdiga mallar.
          </note>
          <note>
            DELTA-utredningens förslag är - om de återkommer i propositionen
            - bara ännu ett utslag för socialdemokratisk klåfingrighet. Var
            snäll och låt bli!
          </note>
          <note>
            Vi kristdemokrater menar att grundtryggheten för den enskilde
            måste finnas. Man kan fråga sig vart regeringen är på väg när
            tydliga tecken kan spåras på att en bortre parentes är på väg.
            Jag nämnde DELTA-
          </note>
          <note>
            utredningen. I proposition 1996/97:107 skrevs att man skall lämna
            förslag om en treårig begränsad ersättningsperiod. Den nya åtgärden
            arbetspraktik har också uppfattats som att den enskilde kan ställas
            utan skydd. Volymmålen är borttagna. Vad har den enskilde långtidsarbetslöse
            för garanti för att inte bli utförsäkrad i dag? Här krävs ett
            klargörande från
          </note>
          <note>
            Socialdemokraterna med stödpartier.
          </note>
          <note>
            Arbetslösheten kostar i dag statskassan 150 miljarder. Det är
            gigantiska summor. Tillväxtförslagen fattas. Det tänks och tittas
            på mycket i Rosenbad, men det skapar inga nya jobb - mer än i
            Rosenbad, där arbetsstyrkan växer. Men för Sveriges del blir den
            effekten bara marginell.
          </note>
          <note>
            Med kristdemokratisk politisk skulle vi ha en betydligt lägre
            arbetslöshet, vilket skulle minska kostnaderna för a-kassan. Vårt
            budgetförslag innebär bl.a.
          </note>
          <note>
            en satsning på sänkt skatt inom tjänstesektorn och en förstärkning
            av kommunernas och landstingens ekonomi, vilket skulle innebära
            personalförstärkningar bl.a. inom vård och omsorg.
          </note>
          <note>
            Herr talman! Jag står naturligtvis bakom alla våra reservationer,
            men för tids vinnande nöjer jag mig med att yrka bifall till reservationerna
            1 och 20.
          </note>
          <note>
            Anf. 183 MARGARETA ANDERS-
          </note>
          <note>
            SON (c):
          </note>
          <note>
            Herr talman! Arbetslöshetsförsäkringen - vad säger ordet oss,
            och vart har debatten lett oss i den här frågan? Försäkring tolkar
            jag som något som jag har möjlighet att erhålla ersättning från
            när det händer något oförutsebart, katastrofalt, något som jag
            inte normalt klarar av. Det är inte något som skall ge mig pengar
            under resten av mitt liv eller som skall garantera min framtida
            existens. Försäkringar skall hjälpa mig över till en ny fas i
            livet där jag på nytt skall kunna klara mig själv.
          </note>
          <note>
            Att arbetslöshetsförsäkringen av många har uppfattats som en
            inkomstgaranti är därför mycket olyckligt, dels för att man inte
            skall falla in i en falsk trygghet att "även om jag inte gör något
            så tar samhället hand om mig och ser till att jag klarar mig",
            dels för att alltför många aldrig kommer att uppfylla de krav
            som ställs för att få del av försäkringen.
          </note>
          <note>
            Många unga människor och andra som haft en lös anknytning till
            arbetsmarknaden ställs utanför, och det är inte tillfredsställande.
            För något år sedan var siffran över 100 000 personer, och den
            är säkert på jämförbar nivå även om ungdomsarbetslösheten gått
            ned under de senaste åren.
          </note>
          <note>
            Att arbetslöshetsförsäkringen skall vara en omställningsförsäkring
            som ger skydd under en viss tid fråntar inte samhället ansvaret
            att tillsammans med den enskilde göra allt för att lösa problemen
            och att man också måste se till att det finns fler alternativ
            än socialbidrag för dem som har stora problem på arbetsmarknaden.
            Två saker är här viktiga, och det är dels att staten inte skall
            flytta över det ekonomiska ansvaret för invånarna till kommunerna
            utan vidare, dels att det av många upplevs som ett totalt misslyckande
            att behöva söka socialbidrag. Centerpartiet kräver här i sin reservation
            nr 3 att regeringen tar ett större ansvar för att de här frågorna
            blir slutbehandlade.
          </note>
          <note>
            Som det ser ut i dag har AMS infört den bortre parentesen utan
            att det finns något skyddsnät för dem som varken får jobb eller
            en åtgärd. Man skyller i stor utsträckning på resursbrist när
            man nekar människor åtgärder när de hamnat i en utförsäkringssituation.
          </note>
          <note>
            Redan i februari månad talade man om för en person som jag följde
            med till arbetsförmedlingen att hon inte kunde få någon åtgärd
            därför att resurserna skulle gå till utbildning. Själv var hon
            för gammal -
          </note>
          <note>
            56 år - så henne kunde man inte satsa på. Att hon dessutom är
            kvinna förbättrar inte hennes situation.
          </note>
          <note>
            Utbildning var uteslutet, och annan lämplig åtgärd kunde man
            inte hitta. Som väl var fick hon via ett
          </note>
          <note>
            TV-inslag veta att man i grannkommunen hade svår brist på personal
            i vården. Hon ringde i slutet av veckan, och på måndagen i veckan
            därpå fick hon börja arbeta. Hennes erfarenhet av 17 år i vårdarbete
            var mycket efterlängtad, och hon har redan arbetat längre arbetstider
            än de flesta eftersom det var många som var sjuka. Dessutom fick
            hon löfte om praktik om det skulle vara så att vikariaten inte
            räckte.
          </note>
          <note>
            Då hade arbetsförmedlingen helt plötsligt resurser som man inte
            haft en vecka tidigare. Den här kvinnan kände sig mycket kränkt
            av behandlingen hon fick, och hon var mycket ledsen innan hon
            själv fixade att hon fick jobb. Centerpartiet har i olika sammanhang
            krävt att personal inom olika myndigheter och organisationer som
            skall möta människor i utsatta lägen skall lära sig mer om ett
            gott bemötande av dem som söker myndigheten. Det här fallet anser
            jag vara ett typexempel på hur det inte får gå till.
          </note>
          <note>
            I ett betänkande av det slag som vi nu behandlar kommer massor
            av detaljfrågor upp från alla slag av motioner, parti- och kommittémotioner
            likaväl som enskilda motioner. Ofta tar de upp någon lite speciell
            fråga, som inte är viktig för hela arbetsmarknaden men som ändå
            är en liten del som behöver ändras för att det skall bli lättare
            för människor att få jobb, behålla jobb och starta egna företag.
          </note>
          <note>
            Centerpartiet har i tre motioner, A209, A210 och
          </note>
          <note>
            N238, tagit upp frågor om tryggheten för dem som är deltidsarbetslösa
            eller vill driva egna företag.
          </note>
          <note>
            Regeringen och andra talar mycket om att underlätta för nyföretagande
            och att arbetslinjen skall gälla för den som står utan arbete.
            Då måste frågor som de här lösas på ett tillfredsställande sätt.
            Som det ser ut i dag har man ingen trygghet eller riskerar att
            förlora den om man startar eget eller tar ett jobb som inte har
            samma omfattning som det man hade tidigare. Det är bättre att
            gå på heltids a-kassa än att ta ett deltidsjobb, för om man blir
            arbetslös igen kan a-kassan ha reducerats till 80 % av deltidslönen.
            Individens skydd är inte här relaterat till samhällets bästa,
            som vore att personen tog ett deltidsjobb hellre än att stämpla.
          </note>
          <note>
            Min fråga till Kristina Zakrisson blir: Kommer
          </note>
          <note>
            Socialdemokraterna att ta upp de här och andra liknande frågor
            så att det blir en förbättring för de här grupperna?
          </note>
          <note>
            Kooperativa lösningar på samhällsproblem är heller inget att
            rekommendera om man skall räkna med att få ersättning från a-kassan
            när man blir arbetslös. Den som råkar vara firmatecknare i ett
            föräldrakooperativ räknas inte som arbetslös eftersom hon eller
            han anses vara delägare i ett företag. Det är så orimligt att
            man kan tycka att varje människa med sunt förnuft skulle reagera.
            Man hindrar på det här sättet människor från att skapa kooperativ
            för att lösa sina egna arbetslöshetsproblem.
          </note>
          <note>
            Kunskaper är viktigt att ha med sig i bagaget när man ger sig
            ut på livets långa resa. Tyvärr blir det där bagaget ibland omodernt,
            och somliga fick inte med sig tillräckligt från början. Därför
            är det viktigt att den stora satsning som inleddes för ett par
            år sedan i kunskapslyftet får en fortsättning. Det kommer alltid
            att finnas de som går ut gymnasiet med för dåliga betyg, fel ämnen
            eller för få. Därför bör man utreda om det som första åtgärd när
            någon blir arbetslös är att personen i fråga skall få läsa in
            gymnasiekompetens i kärnämnena med ersättning från a-kassan. Det
            här är ett stort område, men man kan anta att ökade kunskaper
            gör människor mer anställningsbara i framtiden.
          </note>
          <note>
            En detalj som borde ha lösts redan tidigt i höstas är möjligheten
            att få a-kassa under ferier om man inte kan få arbete. Som det
            ser ut i dag tvingas många avbryta sina studier för att de inte
            kan överleva framför allt sommarlovet. De har inte rätt till a-kassa,
            och för att få socialbidrag måste de stå till arbetsmarknadens
            förfogande. Det är lätt att förstå att människor upplever det
            som ett moment 22. Hur man än gör så straffas man av samhället.
          </note>
          <note>
            Ännu en fråga till Kristina Zakrisson är: Kommer det någon proposition,
            eller skall de här människorna även denna sommar sväva i ovisshet
            om hur de skall klara sin försörjning?
          </note>
          <note>
            Den projektgrupp som utskottets majoritet hänvisar till har förvisso
            många frågor att ta upp i sitt arbete. Många av de här frågorna
            kräver också snabba lösningar. Så länge de inte är lösta kommer
            de att utgöra hinder för människor som vill skapa nya förutsättningar
            för sitt eget liv. Dessutom innebär det att samhället får bära
            kostnader som inte är nödvändiga.
          </note>
          <note>
            Att ändra regler och anpassa dem till det samhälle vi i dag lever
            i är nödvändigt. Vi löser inte dagens och morgondagens problem
            på arbetsmarknaden med gårdagens lösningar.
          </note>
          <note>
            Herr talman! Jag står givetvis bakom samtliga
          </note>
          <note>
            Centerpartiets reservationer, men jag nöjer mig med att yrka
            bifall till reservationerna 3 och 17.
          </note>
          <note type="speaker">
            Anf. 184 HELENA BARGHOLTZ (fp):
          </note>
          <note>
            Herr talman! Det finns en utbredd misstro mot att våra socialförsäkringar
            fungerar när vi verkligen behöver dem. Många är oroliga för att
            spelreglerna inte skall ligga fast, att ersättningsnivåer skall
            ändras över en natt och att ingångna löften plötsligt skall svikas.
            Denna oro är lätt att förstå. Under 1990-talet har reglerna för
            de svenska socialförsäkringarna ändrats hundratals gånger.
          </note>
          <note>
            De flesta av dessa ändringar är i och för sig små i den meningen
            att de inte berör så många individer, men å andra sidan kan just
            de individerna ha påverkats på ett mycket långtgående sätt.
          </note>
          <note>
            Några tiotal av ändringarna kan definieras som stora genom att
            de berör många - det gäller bl.a.
          </note>
          <note>
            sänkningen av ersättningsnivån i arbetslöshetsförsäkringarna
            - eller ha principiell räckvidd, som avskaffande av den allmänna
            arbetslöshetsförsäkringen, som kort dessförinnan hade införts
            av den borgerliga regeringen.
          </note>
          <note>
            Återkommande undersökningar visar att förtroendet för socialförsäkringarna
            sjunker. Det är ett allvarligt problem genom att människors otrygghet
            ökar. I
          </note>
          <note>
            konjunkturskeden där en ökning av den privata konsumtionen vore
            önskvärd kan en sådan hållas tillbaks helt enkelt av att människor
            är så oroliga för sin framtid.
          </note>
          <note>
            Tjänstemannarörelserna, TCO och SACO, har visat starkt missnöje
            med den socialdemokratiska regeringen, som inte har förmått samla
            sig till en bra politik när det gäller socialförsäkringarna. TCO-
          </note>
          <note>
            ordföranden Inger Ohlsson har bl.a. sagt att hon tycker att regeringen
            lyssnar för mycket på LO.
          </note>
          <note>
            Trots att socialdemokratin ideologiskt bekänner sig till försäkringsprincipen
            i välfärdspolitiken är man ändå ständigt beredd att göra avsteg
            från principerna.
          </note>
          <note>
            En viss grupp skall gynnas, och en annan grupp skall missgynnas.
            Låt mig påminna om några exempel ur den socialdemokratiska politiken
            sedan valet 1994
          </note>
          <note>
            när det gäller just arbetslöshetsförsäkringen.
          </note>
          <note>
            · Den allmänna a-kassan avskaffades efter valet.
          </note>
          <note>
            Motivet ansågs allmänt vara att socialdemokraterna fallit undan
            för att LO anser sig behöva fackliga a-kassor som argument vid
            sin medlemsvärvning.
          </note>
          <note>
            · Egenavgiften till a-kassan avskaffades, trots enorma behov
            av intäkter. I stället infördes en högre egenavgift i sjukförsäkringen,
            som redan gick med överskott.
          </note>
          <note>
            · A-kasseersättningen sänktes från 80 % till 75 %
          </note>
          <note>
            trots ett löfte att höja den till 90 %. Nu är den visserligen
            höjd igen.
          </note>
          <note>
            · Unga arbetslösa föreslogs gå miste om sin a-kassa trots att
            de kvalificerat sig för ersättning.
          </note>
          <note>
            Dessa exempel räcker för att visa att politiken präglats av förvirring
            och en stor portion principlöshet.
          </note>
          <note>
            Grunden för de resurser som krävs för en generell välfärdspolitik
            är arbetet. Arbete är också en förutsättning för att kunna leva
            ett självständigt liv. Alla människor har också en skyldighet
            att försöka försörja sig själva. Staten bör omfördela samhällets
            resurser så att alla - inte bara vissa människor - ges möjligheter
            till självständigt liv. Staten skall via skatter, avgifter och
            sociala trygghetssystem försöka minska skillnaderna mellan människor
            som beror på omständigheter som ligger utanför deras påverkan.
          </note>
          <note>
            Skillnader som skapar bättre totala förutsättningar och villkor
            även för de sämst ställda skall däremot inte motverkas. En politik
            utefter dessa principer uppfyller bäst de liberala målen om alla
            människors rätt till ett självständigt liv och till möjlighet
            att växa.
          </note>
          <note>
            Folkpartiet anser att det bör införas en allmän och obligatorisk
            försäkring. Denna försäkring skall ge den enskilde ekonomiskt
            skydd när hon eller han söker ny sysselsättning.
          </note>
          <note>
            Det måste alltid löna sig att arbeta. Försäkringen skall innehålla
            en självrisk som motverkar överutnyttjande och stimulerar till
            arbete och till en så kort försäkringsperiod som möjligt. Genom
            en försäkringsmässig koppling mellan avgifter och förmåner minskar
            de s.k. skattekilarna, och det lönar sig bättre att arbeta.
          </note>
          <note>
            Försäkringen skall finansieras med avgifter och med direkta statsbidrag.
            Försäkringen skall huvudsakligen finansieras genom egenavgifterna.
            Detta bidrar till att göra försäkringsmässigheten tydlig.
          </note>
          <note>
            För att förbättra lönebildningen bör medlemsavgifterna variera
            mellan olika kassor med olika verksamhetsområden beroende på löneläge
            och arbetslöshetsnivå just där. Genom att försäkringen lyfts ut
            ur statsbudgeten och särredovisas ökar dess legitimitet.
          </note>
          <note>
            Det är viktigt att taket i arbetslöshetsförsäkringen sätts så
            att det stora flertalet inkomsttagare ligger under taket. Eftersom
            inga avgifter skall tas ut där inga förmåner finns måste taken
            för förmånen och taket för avgifter vara desamma. Vi i Folkpartiet
            föreslår att taket i arbetslöshetsförsäkringen på sikt skall vara
            detsamma som överenskommits för det reformerade pensionssystemet,
            nämligen 7,5 s.k.
          </note>
          <note>
            lönebasbelopp. En övergång till lönebasbelopp betyder att förmåns-
            och avgiftstaket räknas upp med standardstegringen i samhället.
          </note>
          <note>
            Arbetslöshetsförsäkringen skall alltså vara allmän och obligatorisk.
            Vi folkpartister ser inga skäl till varför inte alla inkomsttagare
            som uppfyller kravet på en fast anknytning till arbetsmarknaden
            skall ha rätt till en inkomstrelaterad arbetslöshetsförsäkring.
            Men det är också viktigt att betona att arbetslöshetsförsäkringen
            skall vara en omställningsförsäkring med lång anknytning till
            arbetsmarknaden.
          </note>
          <note>
            Arbetslöshetsförsäkringen, som skall vara tidsbegränsad, bör
            också kompletteras med ett nytt skydd för utförsäkrade. Detta
            skydd skall inte, som socialbidrag, prövas mot innehav av t.ex.
            bil, egen bostad eller sommarstuga. Ett villkor för stödet är
            självfallet att individen står till arbetsmarknadens förfogande.
          </note>
          <note>
            Avslutningsvis, herr talman, vill jag också säga att det är väldigt
            bra att biståndsarbetare och missionärer nu får möjlighet att
            erhålla arbetslöshetsersättning i de fall de blir arbetslösa efter
            fullgjord tjänstgöring.
          </note>
          <note>
            Detta är ett krav som bl.a. folkpartisten Runar Patriksson framgångsrikt
            drivit med mycket starkt engagemang.
          </note>
          <note>
            Jag stöder naturligtvis Folkpartiets samtliga reservationer,
            men nöjer mig i dag med att yrka bifall till reservation nr 10.
          </note>
          <note type="speaker">
            Anf. 185 BARBRO JOHANSSON (mp):
          </note>
          <note>
            Herr talman! A-kassan är krånglig, dyr och byråkratisk. Kraven
            är för höga. Inför en sorts grundtrygghet i stället.
          </note>
          <note>
            Det som jag nu har sagt tycker över hälften av de tillfrågade
            i en nyligen gjord undersökning. 52 % av dessa människor är för
            en allmän arbetslöshetsförsäkring för alla. Bara 30 % vill att
            a-kassan skall vara kvar på samma sätt som i dag. Bland arbetslösa
            vill närmare 72 % ändra på a-kassan och ha ett system med grundtrygghet.
            Då skulle de som nu inte har rätt till a-kassa slippa leva på
            socialbidrag. Risken för rundgång mellan åtgärder och ersättningsperioder
            skulle avta.
          </note>
          <note>
            Dagens socialförsäkringssystem har vuxit fram ur olika historiska
            förutsättningar och uppvisar tillsammans en brokig bild som är
            svår att förstå för de flesta. Mycket kan göras för att samordna
            system och göra dem billigare, enklare och mer lättbegripliga.
          </note>
          <note>
            Den översyn som skett i ett flertal utredningar de senaste åren
            har inte lett till förslag om den nödvändiga förenklingen och
            samordningen av socialförsäkringssystemen. Problemet verkar vara
            att ingen tar det nödvändiga helhetsgrepp som behövs.
          </note>
          <note>
            I dag faller många långtidsarbetslösa ur akassesystemet. Exakt
            hur många svenskar som går på socialbidrag därför att de är arbetslösa
            och inte med i arbetslöshetsförsäkringen är det ingen som vet
            i dagens läge. Inträdeskraven är i dag för hårda. De bör sänkas,
            så att inte så många lämnas utanför.
          </note>
          <note>
            Till dagens betänkande har Miljöpartiet fogat ett särskilt yttrande
            som behandlar vårt förslag om ett samordnat ersättningssystem
            vid arbetslöshet, ohälsa och föräldraskap.
          </note>
          <note>
            Herr talman! Socialförsäkringarna skall främst vara ett socialt
            skyddsnät som skall ge en grundläggande försörjning till den som
            av olika anledningar inte kan försörja sig själv. Systemet skall
            vara heltäckande, så att så få som möjligt faller mellan stolarna
            och tvingas leva på socialbidrag. Det innebär bl.a. att kvalifikationsregler
            och andra krav skall utformas så att så få som möjligt utestängs.
          </note>
          <note>
            Försäkringarna skall i första hand tillgodose en grundtrygghet
            som alla solidariskt och efter förmåga skall bidra till att finansiera.
            Det bör inte vara en uppgift för det statliga försäkringssystemet
            att i varje läge garantera att människor för all framtid skall
            kunna behålla en gång uppnådd högre konsumtionsstandard.
          </note>
          <note>
            En sådan garanti blir alltför dyrbar och kan likaväl tillgodoses
            av var och en med eget sparande eller egen försäkring. Det är
            viktigare att knappa skatteinkomster i första hand används för
            att garantera en bra standard i den gemensamma vården, omsorgen
            och utbildningen. Detta bör också ligga mer i välbeställda personers
            intresse än att de i varje läge skall få en statlig garanti för
            sin konsumtionsstandard.
          </note>
          <note>
            För att tillgodose kraven på helhetssyn och grundtrygghet bör
            socialförsäkringssystemen utformas med en kortvarig del, en omställningsförsäkring,
            och en del som skyddar vid långvariga inkomstbortfall.
          </note>
          <note>
            Vi vill införa ett s.k. brutet tak under de två första åren som
            skall följas av en grundtrygghet som är lika för alla. I sjuk-,
            föräldra- och arbetslöshetsförsäkringarna skall det införas ett
            tak på 6 ½ basbelopp.
          </note>
          <note>
            Ersättningsnivån bör höjas till 85 % för inkomsten upp till 4,2
            basbelopp. Och för den del av inkomsten som ligger därutöver bör
            ersättningsnivån ligga på
          </note>
          <note>
            40 %. Då skulle det bli en mycket bättre fördelningspolitisk
            profil.
          </note>
          <note>
            Om försäkringen skall kunna bli heltäckande bör kvalificeringsreglerna
            ändras. Vi vill att arbetsvillkoret skall sänkas till fyra månaders
            arbete.
          </note>
          <note>
            Det är bra att regeringen nu skall se över arbetslöshetsförsäkringen
            i en arbetsgrupp. Att arbetsgruppen bl.a. skall titta på inträdesregler
            och arbetsvillkor och eventuellt mildra dessa är bra.
          </note>
          <note>
            Herr talman! Det särskilda medlemsvillkoret har medfört att människor
            inte riktigt vet om de är med i a-kassan eller inte. De vet inte
            heller om de verkligen uppfyller medlemsvillkoret eller inte.
            De svävar därför i ovisshet. Det här framkom när arbetsmarknadsutskottet
            träffade Arbetslöshetskassornas samorganisation. Jag tänker t.ex.
            på dem med jourtjänstgöring eller korta vikariat. De kanske jobbar
            intensivt i två veckor, är borta i tre veckor och arbetar sedan
            i två veckor igen. Dessa människor kommer aldrig att komma in
            i a-kassan. Det gäller t.ex. människor i turistbranschen, guider
            och översättare. Många av dem är, helt naturligt, kvinnor.
          </note>
          <note>
            Herr talman! Miljöpartiet har också invändningar när det gäller
            de oerhört stränga villkoren med karensdagar när man slutar en
            anställning utan giltig anledning. Utskottet gjorde vid förra
            behandlingen skrivningar som skulle vara generösa, men det har
            i verkligheten visat sig att de som har slutat sitt arbete behandlas
            hårdare än andra kategorier.
          </note>
          <note>
            Det är bra att utskottet nu uttalar att arbetsgruppen skall se
            över de här reglerna; det gläder mig.
          </note>
          <note>
            Den arbetstagare som säger upp sig själv från en fast anställning
            utestängs från a-kassan under 45
          </note>
          <note>
            arbetsdagar. Undantag kan göras om synnerligen starka hälsoskäl
            eller sociala skäl föreligger.
          </note>
          <note>
            Denna långa karenstid infördes av regeringen för tre år sedan,
            och det underförstådda politiska budskapet var att man i tider
            av hög arbetslöshet inte tolererar att människor slutar på ett
            arbete om det inte innebär att de går direkt över till en annan
            tjänst. Detta kritiserades av bl.a. Arbetslöshetskassornas samorganisation
            som menade att beslutet saknade ordentligt underlag och att konsekvensanalysen
            var bristfällig.
          </note>
          <note>
            A-kassornas samorganisation hävdade att beslutet motverkade sitt
            eget syfte, eftersom det skapade en inlåsning på arbetsmarknaden,
            som vare sig gagnar den som vill ta sig ifrån ett arbete eller
            den arbetslöse som skulle kunna komma i dennes ställe.
          </note>
          <note>
            Som arbetsmarknaden ser ut är det mycket svårt att gå direkt
            från en tjänst till en annan om man inte tillhör en exklusivt
            utbildad grupp, vars utbildning är högt åtråvärd. Att seriöst
            söka annat arbete är en heltidssysselsättning som är svår att
            förena med heltidsarbete. Detta bekräftas av de krav som samhället
            ställer på arbetssökande.
          </note>
          <note>
            Enligt en undersökning av hur arbetslösheten påverkar attityderna,
            inte bara hos dem som står utan arbete utan också hos dem som
            har arbete, visar det sig att den grupp som skulle vilja säga
            upp sig från en fast tjänst för att söka annat arbete - det är
            så många som 28 % - mådde väldigt dåligt, t.o.m. sämre än dem
            som hankade sig fram mellan vikariat.
          </note>
          <note>
            För mig innebär den här regeln att möjligheten att utvecklas
            i sitt arbetsliv eller göra någonting konstruktivt åt en ohållbar
            arbetssituation förbehålls de välbärgade som har möjlighet att
            leva på sparade pengar i två månader.
          </note>
          <note>
            Människor som av olika anledningar mår dåligt på sin arbetsplats
            och som kanske t.o.m. får läkarintyg på att de är i psykisk obalans
            på grund av hur det är på arbetsplatsen får inte den behandling
            som kanske kunde ha förväntats.
          </note>
          <note>
            När man efter stor ångest har lämnat sin arbetsplats möts man
            av beskedet att man har 45 arbetsdagars karenstid vad gäller a-kassan.
            I den situation som man då befinner sig är det ett hårt slag.
            Man skall betala hyra, dagis m.m. Och när allt faller sönder tar
            man till slut till drastiska åtgärder och klarar sig inte riktigt
            längre.
          </note>
          <note>
            Med dessa ord vill jag yrka bifall till reservation nr 4 i betänkandet
            och också meddela att Miljöpartiet kommer att stödja reservation
            nr 18.
          </note>
          <note type="speaker">
            Anf. 186 MARIA LARSSON (kd) replik:
          </note>
          <note>
            Herr talman! Jag måste säga att jag blir storligen förvånad när
            jag hör Barbro Johanssons inlägg. Den politik som beskrivs där
            skiljer sig markant från den politik som Miljöpartiet har ställt
            sig bakom i form av utskottets förslag, socialdemokraternas förslag.
          </note>
          <note>
            Här hör vi talas om brutet tak, ersättningsnivå på
          </note>
          <note>
            85 %, fyra månader som arbetsvillkor, ändrade regler när det
            gäller karensdagar osv. På en rad punkter skiljer sig det som
            Barbro Johansson nu har dokumenterat som Miljöpartiets förslag
            ifrån det förslag som man har ställt sig bakom vid utskottets
            behandling.
          </note>
          <note>
            Min fråga till Barbro Johansson är: Finns det ett löfte om att
            alla de saker som förekom i anförandet kommer att behandlas i
            den arbetsgrupp som nu är tillsatt, eftersom det inte finns några
            reservationer mer än när det gäller en liten bifråga i utskottets
            betänkande?
          </note>
          <note type="speaker">
            Anf. 187 BARBRO JOHANSSON (mp) replik:
          </note>
          <note>
            Herr talman! När det gäller Maria Larssons frågor kan jag säga
            att vi har en reservation, och den gäller avstängningsreglerna.
            Men jag skulle egentligen inte behöva reservera mig, eftersom
            utskottet har skrivit att arbetsgruppen skall se över de här inlåsningseffekterna
            på grund av de karensdagar som finns. Men jag kommer ändå att
            yrka bifall till den reservationen.
          </note>
          <note>
            När det gäller de andra sakerna är det som vi har sagt väl känt
            av utskottet. Detta har jag pratat om i fem år. Dessa synpunkter
            har vi alltid haft. Vi har alltid väckt stora motioner om detta.
            Men det här året väckte vi inte motionen om arbetslöshetsförsäkringen.
          </note>
          <note>
            Jag har däremot ett särskilt yttrande om det som jag har sagt
            förut och även påpekat i våra budgetmotioner.
          </note>
          <note type="speaker">
            Anf. 188 MARIA LARSSON (kd) replik:
          </note>
          <note>
            Herr talman! Både Barbro Johansson och jag vet att reservationer
            smäller lite högre än ett särskilt yttrande om man tycker annorlunda.
            Jag kan inte tolka detta på annat sätt än att Miljöpartiet har
            lagt sig platt för socialdemokraterna i det här avseendet. Jag
            förstår också att det egentligen inte finns några löften om att
            de saker som Barbro Johansson har tagit upp skall tas med i arbetsgruppens
            arbete.
          </note>
          <note>
            Jag tycker att Barbro Johansson är en mycket stor optimist. Hon
            är glad över arbetsgruppen, som har satt i gång med att arbeta,
            och hon hoppas att den skall tillvarata alla Miljöpartiets intressen,
            trots att
          </note>
          <note>
            Miljöpartiet inte har någon plats i arbetsgruppen. Jag skulle
            nog inte vara lika optimistisk i det läget.
          </note>
          <note type="speaker">
            Anf. 189 BARBRO JOHANSSON (mp) replik:
          </note>
          <note>
            Herr talman! Jag vet inte vilka andra partier som har plats i
            arbetsgruppen. Jag tror att arbetsgruppen skall tillsättas inom
            Näringsdepartementet.
          </note>
          <note>
            I budgetdebatten före jul uttryckte bl.a. Erik Åsbrink förståelse
            för våra förslag vad gäller grundtryggheten; man kanske skall
            se över detta så småningom. Så vi har visst fått vissa utfästelser.
            Det är ingenting som säger att det måste bli så här, men jag tror
            säkert att man i den här arbetsgruppen kommer att ta upp bl.a.
            de avstängningsregler som jag nämnde, trots att jag nu reserverar
            mig i det avseendet. Att vi har det här förslaget är absolut inte
            okänt för någon.
          </note>
          <note type="speaker">
            Anf. 190 KRISTINA ZAKRISSON (s):
          </note>
          <note>
            Herr talman! Arbetslöshetsförsäkringen och regelverket runt den
            är nästan ständigt uppe till diskussion. Det är inte så konstigt,
            eftersom detta har väldigt stor betydelse för många människor.
            I dag har det stor betydelse för alldeles för många människor,
            skulle jag vilja säga.
          </note>
          <note>
            Som några har påpekat tidigare har vi gjort ett stort antal förändringar
            under de senaste åren. Men såvitt jag förstår är hälften av dem
            gjorda under den borgerliga regeringens tid. Och jag anser att
            det finns anledning att göra förändringar om man ser att det är
            fel i regelverket.
          </note>
          <note>
            Den allmänna, sammanhållna arbetslöshetsförsäkring som infördes
            1998 och som gäller i dag var menad att i viss mån anpassas till
            förändringar på arbetsmarknaden. Men trots att vi nyss har infört
            den finns det skäl att återigen se över den.
          </note>
          <note>
            Syftet med försäkringen är att ge den enskilde möjlighet till
            omställning till ett nytt arbete. Många ute bland allmänheten,
            och också bland oss politiker, antyder ibland att de som är arbetslösa
            faktiskt inte vill arbeta. Detta tror jag är en myt och en fördom.
          </note>
          <note>
            Det är alldeles fel. Jag har träffat väldigt många arbetslösa.
            Det är som Margareta Andersson sade: Den här försäkringen är till
            för att den som råkar ut för en katastrof skall få ersättning.
            Jag tror att alla som blir arbetslösa tycker att det är en katastrof.
          </note>
          <note>
            Det regelverk vi har i dag kan ge utrymme för lite olika tolkningar.
            Vi har i utskottet fått signaler om att man kan göra olika tolkningar
            i olika delar av landet och i olika kassor, t.ex. av vad som är
            ett lämpligt arbete och vad som är ett rimligt pendlingsavstånd.
          </note>
          <note>
            Tillsynsmyndigheten har uppmärksammat det här, och därför har
            den arbetsgrupp som regeringen tillsatt fått i uppdrag att se
            över rättssäkerheten.
          </note>
          <note>
            Tyvärr pratar man för sällan om rättssäkerheten för de arbetslösa.
            Alldeles för ofta pratar man om deras skyldigheter, precis som
            om man inte trodde att de uppfyllde sina skyldigheter. Jag skulle
            vilja säga att alla som är arbetslösa gör allt för att få ett
            nytt jobb. Någon här sade - jag kommer ärligt talat inte ihåg
            vem - att incitamentet att söka jobb ökar ju närmare utförsäkringen
            man kommer. Det är inte alls sant. Vi har haft föredragningar
            i utskottet där man sagt att det inte finns någon sanning i detta.
            Det är ännu en myt som man sprider.
          </note>
          <note>
            Många av dem som i dag är arbetslösa - som kanske jobbat 10 år,
            20 år eller ännu längre och sedan blivit arbetslösa - har ingen
            lång teoretisk utbildning.
          </note>
          <note>
            I dag krävs det minst gymnasieutbildning för att få jobb. För
            dessa människor kan det ta lång tid att skaffa sig den utbildning
            som gör att de får nytt jobb. Det kan ta längre tid än 300 dagar.
            Jag menar att den omställningsförsäkring vi har skall omfatta
            den tid det tar för den arbetslöse att skaffa sig möjligheter
            att få ett nytt jobb. Då finns det ingen anledning att ha en bortre
            parentes. Tidsbegränsningen är när man kunnat skaffa sig möjligheter
            att åter få ett jobb.
          </note>
          <note>
            Fru talman! Under den senaste tiden har arbetsmarknadspolitiken
            mer och mer inriktats på kvalificerad arbetsmarknadsutbildning.
            Det är också riktigt, därför att den politiken har visat sig leda
            till att man i hög grad får jobb. Det är en dyr åtgärd, men den
            ger goda resultat. Väldigt många får jobb, och företag som saknar
            en viss kompetens får sina behov tillgodosedda. Denna satsning
            på kvalificerad arbetsmarknadsutbildning, som alltså är dyr, får
            dock inte innebära att de som inte kan få del av den hamnar utanför.
          </note>
          <note>
            Arbetsförmedlingarna måste fortfarande aktivt jobba med dem som
            är långtidsinskrivna.
          </note>
          <note>
            Det finns all anledning att se till att den som är arbetslös
            har möjlighet att få en åtgärd. Om man inte kommer ut i arbetslivet
            över huvud taget, om man är hemma, är passiv, tappar kontakten
            med arbetskamraterna, inte har några arbetsuppgifter eller någon
            som frågar efter en - då har man naturligtvis ännu svårare att
            komma tillbaka. Därför är alla åtgärder viktiga, även de som inte
            är av direkt utbildningskaraktär.
          </note>
          <note>
            Utskottet har också sagt, som det står i betänkandet, att avsikten
            med att avveckla åtgärderna arbetsplatsintroduktion och arbetslivsutveckling
            inte har varit att fler personer skall bli utförsäkrade. Arbetslinjen
            skall givetvis fortfarande hävdas, och det gör man bäst genom
            att se till att de arbetslösa kan vara aktiva. Jag menar att alla
            åtgärder är lika viktiga.
          </note>
          <note>
            Även om arbetsmarknadsutbildning fortare ger ett jobb är det
            viktigt att de som inte är på den nivån att de kan börja på en
            sådan får andra åtgärder.
          </note>
          <note>
            Fru talman! Den arbetsgrupp som skall se över försäkringen har
            också fått i uppdrag - nu skall jag läsa innantill - att utreda
            om det bör öppnas en möjlighet att en arbetslös i vissa fall får
            behålla en mindre del av sin arbetslöshetsersättning under en
            begränsad övergångstid i en ny anställning. Man menar nämligen
            att det finns skäl att se om en kombination av att ändra regelverket
            i arbetslöshetsförsäkringen och förenkla regelverket när det gäller
            arbetsmarknadspolitiken kan öka tillväxten. Alla åtgärder som
            gör att folk lättare får jobb är viktiga, och då finns det skäl
            att förändra regelverket.
          </note>
          <note>
            Barbro Johansson tog upp risken för inlåsningseffekter om vi
            har för hårda sanktioner när man själv säger upp sig. Att se på
            detta är också ett uppdrag som arbetsgruppen har. Jag läser innantill
            igen: I
          </note>
          <note>
            detta sammanhang bör även prövas om en konsekventare och mer
            ändamålsenlig tillämpning av sanktionsreglerna kan åstadkommas
            genom att reglerna mildras.
          </note>
          <note>
            Återigen är det samma sak: Vi har infört det här regelverket
            för ett år sedan, men ser vi att det finns regler som motverkar
            arbetslinjen skall vi ändra dem.
          </note>
          <note>
            Det tror jag gynnar den arbetslöse.
          </note>
          <note>
            Fru talman! Vi socialdemokrater anser inte att det finns anledning
            att införa en bortre parentes. Vi anser att den omställningsförsäkring
            vi har skall gälla tiden tills den arbetslöse har kunnat omställa
            sig till ett nytt arbete.
          </note>
          <note type="speaker">
            Anf. 191 MARIA LARSSON (kd) replik:
          </note>
          <note>
            Fru talman! Det var intressant att höra Kristina
          </note>
          <note>
            Zakrisson säga att det är fel på det regelverk som infördes för
            drygt ett år sedan av socialdemokraterna.
          </note>
          <note>
            Jag tycker bara att det är så förfärligt synd, med tanke på alla
            de arbetslösa och all den personal som skall hantera a-kassans
            regler, att man inte tänkte till innan.
          </note>
          <note>
            Varför tänkte man inte in dessa konsekvenser, som var ganska
            lätta att förutsäga? Då hade vi besparat väldigt många människor
            väldigt mycket onödig oro.
          </note>
          <note>
            Hur kommer det sig att man t.ex. inte tänkte in vad som skulle
            uppstå när det gällde studenternas akassa? Hur kommer det sig
            att man inte alls har tänkt in det här med familjehemsförälders
            a-kassa?
          </note>
          <note>
            Jag har läst direktiven till arbetsgruppen, och jag tycker att
            tilltron till denna grupps arbete är väl stor.
          </note>
          <note>
            Direktiven i sig är ganska plottriga. Jag är ganska övertygad
            om att detta inte kommer att förenkla regelsystemet särskilt mycket
            utan snarare vara en fortsättning på den lapptäcksteknik som socialdemokraterna
            har tillämpat under ganska lång tid. Lägger man dessutom till
            Miljöpartiets nya förslag, som har framförts här i kväll och som
            tydligen också skall behandlas i arbetsgruppen, kommer det nog
            att bli ganska besvärligt att förenkla regelsystemet.
          </note>
          <note>
            Och att tro att regelsystem inom a-kassan i sig kan öka tillväxten
            får inte jag att gå ihop.
          </note>
          <note type="speaker">
            Anf. 192 KRISTINA ZAKRISSON (s) replik:
          </note>
          <note>
            Fru talman! Maria Larsson är väldigt kritisk till socialdemokrater
            och vårt sätt att införa regler. Hon tycker att det är vansinne
            att införa ett regelsystem som vi från början konstaterar är fel.
            Jag tror inte att jag sade att detta var ett dåligt system. Jag
            sade att det är ett regelverk med många olika regler, och om det
            finns regler som har blivit fel såtillvida att de inte främjar
            arbetslinjen skall vi naturligtvis vara beredda att se över och
            ändra detta.
          </note>
          <note>
            När det gäller familjehemsföräldrars rätt till akassa ser i alla
            fall jag det på det sättet att det inte är en anställning att
            vara familjehemsförälder. Arbetslöshetsförsäkringen är en försäkring
            för den som har ett jobb, blir arbetslös och mister sin inkomst.
          </note>
          <note>
            Vill man försörja sig som familjehemsförälder anser jag nog att
            man måste bilda ett företag och starta ett vårdhem. Man måste
            ha minst tre ungdomar. Ser man det mer som en inkomst, nästan
            affärsmässigt, skall man kanske göra någonting annat än vara familjehemsförälder.
          </note>
          <note type="speaker">
            Anf. 193 MARIA LARSSON (kd) replik:
          </note>
          <note>
            Fru talman! Jag anser att uppgiften att vara familjehemsförälder
            är ett arbete. Jag är av den åsikten att allt arbete skall kunna
            generera möjlighet till akassa. Jag tycker att det är ett tråkigt
            undantag att den här regeln finns.
          </note>
          <note>
            Jag blir inte riktigt klok på om Kristina Zakrisson är stolt
            över de a-kasseregler som kom till 1998 eller inte. Det är en
            lite konstig argumentation. Men om jag förstod slutledningen rätt
            är det i alla fall så att reglerna blev fel och nu gör vi om dem.
            Jag har inte tilltro till att det kommer att förenkla regelsystemen.
          </note>
          <note>
            Kristina Zakrisson har talat sig varm för att det skall finnas
            en grundtrygghet. Om det är vi tämligen överens. Men vi vill sträcka
            den grundtryggheten lite längre, till att innefatta alla, även
            de som i dag står utan a-kassan därför att de har valt att inte
            gå in i akassesystemet. Vi säger att a-kassan skall vara obligatorisk.
            Är inte det att erbjuda ännu fler människor en grundtrygghet?
          </note>
          <note type="speaker">
            Anf. 194 KRISTINA ZAKRISSON (s) replik:
          </note>
          <note>
            Fru talman! Jag vill fortfarande hävda att det inte är en anställning
            att vara familjehemsförälder. Däremot förnekar jag inte att familjehemsföräldrar
            gör en väldigt bra insats. Jag har själv som ordförande i socialnämnden
            tidigare varit med om att familjehemsföräldrar som under en kortare
            tid varit tvungna att vara lediga från sina jobb, kanske ett par
            månader i början, fått ersättning från socialnämnden för förlorad
            arbetsförtjänst. Bägge två jobbade, men tog ändå hand om barn.
            Det är ju helt naturligt.
          </note>
          <note>
            Jag skulle fortfarande vilja hävda att det är en väldigt bra
            insats att vara familjehemsförälder, man får betalt för det. Men
            det är inte en anställning i vanlig mening.
          </note>
          <note>
            Sedan frågar Maria Larsson om jag är stolt över akassesystemet.
            Jag är stolt över att vi har en arbetslöshetsförsäkring, och jag
            tycker att den är hyfsat bra.
          </note>
          <note>
            Men det finns skavanker i den. Därför tycker jag att det är bra
            att arbetsgruppen skall se över den.
          </note>
          <note>
            Som vi tidigare har hört finns det de som tycker att arbetsvillkoret
            är alldeles för lågt. Det finns de som tycker att det är för högt.
            Det beror alldeles på vad man menar med försäkringen. Vi socialdemokrater
            vill för vår del ha en inkomstbortfallsförsäkring, inte den grundtrygghet
            som Maria Larsson pratar om.
          </note>
          <note type="speaker">
            Anf. 195 HENRIK WESTMAN (m) replik:
          </note>
          <note>
            Fru talman! Jag skall börja med att säga att jag är överens med
            Kristina Zakrisson i alla fall på en punkt. Det är att det är
            alldeles för många som är beroende av a-kassa.
          </note>
          <note>
            Hon sade att reglerna tolkades olika i olika akassor. Det är
            just det som är problemet. Systemet är väldigt krångligt.
          </note>
          <note>
            Jag åkte tåg i måndags. Vad hittar man där om inte SJ:s tidning
            Kupé, senaste numret. Där står det:
          </note>
          <note>
            A-kassan är krånglig, dyr och byråkratisk, och varför skall den
            vara kopplad till facket?
          </note>
          <note>
            Nu sprids det till hela svenska folket att man tycker att det
            är på det sättet. Då bör man väl vidta alla möjliga åtgärder för
            att göra det mindre krångligt och kanske inte heller koppla det
            till facket. Kopplingen till facket har inte Kristina Zakrisson
            berört.
          </note>
          <note>
            Det är väldigt krångligt, men incitamenten då, vad gör man med
            dem? De bör ju öka. De flesta tänkare och kritiker säger att det
            minskar incitamenten om man vet att man aldrig blir utförsäkrad.
            Med ert system blir man ju inte det. Systemet är tydligtvis obegränsat.
            Jag har inte fått något bevis för det heller.
          </note>
          <note>
            Man går från den ena åtgärden till den andra om det inte finns
            någon som helst bortre parentes. Så är det bara.
          </note>
          <note>
            Det här insåg t.o.m. socialdemokraterna förra året, när man hade
            ett förslag på 300 dagar. Sedan har man frångått det. Nu finns
            det tydligtvis inte kvar. Nu är det obegränsad tid som gäller.
            Vad vill ni egentligen?
          </note>
          <note>
            Skall det vara medborgarlön?
          </note>
          <note type="speaker">
            Anf. 196 KRISTINA ZAKRISSON (s) replik:
          </note>
          <note>
            Fru talman! Först och främst skulle jag vilja säga som jag ibland
            brukar säga till min egen mamma: Allt som står i tidningen är
            inte sant. Visserligen kanske
          </note>
          <note>
            SJ:s tidning är mer att lita på än många andra, men i alla fall.
          </note>
          <note>
            Det står att systemet är dyrt och krångligt. Dyrt beror på vad
            man ställer det i förhållande till. Jag tycker att det är värt
            pengarna.
          </note>
          <note>
            Krångligt kan det nog vara i mycket, därför att det innebär ett
            stort mått av kontrollsystem. Det är ett så stort mått att jag
            tror att många av dem som är arbetslösa nästan känner sig som
            kriminella därför att de måste bevakas så väldigt mycket.
          </note>
          <note>
            Frågan ställdes om varför a-kassan är kopplad till facken. Vi
            har i dag den fristående alfakassan. Det är ungefär 8 000 personer
            som har anslutit sig. Det verkar inte vara ett skriande behov
            av en fristående kassa. Jag tror faktiskt att många väljer att
            gå med i facket, a-kassa eller inte. Under 90-talet har faktiskt
            fler och fler löntagare gått med i facket. 84 % av arbetarna är
            med, och ca 80 % av dem som är arbetslösa är fackligt organiserade.
            Man väljer alltså att gå med i facket. Det verkar inte vara så
            att folk upplever det som ett problem eller ett hot, tvärtom.
          </note>
          <note>
            Jag tror också att det fackliga arbetet har väldigt stor betydelse.
            Även om man bortser från a-kassan tror jag att arbetsgivarna och
            företagen tjänar på att ha ett bra fackligt arbete. Det gynnar
            både arbetsgivaren och dem som arbetar på företaget om man har
            ett bra samarbete.
          </note>
          <note type="speaker">
            Anf. 197 HENRIK WESTMAN (m) replik:
          </note>
          <note>
            Fru talman! Det är alldeles riktigt. Facket gör mycket stor nytta.
            Jag har själv varit fackordförande åtskilliga gånger och haft
            mycket med dem att göra.
          </note>
          <note>
            Det är alldeles riktigt. Men eftersom det nu är knutet på det
            sättet blir det branschvisa låsningar. Då får man alltså inte
            den omställning som kanske skulle krävas på en modern arbetsmarknad.
          </note>
          <note>
            Jag har en son som är byggnadsarbetare. Han blev arbetslös. Det
            lönade sig inte för honom att ta tillfälliga andra arbeten, för
            då skulle han få lägre a-kassa när han kom tillbaka. Alltså lönade
            det sig inte att arbeta. Incitamenten måste alltid finnas. Det
            måste alltid löna sig att arbeta, även om man tillfälligt får
            lägre lön. Därför bör man nog bryta upp den där låsningen till
            de särskilda facken, för då blir det en branschinlåsning.
          </note>
          <note>
            Jag läser naturligtvis inte bara den här tidningen.
          </note>
          <note>
            Jag har besökt en hel del arbetsförmedlingar och kassor och diskuterat
            detta. De flesta tycker nog att det finns anledning att se över
            krångligheten.
          </note>
          <note type="speaker">
            Anf. 198 KRISTINA ZAKRISSON (s) replik:
          </note>
          <note>
            Fru talman! Att det är krångligt och att det skapar merarbete
            för a-kassehandläggarna om vi ändrar reglerna kan inte få oss
            att inte ändra regler som vi tror behöver ändras för att gynna
            arbetslinjen och dem som är arbetslösa.
          </note>
          <note>
            En av de saker som Henrik Westman tog upp är att man kan dra
            sig för att ta tillfälliga jobb därför att man tror att det påverkar
            a-kasseersättningen och försäkringen negativt. Det är just en
            av de saker som arbetsgruppen skall titta på, liksom på möjligheten
            till övergång mellan olika kassor.
          </note>
          <note>
            Som ni hör kommer arbetsgruppen att titta närmare på många av
            de frågor som oppositionen tar upp.
          </note>
          <note>
            Naturligtvis skall man först analysera, finns det behov av att
            förändra eller finns det inte? Finns det behov av att förändra
            tycker jag att vi skall göra det, även om det ger mer jobb åt
            a-kassehandläggarna.
          </note>
          <note type="speaker">
            Anf. 199 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag är ledsen om jag är lite påstridig här, Kristina
            Zakrisson, men läget i dag är att människor blir utförsäkrade.
          </note>
          <note>
            Ett exempel är den kvinna som jag berättade om i mitt huvudanförande.
            Hon hade fyra dagar kvar tills hon skulle bli utförsäkrad. Om
            hon inte hade hittat ett jobb inom hemtjänsten i grannkommunen
            skulle hon alltså ha blivit utförsäkrad.
          </note>
          <note>
            Ett annat exempel är en ung kille på drygt 20 år.
          </note>
          <note>
            Ibland är han inte så där enormt företagsam. Han blev också utförsäkrad
            men också han fick jobb. Det var nämligen ont om arbetskraft just
            då, så det löste sig.
          </note>
          <note>
            Men människor blir alltså utförsäkrade.
          </note>
          <note>
            Länsarbetsdirektören i Jönköpings län, Ylva
          </note>
          <note>
            Ericsson - hon skall visserligen lämna sitt jobb men än så länge
            står hon som länsarbetsdirektör - skrev, tror jag, förra veckan
            i tidningen. Hon sade att det inte finns något lagfäst skydd för
            människor, så de kan visst bli utförsäkrade. Jag undrar därför
            vad som gäller här.
          </note>
          <note>
            Dessutom är jag lite besviken över att de diskussioner som vi
            förde tillsammans med Socialdemokraterna om att på det här sättet
            finna en vettig bortre parentes totalt har "droppats". Jag tror
            att det alltid kommer att finnas vissa människor som är i behov
            av ett grundskydd. I dag är de hänvisade till socialbidrag. Det
            är att lyfta över kostnader från staten till kommunerna, vilket
            är ett felaktigt sätt att hantera de här frågorna.
          </note>
          <note type="speaker">
            Anf. 200 KRISTINA ZAKRISSON (s) replik:
          </note>
          <note>
            Fru talman! Margareta Andersson, lagstiftningen säger inte att
            det finns ett lagligt skydd för att aldrig bli utförsäkrad. Som
            många andra har tagit upp står det tydligt att det vilar ett stort
            ansvar på den enskilde att hela tiden försöka hitta ett lämpligt
            arbete. Om vi skriver in i lagen att man aldrig kan bli utförsäkrad
            är det svårt att hävda att det är nödvändigt att ta lämpligt arbete.
            Var skall man då dra gränsen?
          </note>
          <note>
            Vi säger att vi vill ha en omställningsförsäkring.
          </note>
          <note>
            För vissa människor tar det två veckor att få ett nytt jobb.
            För andra kan det ta tre-fyra år. Det är kanske så att man börjar
            utifrån en grundskoleutbildning och inte har någonting annat.
            Men har man en bra arbetsförmedlare som kan göra en bra individuell
            handlingsplan går det kanske att lägga upp en långsiktig studieplan
            och att faktiskt komma i arbete.
          </note>
          <note>
            Från utskottets sida har vi försökt förhöra oss hos
          </note>
          <note>
            AMS om hur många det är som har blivit utförsäkrade men i dag
            går det inte att få någon sådan siffra. Vi har också pratat med
            a-kassehandläggare som säger att man inte, om någon försvinner
            från försäkringen, alldeles säkert kan veta på vilka grunder det
            skett.
          </note>
          <note>
            När det gäller de signaler som vi fått om att människor blir
            utförsäkrade har vi alltså ännu inte sett några siffror.
          </note>
          <note>
            Det är kanske som i det fall som Margareta Andersson nämnde -
            väninnan som hade fyra dagar kvar men som fick ett jobb. Då blev
            hon ju inte utförsäkrad.
          </note>
          <note type="speaker">
            Anf. 201 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Nej, hon blev inte utförsäkrad eftersom hon fixade
            det här själv. Det tycker jag är mycket bra, och det är på det
            viset som det skall vara. Men jag tycker att det borde finnas
            ett bättre regelverk för hur det här skall gå till vad gäller
            de människor som inte själva fixar detta eller som inte har goda
            vänner som hjälper till och som på olika sätt ställer upp.
          </note>
          <note>
            Väldigt många har det, så ibland går det här att lösa.
          </note>
          <note>
            Det är alltså nödvändigt med en avtrappningsregel och att kostnaderna
            inte förs över på kommunen.
          </note>
          <note>
            Kristina Zakrisson säger att vi skall lägga upp en handlingsplan.
            Det tycker jag också är mycket viktigt men då krävs det att det
            finns människor på arbetsförmedlingarna som klarar av detta. I
            dag är det problem med bemötandet. Man får ibland väldigt arroganta
            och väldigt tråkiga svar av de här människorna.
          </note>
          <note>
            Det är också något som vi behöver se över. Vi behöver se till
            att det helt enkelt blir en bättre utbildning för de här människorna.
          </note>
          <note>
            Vi har som en av de första punkterna föreslagit att människor
            som t.ex. inte har gymnasiekompetens skall erbjudas att läsa in
            kärnämnena i gymnasieskolan med a-kasseersättning. Det skulle
            kunna ingå i paketet. Jag inser också att vi inte kan säga: Du
            har
          </note>
          <note>
            300 dagar. Under den här perioden måste du lösa alla dina problem.
          </note>
          <note>
            Det kan behövas en utsträckt tid eftersom människor har olika
            behov. Men vi skall ha ett regelverk, och det skall finnas handlingsplaner
            på ett mycket tydligare sätt för de människor som i dag hamnar
            i situationen att de inte riktigt vet vad som gäller och vilken
            rätt de har att ställa krav på t.ex. arbetsförmedlingen.
          </note>
          <note>
            Det handlar alltså om människor som blir alldeles förtvivlade.
            Arbetsförmedlingens personal säger: Vi vet inte vad vi skall göra
            med dig. Sedan blir ingenting gjort förrän det händer något som
            är ganska dramatiskt och människor blir alldeles förtvivlade och
            upprivna. Det är så många problem förknippade med detta att vi
            behöver se över dessa frågor i ett mycket tydligare skick än som
            sker i dag.
          </note>
          <note type="speaker">
            Anf. 202 KRISTINA ZAKRISSON (s) replik:
          </note>
          <note>
            Fru talman! För att återgå till den kvinna som fixade det här
            själv vill jag säga att man naturligtvis skall göra allt man kan
            för att fixa detta själv; det råder ingen tvekan om det. Man kan
            inte gå till arbetsförmedlingen i tron att arbetsförmedlaren fixar
            detta. Däremot kan arbetsförmedlaren hjälpa till.
          </note>
          <note>
            Det kan nog vara så - sådana signaler får vi också
          </note>
          <note>
            - att bemötandet inte varit det bästa. Å andra sidan har man
            nog varit väldigt hårt pressad ute på förmedlingarna. Man har
            kanske inte alltid haft de resurser som skulle ha behövts. De
            på arbetsförmedlingarna behöver säkert, precis som alla andra,
            få kompetensutveckling. Arbetsförmedlarna har nog i många år haft
            en väldigt svår situation.
          </note>
          <note>
            Sedan vill jag säga några ord om Centerns reservation om generell
            rätt till gymnasieutbildning. Här kommer vi tillbaka till detta
            med individuella handlingsplaner. Man måste ju utgå från den enskilde.
            Jag tycker inte att man skall ha ett generellt system för vilken
            utbildning folk skall ha, utan man utgår från den enskilde. I
            dag har vi t.ex. kunskapslyftet som har varit väldigt bra. Vi
            har alltså stora möjligheter att låta dem som bara har en låg
            grundutbildning vidareutbilda sig. Det tycker jag är en helt riktig
            satsning.
          </note>
          <note>
            Hjälp alltså människor att få en bättre utbildning, och de kan
            göra ännu större ansträngningar att själva komma ut på arbetsmarknaden
            igen!
          </note>
          <note type="speaker">
            Anf. 203 HELENA BARGHOLTZ (fp) replik:
          </note>
          <note>
            Fru talman! Jag vill med anledning av den utredning som nu skall
            göra en översyn av arbetslöshetsförsäkringen fråga Kristina Zakrisson
            om den också kommer att titta på arbetslöshetsförsäkringens finansiering.
            Den höga arbetslöshetsnivån har ju lett till att försäkringen
            sedan flera år tillbaka är kraftigt underfinansierad. Denna brist
            täcker man över statsbudgeten. Från flera partier har vi pekat
            på möjligheterna att i stället göra det genom en ökad egenavgift.
            Då får man mera fram karaktären av försäkring. Man uppnår alltså
            ett bättre samband mellan lönebildning och arbetslöshet.
          </note>
          <note>
            Kristina Zakrisson, är man från socialdemokratiskt håll beredd
            att ompröva sin dogmatiska inställning till hur arbetslöshetsförsäkringen
            skall finansieras?
          </note>
          <note type="speaker">
            Anf. 204 KRISTINA ZAKRISSON (s) replik:
          </note>
          <note>
            Fru talman! Jag tänkte direkt säga: Nej, det uppdraget har inte
            arbetsgruppen men sedan tänkte jag att det är bäst att för säkerhets
            skull kontrollera så att jag inte säger något som är fel. Men
            det är faktiskt så att man inte har det uppdraget, och vi anser
            inte att det finns något behov av det uppdraget. Vi tycker att
            det är helt okej som det är, nämligen att vi har en gemensam finansiering
            av den här viktiga försäkringen.
          </note>
          <note>
            Arbetsgruppen har fått i uppdrag att ta upp de frågor som vi
            tycker att det eventuellt kan finnas problem med och som eventuellt
            kan motverka arbetslinjen.
          </note>
          <note>
            Det kan vi inte se att finansieringen gör.
          </note>
          <note type="speaker">
            Anf. 205 HELENA BARGHOLTZ (fp) replik:
          </note>
          <note>
            Fru talman! Det är beklagligt att man inte är beredd att pröva
            det. Det är ju uppenbart att med den höga arbetslöshet som vi
            nu har är detta en väldigt tung belastning på statsbudgeten. Jag
            tror att väldigt många människor skulle vara helt införstådda
            med det här - att man är beredd att finansiera en eventuell arbetslöshet
            så småningom genom att själv bidra. Det kan då sättas i relation
            till lönen. Det finns ju en rad andra försäkringar där det här
            är ett naturligt sätt att finansiera det hela.
          </note>
          <note>
            Ibland kommer det nytänkande från socialdemokratin. Jag vill
            skicka med en förhoppning om det också i det här sammanhanget.
            Vi är ju så många i andra partier som ser att det här är en mycket
            bra lösning.
          </note>
          <note type="speaker">
            Anf. 206 KRISTINA ZAKRISSON (s) replik:
          </note>
          <note>
            Fru talman! Jag instämmer fullt och fast i att det här är en
            tung ekonomisk belastning. Vi gör ju också allt för att minska
            arbetslösheten just för att få ned den här kostnaden. Vi tycker
            nog att det bästa sättet att få ned kostnaden för staten är att
            få folk i arbete.
          </note>
          <note>
            Men uppenbarligen har Folkpartiet och Socialdemokraterna helt
            olika syn på vad den enskilde själv skall betala och vad staten
            skall stå för.
          </note>
          <note>
            Jag glömde mina anteckningar i bänken men jag tror att det var
            Helena Bargholtz som var inne på att man, efter att under en tid
            ha haft en inkomstbortfallsförsäkring med hög nivå, skulle övergå
            till en grundtrygghet. Den skulle vara på socialbidragsnivå, men
            den skulle inte som socialbidraget prövas mot om man äger bil,
            båt eller sommarstuga. Det hjälper föga för den som varken har
            råd att ha bil, båt eller sommarstuga.
          </note>
          <note type="speaker">
            Anf. 207 BRITT-MARIE LINDKVIST (s):
          </note>
          <note>
            Fru talman! I detta betänkande finns en motion som jag skrivit,
            A227, och som handlar om överhoppningsbar tid i arbetslöshetskassans
            regelverk.
          </note>
          <note>
            Det gäller 16 § mom. 5 om vård av eget barn som inte har fyllt
            två år eller vård av adoptivbarn i två år efter barnets ankomst
            i familjen, vilket är överhoppningsbar tid.
          </note>
          <note>
            Jag tänker här ta upp ett autentiskt fall.
          </note>
          <note>
            En kvinna blir arbetslös på grund av att företaget går i konkurs.
            Vid tillfället är kvinnan gravid. Vid födseln visar det sig att
            barnet är handikappat. Eftersom barnet de första åren behöver
            mycket tillsyn och läkarvård erbjuder försäkringskassan henne
            ett vårdbidrag.
          </note>
          <note>
            Efter många operationer i drygt tre år föreslår läkare att hon
            skall försöka ordna en dagisplats och själv komma ut i arbetslivet
            igen, eftersom sjukvården för tillfället inte kan göra mer för
            barnet.
          </note>
          <note>
            Sagt och gjort. Kommunen ställer upp med en dagisplats, och den
            unga kvinnan anmäler sig ånyo som arbetssökande. När hon kommer
            till a-kassan får hon avslag på sin begäran om ersättning. Detta
            på grund av att tiden med vårdbidrag räknas som diversetid, och
            eftersom drygt tre år har gått når man inte hennes tidigare ersättningsperiod.
            Enligt reglerna är endast de två åren från barns födelse överhoppningsbara.
          </note>
          <note>
            Kvinnan har överklagat i alla instanser och fått avslag. Just
            nu ligger ärendet i länsrätten för bedömning.
          </note>
          <note>
            Mitt förslag i motionen är att även tiden med vårdbidrag skall
            räknas som överhoppningsbar tid i
          </note>
          <note>
            16 § mom. 5.
          </note>
          <note>
            Utskottet har behandlat motionen och anser att frågan bör tas
            upp i ett vidare sammanhang. Utskottet utgår från att man inom
            ramen för arbetsgruppens arbete även kommer att överväga denna
            fråga.
          </note>
          <note>
            Fru talman! Jag är tacksam över att utskottet anser att frågan
            bör utredas vidare. Jag har inget yrkande, men jag utgår från
            att arbetsgruppen tar del av betänkandet och därmed även av motionen.
          </note>
          <note type="speaker">
            Anf. 208 MARIA LARSSON (kd) replik:
          </note>
          <note>
            Fru talman! Jag är väldigt glad över den motion som Britt-Marie
            Lindkvist har skrivit. Vi har från kristdemokraternas sida följt
            upp den i utskottet. Vi ville i första hand få till stånd ett
            utskottsinitiativ för att påpeka att det här skulle hänskjutas
            från utskottet in i arbetsgruppen. Det förslaget föll. Då valde
            vi att reservera oss till förmån för Lindkvists motion. Det finns
            stora möjligheter för Britt-Marie Lindkvist att yrka bifall till
            reservationen. För tids vinnande gjorde jag inte det, men möjligheten
            kvarstår.
          </note>
          <note>
            När jag läser direktivet till utredningen känner jag mig inte
            alldeles säker på att detta kommer att behandlas där. Det är tvetydigt
            skrivet. Just den här saken står inte omnämnd i exakt text. Vill
            man förtydliga och ytterligare trycka på skulle jag rekommendera
            ett yrkande om bifall till reservationen.
          </note>
          <note type="speaker">
            Anf. 209 BRITT-MARIE LINDKVIST (s) replik:
          </note>
          <note>
            Fru talman! Man skriver en motion för att uppmärksamma ett problem.
            Detta problem är någonting som man möter väldigt sällan. Jag tycker
            att detta måste utredas. Jag har inte siffror på vad det här skulle
            innebära. Jag vet ej heller hur många som drabbas av detta. Jag
            tycker att det är väldigt bra att arbetsgruppen tar del av det
            här. Jag tänker naturligtvis också själv följa frågan.
          </note>
          <note type="speaker">
            Anf. 210 MARIA LARSSON (kd) replik:
          </note>
          <note>
            Fru talman! Britt-Marie Lindkvist säger att hon skriver en motion
            för att uppmärksamma ett problem.
          </note>
          <note>
            Jag brukar skriva en motion för att genomdriva en förändring.
            Det är två helt skilda saker.
          </note>
          <note>
            Jag håller med om att problematiken finns. Den berör ett väldigt
            litet antal personer, men det är oerhört viktigt för människor
            i en så utsatt situation att få räkna den här tiden som överhoppningsbar
            tid. Om man drabbas av att få ett sjukt barn befinner man sig
            i en mycket utsatt position. Jag tycker att det är beklagligt
            att inte socialdemokraterna i utskottet valt att stödja motionen.
          </note>
          <note type="speaker">
            Anf. 211 BRITT-MARIE LINDKVIST (s) replik:
          </note>
          <note>
            Fru talman! Jag räknar med att särreglerna skall ses över. Jag
            räknar också med att det här blir genomfört. Jag tror att det
            är väldigt bra att alla förändringar som kommer att genomföras
            görs i ett sammanhang så att vi verkligen får en helhet.
          </note>
          <note type="speaker">
            Anf. 212 KRISTINA ZAKRISSON (s):
          </note>
          <note>
            Fru talman! De frågor som tagits upp i motionen och där vi hänvisar
            till arbetsgruppen skall vi naturligtvis se till att arbetsgruppen
            får del av och att arbetsgruppen tar del av betänkandet.
          </note>
          <note>
            Maria Larsson fick faktiskt den skrivning hon tog upp justerad
            i betänkandet. Det står ordagrant:
          </note>
          <note>
            "Utskottet utgår från att man inom ramen för arbetsgruppens arbete
            även kommer att överväga denna fråga." Det ändrade vi vid justeringstillfället.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 mars.)
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1998/99:NR1 Nordiska rådets svenska delegations berättelse angående
            verksamheten under 1998
          </note>
          <note>
            Motioner med anledning av skr. 1998/99:103 Kommittéberättelse
            1999
          </note>
          <note>
            1998/99:K19 av Gudrun Schyman m.fl. (v)
          </note>
          <note>
            med anledning av förs. 1998/99:RR4 Riksdagens revisorers förslag
            angående socialförsäkringens administration
          </note>
          <note>
            1998/99:Sf2 av Ulf Kristersson m.fl. (m)
          </note>
          <note>
            1998/99:Sf3 av Bo Könberg m.fl. (fp)
          </note>
          <note>
            med anledning av redog. 1998/99:RB1 Årsredovisning för Sveriges
            riksbank för år 1998
          </note>
          <note>
            1998/99:Fi8 av Johan Lönnroth m.fl. (v)
          </note>
          <note>
            16 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 mars
          </note>
          <note>
            1998/99:215 av Leif Carlson (m) till socialministern
          </note>
          <note>
            Primärvårdsförsöken
          </note>
          <note>
            1998/99:216 av Chatrine Pålsson (kd) till socialministern
          </note>
          <note>
            Sjukvården
          </note>
          <note>
            den 17 mars
          </note>
          <note>
            1998/99:217 av Ola Karlsson (m) till statsrådet Lars-
          </note>
          <note>
            Erik Lövdén
          </note>
          <note>
            Företagande och skatter
          </note>
          <note>
            1998/99:218 av Rigmor Ahlstedt (c) till socialministern
          </note>
          <note>
            Kompetenscentrum för forskning om biverkningarna av dentala material
          </note>
          <note>
            1998/99:219 av Margareta Viklund (kd) till utrikesministern
          </note>
          <note>
            Sierra Leone
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 mars.
          </note>
          <note>
            17 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 mars
          </note>
          <note>
            1998/99:454 av Ann-Kristine Johansson (s) till jordbruksministern
          </note>
          <note>
            Förstärkt djurskydd
          </note>
          <note>
            1998/99:455 av Rolf Gunnarsson (m) till finansministern
          </note>
          <note>
            EU-pensioner
          </note>
          <note>
            1998/99:456 av Anders Sjölund (m) till näringsministern
          </note>
          <note>
            Utvecklingsbidrag
          </note>
          <note>
            1998/99:457 av Carina Hägg (s) till utrikesministern
          </note>
          <note>
            Minkonferens
          </note>
          <note>
            1998/99:458 av Carina Hägg (s) till försvarsministern
          </note>
          <note>
            Kompetensuppbyggnad kring vård och omsorg för minornas offer
          </note>
          <note>
            1998/99:459 av Bertil Persson (m) till socialministern
          </note>
          <note>
            Functional foods
          </note>
          <note>
            1998/99:460 av Rigmor Ahlstedt (c) till socialministern
          </note>
          <note>
            Förbud av amalgam
          </note>
          <note>
            1998/99:461 av Michael Hagberg (s) till näringsministern
          </note>
          <note>
            Generationsskiften i fåmansbolag
          </note>
          <note>
            1998/99:462 av Murad Artin (v) till statsrådet Mona
          </note>
          <note>
            Sahlin
          </note>
          <note>
            Den statliga personalpolitikens medel
          </note>
          <note>
            1998/99:463 av Marianne Andersson (c) till finansministern
          </note>
          <note>
            Skatteregler för småföretag
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 mars.
          </note>
          <note>
            18 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 mars
          </note>
          <note>
            1998/99:417 av Barbro Westerholm (fp) till statsrådet
          </note>
          <note>
            Pierre Schori
          </note>
          <note>
            Samhällets stöd till handikappade invandrare
          </note>
          <note>
            1998/99:421 av Berit Jòhannesson (v) till försvarsministern
          </note>
          <note>
            Stödköp från försvarsindustrin
          </note>
          <note>
            1998/99:424 av Margareta Viklund (kd) till försvarsministern
          </note>
          <note>
            Makedonien
          </note>
          <note>
            1998/99:425 av Chatrine Pålsson (kd) till socialministern
          </note>
          <note>
            PKU-registret
          </note>
          <note>
            1998/99:428 av Gunnel Wallin (c) till justitieministern
          </note>
          <note>
            Övervakningskameror i taxibilar
          </note>
          <note>
            1998/99:429 av Lena Sandlin (s) till statsrådet Ulrica
          </note>
          <note>
            Messing
          </note>
          <note>
            Svensk idrott och bolagisering
          </note>
          <note>
            1998/99:430 av Chatrine Pålsson (kd) till socialministern
          </note>
          <note>
            Skatteutjämningen och svaga grupper
          </note>
          <note>
            1998/99:431 av Barbro Johansson (mp) till jordbruksministern
          </note>
          <note>
            Jämställdhetsmärkning av reklam
          </note>
          <note>
            1998/99:432 av Ewa Larsson (mp) till kulturministern
          </note>
          <note>
            Internationell kursgård för kvinnor i Ulvsunda
          </note>
          <note>
            1998/99:433 av Marianne Samuelsson (mp) till utrikesministern
          </note>
          <note>
            Bordtennis-VM
          </note>
          <note>
            1998/99:434 av Willy Söderdahl (v) till justitieministern
          </note>
          <note>
            Barns rättssäkerhet
          </note>
          <note>
            1998/99:435 av Ulla Hoffmann (v) till statsrådet
          </note>
          <note>
            Mona Sahlin
          </note>
          <note>
            EU-körkort
          </note>
          <note>
            1998/99:437 av Rolf Gunnarsson (m) till statsrådet
          </note>
          <note>
            Maj-Inger Klingvall
          </note>
          <note>
            Resurser till rehabilitering
          </note>
          <note>
            1998/99:438 av Ola Rask (s) till miljöministern
          </note>
          <note>
            Koloniträdgårdsrörelsen
          </note>
          <note>
            1998/99:439 av Johan Pehrson (fp) till justitieministern
          </note>
          <note>
            Kronofogdemyndigheternas processföring
          </note>
          <note>
            1998/99:441 av Lena Olsson (v) till statsrådet Lars-
          </note>
          <note>
            Erik Lövdén
          </note>
          <note>
            Skattestoppet i kommuner och landsting
          </note>
          <note>
            1998/99:443 av Lilian Virgin (s) till jordbruksministern
          </note>
          <note>
            Miljöersättning för sockerbetsodling
          </note>
          <note>
            1998/99:444 av Siw Persson (fp) till justitieministern
          </note>
          <note>
            Klotter
          </note>
          <note>
            1998/99:445 av Barbro Johansson (mp) till jordbruksministern
          </note>
          <note>
            Könsfördelning bland chefer
          </note>
          <note>
            1998/99:446 av Per Landgren (kd) till kulturministern
          </note>
          <note>
            Världskulturmuseets lokalisering i Göteborg
          </note>
          <note>
            1998/99:447 av Johnny Gylling (kd) till statsrådet
          </note>
          <note>
            Maj-Inger Klingvall
          </note>
          <note>
            Vårdbidrag för barn med diabetes
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 mars.
          </note>
          <note>
            19 § Kammaren åtskildes kl. 21.37.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 1 § anf. 25 (delvis), av talmannen därefter t.o.m.
            5 § anf. 78 (delvis), av andre vice talmannen därefter t.o.m.
            6 § anf. 119
          </note>
          <note>
            (delvis), av tredje vice talmannen därefter t.o.m. 9 § anf. 145
          </note>
          <note>
            (delvis), av andre vice talmannen därefter till ajourneringen
            kl. 17.54, av förste vice talmannen därefter t.o.m. 14 § anf.
            189
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
