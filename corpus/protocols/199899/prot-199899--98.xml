<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--98</head>
          <docDate when="1999-05-21">1999-05-21</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Meddelande om partiledardebatt inför EU-
          </note>
          <note>
            parlamentsvalet
          </note>
          <note>
            Tredje vice talmannen meddelade att ett meddelande om partiledardebatt
            onsdagen den 2 juni kl. 9.00 inför EU-parlamentsvalet delats ut
            till kammarens ledamöter.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellationerna 1998/99:309, 310, 316 och 318
          </note>
          <note>
            Till riksdagen
          </note>
          <note>
            Interpellation 1998/99:309 av Gunilla Tjernberg om förskoleverksamheten.
          </note>
          <note>
            Interpellation 1998/99:310 av Inger Strömbom om barn med särskilda
            behov.
          </note>
          <note>
            Interpellation 1998/99:316 av Ulf Nilsson om utvärdering av vuxenutbildningar.
          </note>
          <note>
            Interpellation 1998/99:318 av Lars Hjertén om
          </note>
          <note>
            Folkbildningsrådet.
          </note>
          <note>
            Interpellationerna kommer att besvaras tisdagen den 25 maj 1999.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 19 maj 1999
          </note>
          <note>
            Ingegerd Wärnersson
          </note>
          <note>
            Interpellationerna 1998/99:305 och 326
          </note>
          <note>
            Till riksdagen
          </note>
          <note>
            Interpellation 1998/99:305 av Elisabeth Fleetwood om osteoporos.
          </note>
          <note>
            Interpellation 1998/99:326 av Elisabeth Fleetwood om tvångssteriliserade
            personer.
          </note>
          <note>
            Interpellationerna kommer att besvaras måndagen den 31 maj 1999.
          </note>
          <note>
            Skälet till dröjsmålet är att vi inte kunnat finna en debattdag
            som passar interpellanten och statsrådet.
          </note>
          <note>
            Stockholm den 20 maj 1999
          </note>
          <note>
            Socialdepartementet
          </note>
          <note>
            Enligt uppdrag
          </note>
          <note>
            Björn Reuterstrand
          </note>
          <note>
            Rättschefc
          </note>
          <note>
            3 § Svar på interpellation 1998/99:356 om miljöfrågornas behandling
            i EU
          </note>
          <note>
            Anf. 1 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Harald Nordlund har frågat mig dels varför jag inte
            lyfter fram miljön som ett av de mest prioriterade områdena att
            sätta på EU:s gemensamma agenda när Sverige är ordförandeland
            år 2001, dels om den svenska regeringen kommer att verka för att
            samtliga baltiska stater, Estland, Lettland och Litauen, kommer
            att få förhandla om EU-medlemskap i den första utvidgningsomgången,
            dels om den svenska regeringen kommer att verka för att ta upp
            vetorätten på miljöområdet på EU:s dagordning när Sverige är ordförandeland
            i unionen, dels om den svenska regeringen kommer verka för att
            införa en gemensam koldioxidskatt i EU när Sverige har chansen
            att sätta detta angelägna ärende på arbetsordningen.
          </note>
          <note>
            Vad gäller utvidgningen av EU, och inte minst medlemskapsförhandlingarna
            för de baltiska staterna, torde regeringens hållning vara väl
            känd för riksdagens ledamöter.
          </note>
          <note>
            Utvidgningen av EU är vår tids stora fråga för att skapa ett
            enat Europa. Regeringen anser att den frågan är överordnad i EU-arbetet,
            och Sverige har varit aktivt pådrivande i utvidgningsprocessen.
          </note>
          <note>
            Regeringen har konsekvent hävdat att hela gruppen kandidatländer
            skall hållas samman i utvidgningsprocessen. Helst önskade vi en
            gemensam förhandlingsstart för samtliga länder. Sverige drev mycket
            hårt tillsammans med Danmark frågan om en gemensam förhandlingsstart
            för de baltiska länderna.
          </note>
          <note>
            Just den formen valde inte Europeiska rådet i Luxemburg 1997.
            Men beslutet blev ändå mycket positivt för kandidatländerna. Europeiska
            rådet slog fast att även de länder som inte omedelbart fick inleda
            förhandlingar skulle kunna flyttas upp i den förhandlande gruppen
            så snart de uppnått fastställda objektiva kriterier.
          </note>
          <note>
            Sverige kommer med kraft att fortsätta agera för att även Lettland
            och Litauen skall kunna inleda förhandlingar så snart som möjligt.
            Nästa beslutstillfälle i denna fråga blir sannolikt toppmötet
            i Helsingfors i slutet av detta år.
          </note>
          <note>
            Jag delar Harald Nordlunds uppfattning att utvidgningen av EU
            är viktig även ur ett miljöperspektiv. Situationen på miljöområdet
            i många av ansökarländerna är sådan att stora insatser behöver
            vidtas. Att både ge stöd till och ställa krav på miljöinsatser
            i ansökarländerna är därför angeläget. EU har exempelvis gett
            stöd till förbättringar av kärnsäkerheten i
          </note>
          <note>
            Östeuropa.
          </note>
          <note>
            Jag vill slå fast att miljöfrågorna är en av de prioriterade
            frågor regeringen driver i sitt EU-arbete och som kommer att sätta
            sin prägel även på det svenska ordförandeskapet. Detta framgick
            också av den information jag den 15 april lämnade till riksdagen
            om förberedelserna för Sveriges ordförandeskap i EU år
          </note>
          <note>
            2001. Regeringen har även vid ett flertal tidigare tillfällen
            redovisat prioriteringarna för riksdagen.
          </note>
          <note>
            Regeringen har sålunda konsekvent lyft fram miljöfrågorna som
            ett prioriterat område i det svenska EU-
          </note>
          <note>
            arbetet.
          </note>
          <note>
            Genom det arbete Sverige bedriver i EU på miljöområdet vill regeringen
            lägga grunden för ett framgångsrikt ordförandeskap, som kan föra
            den gemensamma miljöpolitiken framåt. Det finns flera stora miljöfrågor
            som kan vara aktuella för diskussion eller beslut vid tidpunkten
            för det svenska ordförandeskapet, däribland miljöfrågor i samband
            med utvidgningen av EU, ett nytt miljöhandlingsprogram för EU
            och förberedelserna för den FN-konferens som äger rum tio år efter
            Riokonferensen.
          </note>
          <note>
            Det är uppenbart att det finns stora fördelar med en gemensam
            ordning som hanterar gränsöverskridande miljöproblem. Den svenska
            regeringen har därför stött de förslag som lagts fram om en gemensam
            koldioxidskatt, även om det inte har gått att nå enighet kring
            förslagen. För närvarande förhandlas ett ramdirektiv för energibeskattning
            vars antagande
          </note>
          <note>
            Sverige stöder.
          </note>
          <note>
            Vad gäller frågan om en övergång från enhällighet till beslut
            med kvalificerad majoritet i frågor om miljöskatter och -avgifter
            går det inte i dagsläget att säga om den kommer att behandlas
            under Sveriges ordförandeperiod.
          </note>
          <note>
            Europeiska rådet i Köln kommer att behandla frågan om en ny regeringskonferens
            för att hantera de institutionella frågor som inte löstes i Amsterdamfördraget.
            Flera länder har uttryckt önskemål om att behandla frågan om kvalificerat
            majoritetsbeslutande i en regeringskonferens.
          </note>
          <note>
            Regeringen har ännu inte tagit ställning till regeringskonferensens
            omfattning i detalj, men rent allmänt vore det en fördel att begränsa
            antalet frågor som behandlas av den för att inte fördröja utvidgningen.
          </note>
          <note type="speaker">
            Anf. 2 HARALD NORDLUND (fp):
          </note>
          <note>
            Fru talman! Jag vill tacka vice statsminister Lena
          </note>
          <note>
            Hjelm-Wallén för svaret på min interpellation.
          </note>
          <note>
            Jag blev orolig när jag tog del av vice statsministerns anförande
            den 15 april. Där nämndes nämligen miljöfrågorna endast i förbigående.
            För mig och för
          </note>
          <note>
            Folkpartiet är EU i första hand ett miljö- och fredsprojekt.
            En central del av EU-samarbetet rör hur en god miljö kan säkras
            för Europas invånare. EU
          </note>
          <note>
            måste bli världens bästa miljöorganisation.
          </note>
          <note>
            Det var därför förvånande att vice statsminister
          </note>
          <note>
            Lena Hjelm-Wallén, när hon den 15 april lämnade information till
            riksdagen om förberedelserna för
          </note>
          <note>
            Sveriges ordförandeskap i EU år 2001, inte nämnde miljöfrågorna
            bland de frågor som skall behandlas som profilfrågor. Det här
            menar jag att vi måste se bl.a. mot bakgrund av att Sverige har
            kommit på efterkälken i fråga om Natura 2000, av att Östersjöproblemen
            är akuta, av att kärnkraftverk i exempelvis Ignalina borde stängas
            av innan en katastrof inträffar och av att försurningen förvärras
            allt mer.
          </note>
          <note>
            I svaret säger nu Lena Hjelm-Wallén att miljöfrågorna under ordförandeskapet
            kommer att vara ett av de prioriterade områdena. Innebär det att
            regeringen kommer att verka för att insatserna för att rädda Östersjön
            kommer att intensifieras? Innebär det att vi kommer att verka
            för att de farliga kärnkraftverken avvecklas? Innebär det att
            vi kommer att verka för att orsakerna till försurningen angrips
            - att orsakerna angrips och inte bara symtomen?
          </note>
          <note>
            Kalkning i all ära, men effekterna är inte enbart positiva. Här
            behövs insatser, och här kan vi göra stora insatser under vårt
            ordförandeskap. Det finns alltfler tecken och alltfler forskare
            som pekar på att de insatser som vi anser vara nödvändiga mot
            försurningen också orsakar skador i fråga om den biologiska mångfalden.
            Här behövs våra insatser.
          </note>
          <note>
            Anf. 3 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Det är fel att säga att jag inte nämnde miljöfrågorna
            i min information till riksdagen den
          </note>
          <note>
            15 april. Det gjorde jag i det förberedda inledningsanförandet,
            och när jag sammanfattade de viktigaste frågorna tog jag bland
            tre frågor som jag nämnde med just miljöfrågorna.
          </note>
          <note>
            Sedan handlar det om mycket annat och viktigt, och jag tror att
            utvidgningen är väldigt viktig i sig och viktig för miljöfrågorna.
            Att knyta ihop det på det sätt som Harald Nordlund säger, dvs.
            att vi i förhandlingar och i den process som Öst- och centraleuropeiska
            länder nu är inne i för att komma med i EU hjälper dem att ta
            de viktiga stegen för att också få en bättre miljö och miljölagstiftning.
            Detta är mycket väsentligt. Egentligen ingår alla de områden som
            Harald
          </note>
          <note>
            Nordlund tar upp i EU:s samarbete med dessa länder.
          </note>
          <note>
            De ingår också i hög grad i Östersjösamarbetet, där vi direkt
            praktiskt också är med och bistår på dessa områden.
          </note>
          <note>
            Jag tror att vi i hög grad kan vara överens om miljöfrågornas
            betydelse och att hela EU-processen skall verka för att vi skall
            få en bättre tingens ordning på det här området.
          </note>
          <note>
            Sedan skall man vara klar över att under själva ordförandehalvåret
            är det inte i första hand fråga om att driva frågor som är av
            svenskt intresse, utan då måste man kunna sköta ordförandeskapet
            så bra som möjligt - alltså få ihop alla EU-länder till ett beslut
            och samverka med de länder som är inne i utvidgningsprocessen.
            Därför måste man ha klart för sig att det är vårt gedigna miljöarbete
            fram till ordförandeskapet som skall blomma ut i viktiga och bra
            beslut under ordförandeskapstiden. Så tror jag också att det kommer
            att bli.
          </note>
          <note type="speaker">
            Anf. 4 HARALD NORDLUND (fp):
          </note>
          <note>
            Fru talman! Det tjänar inte särskilt mycket till att vi fortsätter
            att debattera vad som sagts. Miljöfrågorna nämndes - ja. Men vice
            statsministern nämnde inte miljön som en profilfråga. Däremot
            nämndes miljön som en fråga bland andra som är viktiga att driva.
          </note>
          <note>
            Jag är besviken över att vice statsministern vid det tillfället
            inte passade på att från Sveriges sida markera att det här är
            viktiga frågor, för miljöfrågan framstod inte som en av profilfrågorna.
          </note>
          <note>
            Utvidgningen är en förutsättning. Därom kan vi vara överens.
            Den måste fortsätta att drivas hårt och är självklart en av de
            allra viktigaste frågorna.
          </note>
          <note>
            Det handlar inte bara om att driva frågorna under åtminstone
            första halvåret. Nej, men det är vid sådana tillfällen som när
            riksdagen informeras och vid andra tillfällen som markeringar
            måste göras, menar jag, när det gäller miljöfrågorna. Det är för
            många stora miljöfrågor som i dag är olösta och där EU är ett
            mycket lämpligt forum för att diskutera och ta itu med dem. Det
            är därför jag är besviken.
          </note>
          <note>
            Jag blir något lugnare nu. Men kvar står att regeringen inte
            tagit vara på möjligheterna att i tid och på ett kraftfullt sätt
            markera att miljöfrågorna tillsammans med utvidgningen är de allra
            viktigaste frågorna att driva.
          </note>
          <note>
            Anf. 5 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! När jag räknade upp ett antal frågor gjorde jag fem
            prioriteringar utan någon prioriteringsordning. Jag gick i den
            diskussionen från det inre till det yttre. Jag började med hur
            EU skall fungera internt och avslutade med alla utrikeskontakter
            som är nödvändiga för att detta skall fungera. Mitt i dessa prioriteringar
            tog jag också upp de medborgarnära frågorna, som jag kallade dem,
            där förvisso miljön ingår.
          </note>
          <note>
            Miljön är en mycket viktig fråga. Jag vill inte säga att miljön
            är mer eller mindre viktig än sysselsättningsfrågan, men kampen
            mot arbetslösheten är också en synnerligen viktig fråga.
          </note>
          <note>
            Om vi skall anmärka på varandra när det gäller i vilken ordning
            vi räknar upp frågorna, tycker jag faktiskt att det blir ganska
            barnsligt. Låt oss vara överens om att miljön är en utomordentligt
            viktig fråga. Sverige har också arbetat väldigt aktivt med den.
          </note>
          <note>
            F.d. miljöministern sitter här i kammaren och jag vet vilka aktiva
            insatser hon har gjort här. Bara det att
          </note>
          <note>
            Sverige som nytt EU-land så aktivt kunde driva försurningsfrågorna
            att vi fick en strategi mot försurning inom EU var faktiskt en
            stor framgång. Det är ett exempel på hur aktivt Sverige har varit
            på detta område, och det kommer vi att fortsätta att vara.
          </note>
          <note type="speaker">
            Anf. 6 HARALD NORDLUND (fp):
          </note>
          <note>
            Fru talman! Vi är eniga i många delar, men efter vice statsministerns
            senaste inlägg kan jag konstatera att vi i grunden ändå har en
            åsiktsskillnad. Jag är inte beredd att, på det sätt som vice statsministern
            gör, rangordna frågor och säga att arbetslöshetsfrågorna kanske
            är ännu viktigare än miljöfrågorna.
          </note>
          <note>
            Miljö- och naturfrågorna är överlevnadsfrågor.
          </note>
          <note>
            Det är därför jag menar att vi måste lyfta fram EU
          </note>
          <note>
            som ett freds- och miljöprojekt. Det är det som det i första
            hand handlar om. Självfallet måste vi på EU-
          </note>
          <note>
            nivå arbeta med sysselsättningsfrågorna och med en mängd andra
            frågor, men jag menar att freden och miljön står över allting
            annat. Jag tycker att vi av denna debatt har fått veta att det
            här föreligger en åsiktsskillnad.
          </note>
          <note>
            Anf. 7 Vice statsminister LENA HJELM-
          </note>
          <note type="speaker">
            WALLÉN (s):
          </note>
          <note>
            Fru talman! Jag kan inte låta detta stå oemotsagt.
          </note>
          <note>
            Jag är alldeles övertygad om såväl fredsfrågans som miljöfrågans
            utomordentliga betydelse. Där föreligger det ingen skillnad i
            åsikt. Sedan måste man kunna hantera flera frågor samtidigt.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1998/99:358 om FN-
          </note>
          <note>
            stadgan
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Fru talman! Karl-Göran Biörsmark har frågat mig dels om jag är
            beredd att ta några initiativ till att FN:s säkerhetsråd skall
            få bemyndigande att agera i situationer inom länder där människors
            liv och säkerhet allvarligt hotas, dels om jag ämnar aktualisera
            en ändring av FN-stadgan som skulle ge FN möjlighet att agera
            kraftfullt när människor förföljs och folkmord sker inom ett lands
            gränser, på det sätt som den s.k. Carlsson-Ramphal-rapporten,
            Vårt globala grannskap, föreslår.
          </note>
          <note>
            De frågor Karl-Göran Biörsmark ställer är utomordentligt viktiga,
            och de berör också betydelsefulla tendenser, både i säkerhetsrådets
            arbete och i folkrätten.
          </note>
          <note>
            Folkrätten har under senare år kommit att ta ökad hänsyn just
            till människors säkerhet. Mänskliga rättigheter och internationell
            humanitär rätt har hamnat i fokus, och giltigheten av dessa regler
            har blivit allt mindre omstridd, också i interna konflikter. Parallellt
            med detta har tyngdpunkten i det internationella samfundets ansträngningar
            att skapa fred och säkerhet till stor del förskjutits från mellanstatliga
            konflikter till situationer inom stater.
          </note>
          <note>
            När FN-stadgan skrevs 1945 var det främst mellanstatliga konflikter,
            som det andra världskriget, man tänkte på. Samtidigt ger stadgan
            utrymme för att säkerhetsrådet agerar också i interna konflikter.
            Karl-
          </note>
          <note>
            Göran Biörsmark citerar artikel 2 § 7, som säger att
          </note>
          <note>
            "ingen bestämmelse i denna stadga berättigar Förenta
          </note>
          <note>
            Nationerna att ingripa i frågor, som väsentligen falla inom vederbörande
            stats egen behörighet."
          </note>
          <note>
            Till detta måste man dock foga två anmärkningar.
          </note>
          <note>
            För det första har uppfattningen om vad som utgör sådana interna
            frågor förändrats under årens lopp. I
          </note>
          <note>
            dag hävdar mycket få stater, om ens någon, att mänskliga rättigheter
            är en intern angelägenhet. De situationer som Karl-Göran Biörsmark
            nämner, folkmord och förföljelse av människor, kan aldrig anses
            utgöra interna angelägenheter. För det andra finns det ytterligare
            en mening i denna paragraf, och den är väsentlig: "Denna grundsats
            skall dock ej utgöra hinder för vidtagande av tvångsåtgärder jämlikt
            kapitel VII." Säkerhetsrådet kan alltså ingripa med tvångsåtgärder
            även om det skulle röra sig om interna angelägenheter.
          </note>
          <note>
            För att säkerhetsrådet skall ingripa krävs det att villkoren
            i artikel 39 är uppfyllda. Ett av dessa villkor är att det föreligger
            ett hot mot internationell fred och säkerhet. Med detta avsågs
            ursprungligen ett hot mot mellanstatlig fred. Säkerhetsrådet har
            dock, framför allt under 1990-talet, gjort en vid tolkning av
            denna bestämmelse, och har kunnat ingripa med olika tvångsåtgärder
            i bl.a. Haiti, Rwanda, Somalia, Bosnien, Sierra Leone, Angola
            och Kosovo.
          </note>
          <note>
            Under sitt medlemskap i säkerhetsrådet 1997-
          </note>
          <note>
            1998 hävdade Sverige konsekvent att rådet borde göra en vid tolkning
            av detta begrepp, för att kunna ingripa i sådana situationer som
            Karl-Göran
          </note>
          <note>
            Biörsmark nämner. Även om en ändring av stadgan skulle klargöra
            detta ytterligare, vilket skulle ha ett värde eftersom rådets
            ansvar därmed skulle göras ännu tydligare, så hindrar alltså inte
            stadgan sådana ingripanden, så länge den politiska viljan finns.
            Det skulle sannolikt också stöta på starkt motstånd om man försökte
            sig på att ändra stadgan på detta sätt.
          </note>
          <note>
            Alla ändringar av FN-stadgan kräver som bekant tvåtredjedels
            majoritet och ratificering av två tredjedelar av medlemsstaterna,
            inklusive alla de ständiga medlemmarna av säkerhetsrådet.
          </note>
          <note>
            Det pågår inom FN sedan flera år diskussioner om stadgeändringar.
            Det största intresset har fästs vid frågan om säkerhetsrådets
            sammansättning och arbetsformer. Förhandlingar förs inom en arbetsgrupp
            om reformer av säkerhetsrådet där Sverige genom
          </note>
          <note>
            FN-ambassadören Hans Dahlgren har en ledande roll som en av två
            viceordföranden. Dessa överläggningar är utomordentligt viktiga,
            och dessutom svåra, eftersom många stater har starka och motstridiga
            intressen i frågan.
          </note>
          <note>
            Det är min bedömning att den reform som Karl-
          </note>
          <note>
            Göran Biörsmark förespråkar skulle innebära en förbättring av
            stadgan. Eftersom en sådan reform vore mycket kontroversiell skulle
            den dock sannolikt väcka starkt motstånd i detta läge och även
            komplicera övriga pågående reformförhandlingar. Däremot bör arbetet
            inriktas på att stärka den politiska viljan att agera kraftfullt
            också i interna konflikter när människors säkerhet sätts på spel
            samt på att verka i riktning mot en vetofri kultur i säkerhetsrådet.
          </note>
          <note type="speaker">
            Anf. 9 KARL-GÖRAN BIÖRSMARK (fp):
          </note>
          <note>
            Fru talman! Jag vill tacka för svaret. Vi delar den här synen
            på problemställningen och problembeskrivningen. Vi ser ett problem
            här. Portalparagrafen i stadgan säger ju: "Vi, de förenade nationernas
            folk"
          </note>
          <note>
            osv. Man säger inte de förenade nationernas stater, utan folk.
          </note>
          <note>
            Det är det som ligger lite till grund för mitt resonemang här.
            När vi nu ser att det blir fler kontroverser, fler förföljelser
            inom länder, har stadgan ingen riktigt tydlig skrivning. Eller
            rättare sagt: Den har en tydlig skrivning på så sätt att den förhindrar
            FN från att ingripa. Det står mycket klart, om jag citerar från
            artikel 2 § 7, att: "ingen bestämmelse i denna stadga berättigar
            Förenta Nationerna att ingripa i frågor, som väsentligen falla
            inom vederbörande stats egen behörighet". Det sade ju också utrikesministern
            här.
          </note>
          <note>
            Men så går utrikesministern vidare i resonemanget och säger att
            det längre fram i stadgan finns sådant på något sätt ändå tillåter
            att man ingriper. I så fall är det dock med medel som inte alltid
            är effektiva. Det talas om sanktioner och andra typer av påtryckningar.
          </note>
          <note>
            Men det som vi nu t.ex. upplever i Kosovo, där man går in för
            att förhindra ett folkmord militärt, det tillåter inte den här
            delen av stadgan. Det står mycket tydligt att det inte gäller
            t.ex. militär intervention eller militär trupp. Det gör att de
            som hamnar i den här situationen, stater som hamnar i den här
            situationen, kan rida på FN-stadgan när de vill förhindra inblandning
            i det som de kallar inre angelägenheter.
          </note>
          <note>
            Jag tycker att det är lite oklart vad utrikesministern egentligen
            svarar på mina två frågor. Jag har två mycket klara frågor. Utrikesministern
            för ett resonemang men svarar egentligen inte på mina två frågor.
          </note>
          <note>
            Jag skulle vilja att utrikesministern tittade på frågorna en
            gång till och svarade ja eller nej.
          </note>
          <note type="speaker">
            Anf. 10 Utrikesminister ANNA LINDH (s):
          </note>
          <note>
            Fru talman! Då skall jag först föra ett resonemang och sedan
            kort svara på frågorna. Jag tror alltså att vi är väldigt överens
            i själva huvudfrågan, vikten av att
          </note>
          <note>
            FN ingriper när mänskliga rättigheter hotas och när liv och säkerhet
            hotas.
          </note>
          <note>
            Det jag dock är positiv till är att man kan se en utveckling
            där tolkningen av detta har blivit vidare och vidare och där FN
            i dag därför ingriper i en rad olika konflikter som för ett antal
            år sedan skulle ha ansetts vara interna angelägenheter. De hade
            då inte hanterats av FN, men i dag ingriper FN med tydlighet trots
            att det är konflikter inom länderna. Man gör det just för att
            man menar att man alltid måste agera när det gäller mänskliga
            rättigheter.
          </note>
          <note>
            Problemet är däremot ofta att den politiska viljan saknas att
            göra de här ingripandena tillräckligt tydligt och tillräckligt
            tidigt. Dessutom saknas ofta den politiska viljan att till syvende
            och sist också kunna använda kap. 7-åtgärder, dvs. direkta militära
            åtgärder.
          </note>
          <note>
            Kosovo är väl ett exempel på detta. Nu borde i och för sig hela
            det internationella samfundet ha agerat både tidigare och tydligare
            när det gäller Kosovo.
          </note>
          <note>
            Men under der period då Sverige var medlem i säkerhetsrådet,
            1997-1998, tog ju Sverige flera gånger initiativ till gemensamma
            resolutioner kring Kosovo.
          </note>
          <note>
            Vi hade en enighet om Kosovo i säkerhetsrådet, och det fanns
            därför också en möjlighet för säkerhetsrådet att behandla även
            en militär aktion i Kosovo som en kap. 7-åtgärd. Men tyvärr fanns
            då inte den politiska viljan. Nu ser vi alla vikten av att vi
            får tillbaka Kosovofrågan till FN:s säkerhetsråd och att vi får
            en resolution utifrån kap. 7 som alltså kan sanktionera ett militärt
            ingripande i Kosovo om det också fortsättningsvis skulle behövas.
          </note>
          <note>
            Så det är nog den politiska viljan som har brustit snarare än
            stadgan. Men låt mig då också väldigt tydligt svara på frågorna.
            Den första gällde vilka initiativ vi är beredda att ta för att
            FN:s säkerhetsråd skall kunna agera. Under den tid då Sverige
            satt i säkerhetsrådet lyfte vi i rådet upp en rad frågor där mänskliga
            rättigheter hotades. Det är naturligtvis
          </note>
          <note>
            Sveriges vilja att fortsatta med det.
          </note>
          <note>
            Så till den andra fråga som Karl-Göran Biörsmark ställer: Ämnar
            utrikesministern aktualisera en ändring av FN-stadgan enligt förslaget
            i rapporten Vårt globala grannskap? Jag tror alltså att en sådan
            ändring vore bra. Men jag tror att den är så politiskt svår att
            få igenom att det är lättare att få igenom syftet att fortsätta
            arbetet med att reformera själva kulturen i säkerhetsrådet. Om
            vi tror att det finns några möjligheter att få igenom en ändring
            av stadgan är det bra. Då kommer vi att försöka göra det. I annat
            fall får vi försöka ändra praxisen och kulturen i säkerhetsrådet
            så att FN alltid kan ingripa när vi ser hot mot mänskliga rättigheter.
          </note>
          <note type="speaker">
            Anf. 11 KARL-GÖRAN BI-ÖRSMARK (fp):
          </note>
          <note>
            Fru talman! Jag håller helt med om att den politiska viljan måste
            finnas. Finns den politiska viljan är det egentligen inget problem.
            Om man kan ena sig omkring ett handlingsmönster spelar det ingen
            roll vad som står i stadgar eller paragrafer.
          </note>
          <note>
            Men problemet är just att den politiska viljan inte finns. Då
            menar jag att bara debatten kring det här med att ändra stadgan
            kan vara bra i sig. För man upp det här på bordet, och diskuterar
            det, så får man också upp frågan om mänskliga rättigheter, förföljelser
            av minoriteter osv. och hur man skall hantera den.
          </note>
          <note>
            Utrikesministern säger att man kan hantera detta i dag och ger
            också exempel på det. Men det visar ju att stadgan och verkligheten
            inte stämmer riktigt överens. Då tror jag inte att man skall vara
            rädd för att anpassa stadgan till verkligheten. Det kan inte vara
            så att FN-stadgan är en så helig skrift att man inte får ändra
            en bokstav i den, samtidigt som verkligheten ändras, utan stadgan
            måste anpassas. Det är just det som tas upp i Carlsson-Ramphal-rapporten.
            Och vår
          </note>
          <note>
            FN-ambassadör Hans Dahlgren var ju sekreterare i denna utredning,
            som Ingvar Carlsson också ingick i, och har ju ett konkret förslag
            just på denna punkt. Det är bra att han kan fortsätta detta arbete
            i FN. Jag har talat med honom vid några tillfällen just i fråga
            om denna punkt. Såvitt jag förstår av honom är han ändå intresserad
            av att driva denna fråga vidare. Då tror jag att han också måste
            ha lite politisk uppbackning t.ex.
          </note>
          <note>
            härifrån och från annat håll när det gäller att det är bra att
            gå vidare i detta arbete.
          </note>
          <note>
            I Carlsson-Ramphal-rapporten står det att FN-
          </note>
          <note>
            stadgan bör ändras för att man skall låta säkerhetsrådet bemyndiga
            osv. i sådana här fall. Jag och även utrikesministern hänvisade
            tidigare till stadgan där följande som skulle ge denna öppning
            står under kapitel VII:
          </note>
          <note>
            "Säkerhetsrådet äger besluta, vilka åtgärder, icke innebärande
            bruk av vapenmakt - - -."
          </note>
          <note>
            Det är också en begränsning i hur FN kan agera i interna angelägenheter
            inom ett lands gränser. Att ha en sådan stadga som så att säga
            har överlevt sig själv på denna punkt är naturligtvis inte bra.
          </note>
          <note>
            Jag tror att debatten i sig, att man tar upp detta och att man
            inte är rädd för att gå in och ändra och peta i stadgan, är bra.
          </note>
          <note type="speaker">
            Anf. 12 Utrikesminister ANNA LINDH (s):
          </note>
          <note>
            Fru talman! Jag tror att vi är helt överens i sak.
          </note>
          <note>
            Jag tror därför att det är onödigt att försöka konstruera skillnader
            i form, som jag egentligen inte heller tror existerar.
          </note>
          <note>
            Hans Dahlgren har vårt fulla stöd för att både reformera säkerhetsrådet
            och reformera FN-stadgan.
          </note>
          <note>
            Det som jag försöker säga är bara att jag tror att man skall
            ha måttliga förväntningar på möjligheterna att reformera FN-stadgan.
            För att man då ändå skall kunna påverka det politiska arbetet
            i FN och kunna påverka möjligheterna att ingripa tidigt till stöd
            för mänskliga rättigheter så tror jag att man också måste se möjligheterna
            att förändra säkerhetsrådets praxis, att förändra säkerhetsrådets
            sätt att arbeta och att utnyttja alla de möjligheter som redan
            finns att faktiskt ingripa både med fredliga och med militära
            sanktioner. Låt oss använda de möjligheter som finns, därför att
            det också finns en del länder som gärna kanske vill låta som att
            möjligheterna inte finns i FN-
          </note>
          <note>
            stadgan i dag. Men vi menar att de faktiskt finns. Vi bör använda
            dem, och vi bör ingripa t.ex. när det gäller Kosovo. Det är oerhört
            viktigt att vi får tillbaka
          </note>
          <note>
            Kosovofrågan till säkerhetsrådet. Det är mycket viktigt att vi
            får en resolution i säkerhetsrådet och att vi därmed kan ha både
            fredliga och militära sanktioner.
          </note>
          <note>
            Sedan finns det mycket i Carlsson-Ramphalrapporten som är väldigt
            bra. Det har jag diskuterat både med Ingvar Carlsson och med Hans
            Dahlgren.
          </note>
          <note>
            Hans Dahlgren möter tyvärr ett väldigt hårt motstånd när det
            gäller reformeringen av säkerhetsrådet från olika grupper av länder
            som ibland möts i en ohelig allians, trots att de egentligen inte
            alls har gemensamma intressen. Men här kommer vi naturligtvis
            att både direkt i samtal med olika länder och genom vårt arbete
            i FN ge Hans Dahlgren och FN-arbetet allt vårt stöd.
          </note>
          <note>
            Det är viktigt att ändå försöka utnyttja det faktum att vi har
            ett millennieskifte och en millennieförsamling nästa år i FN för
            att sätta en ytterligare press på alla regeringschefer som då
            kommer till millenniekonferensen att de faktiskt tar sitt ansvar
            för att reformera säkerhetsrådets arbete, så att vi får ett ordentligt
            funktionsdugligt FN inför nästa millennium.
          </note>
          <note>
            Då är en av FN:s absolut viktigaste uppgifter att kunna agera
            tidigt, att kunna agera förebyggande och att kunna agera i alla
            de fall där vi ser mänskliga rättigheter kränkas och människors
            liv och säkerhet sättas i fara i olika länder.
          </note>
          <note type="speaker">
            Anf. 13 KARL-GÖRAN BI-ÖRSMARK (fp):
          </note>
          <note>
            Fru talman! Jag tycker att vi på något sätt har närmat oss varandra
            lite grann under denna diskussion mot bakgrund av vad utrikesministern
            skrev i sitt svar. Jag har inte varit ute efter någon sorts konfrontation
            eller någon provokation av något slag. Jag har varit ute efter
            ett bra resonemang, så att vi kan försöka ändra stadgan så att
            den blir mer ändamålsenlig och uppdaterad.
          </note>
          <note>
            Om vi tittar på Kosovo så är det som sker där inte under ett
            FN-mandat, vilket är ett jätteproblem. Men det beror också på
            att de som sitter i säkerhetsrådet med stadgans hjälp, genom att
            läsa de paragrafer som finns i dag, kan förhindra FN att gå in.
          </note>
          <note>
            Om vi inför 2000-talet skall försöka få en annan tingens ordning,
            så tror jag inte att vi får vara rädda att ta i detta. En del
            säger att man inte skall ändra ett kommatecken i stadgan eftersom
            hela FN då kanske rivs upp. Jag tror inte att det är på det sättet.
          </note>
          <note>
            Man kan gärna lyfta upp frågan ytterligare och trycka på och
            använda den kunskap som Sverige har med vår bakgrund i den rapport
            som har citerats här och Hans Dahlgrens agerande, som också finns
            med i gruppen i FN.
          </note>
          <note>
            Jag hoppas att svaret på min andra fråga om utrikesministern
            ämnar aktualisera en ändring av FN-
          </note>
          <note>
            stadgan skall vara ett klart ja.
          </note>
          <note type="speaker">
            Anf. 14 Utrikesminister ANNA LINDH (s):
          </note>
          <note>
            Fru talman! Du får ett ja, men du får ändå två men i detta ja.
            Vi vill nämligen inte lägga fram ett förslag om att ändra FN-stadgan
            som riskerar att röstas ned.
          </note>
          <note>
            Det skulle kunna tolkas som att FN inte längre skall kunna ingripa
            vid interna angelägenheter. Vi får alltså inte lägga fram ett
            förslag som riskerar att röstas ned, eftersom det skulle göra
            större skada än nytta.
          </note>
          <note>
            Mitt andra men gäller att man skall komma ihåg att även med en
            förändring av FN-stadgan krävs ändå denna gemensamma politiska
            vilja.
          </note>
          <note>
            Det viktigaste som jag tror att vi kan göra i dag är att försöka
            få stater, länder, att komma överens om den politiska viljan att
            alltid ingripa när de ser mänskliga rättigheter hotas, därför
            att FN skall värna människors rätt, vilket vi är helt överens
            om, och inte bara staters rätt.
          </note>
          <note>
            Jag vet också att vi är överens om att det är många åtgärder
            som behövs för att stärka FN. Vi skall stärka det förebyggande
            arbetet. Vi skall stärka de tidiga insatserna. Vi skall stärka
            biståndet. Det får inte längre vara bara fyra länder som uppfyller
            FN:s biståndsmål. Och vi måste kunna fortsätta att gemensamt agera
            för att göra FN till en ledande världsorganisation. Vi får inte
            acceptera att man går vid sidan av
          </note>
          <note>
            FN.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1998/99:266 om
          </note>
          <note>
            Landskrona tingsrätt
          </note>
          <note>
            Anf. 15 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Anders Karlsson har frågat mig om jag kommer att
            verka för att Landskrona tingsrätt kommer att finnas kvar i framtiden.
            Anders Karlsson har vidare frågat om anställningen som lagman
            i
          </note>
          <note>
            Landskrona tingsrätt kommer att återbesättas när nuvarande innehavare
            pensioneras.
          </note>
          <note>
            Inledningsvis vill jag framhålla att domstolsväsendet liksom
            annan verksamhet behöver ses över och moderniseras i takt med
            förändringar i samhället i övrigt. Såväl regelverk och arbetsmetoder
            som den organisatoriska strukturen måste förändras så att vi får
            ett domstolsväsende med hög kvalitet, korta handläggningstider
            och god service - ett domstolsväsende som åtnjuter medborgarnas
            förtroende.
          </note>
          <note>
            De senaste årtiondena har diskussionerna om en reformering av
            domstolsväsendet ofta fokuserats på frågan om vilka tingsrätter
            som är för små för att klara dagens och morgondagens krav på domstolarna.
          </note>
          <note>
            Varken den tidigare borgerliga eller den nuvarande regeringen
            har lyckats reformera domstolsorganisationen utifrån det synsättet.
          </note>
          <note>
            Min uppfattning är att det nu krävs ett något annorlunda synsätt
            och att vi i det reformarbete som är nödvändigt skall försöka
            bibehålla det goda i den nuvarande tingsrättsorganisationen men
            också vidta åtgärder som främjar en utveckling av domstolsverksamheten
            och ett effektivare resursutnyttjande.
          </note>
          <note>
            De omständigheter som främst talar för den nuvarande organisationen
            är den geografiska närheten till domstolen och domstolens lokala
            förankring i allmänhet. De omständigheter som talar för större
            domstolar är t.ex. möjligheter till specialisering och nödvändig
            kompetensutveckling, lokaliseringen av polis, åklagare och häkten,
            minskad sårbarhet vid semestrar och sjukdom samt ett effektivare
            resursutnyttjande.
          </note>
          <note>
            Statskontoret presenterade för ett antal år sedan ett förslag
            som i korthet gick ut på att de nuvarande domstolarna bibehölls
            och att administration och ledning av verksamheten centraliserades
            till en domstol i länet. Förslaget fick ett blandat mottagande.
            En svaghet med förslaget var att det endast tog sikte på en administrativ
            samordning och inte behandlade domstolarnas judiciella bärkraft,
            dvs. de enskilda domstolarnas målunderlag och möjligheterna att
            flytta mål mellan domstolarna.
          </note>
          <note>
            Ett problem i dag som med all säkerhet kommer att öka ytterligare
            i framtiden är att allt fler måltyper kräver att domarna har specialkompetens.
            Det finns ingen domare som kan mäkta med att hålla specialkunskaper
            inom hela det vida område som tingsrätterna har att hantera. Den
            lösning som hittills har valts är att vissa mål, exempelvis miljömål,
            tryckfrihetsmål och sjömål, har lagts på vissa regionala domstolar.
            En annan lösning kan vara att göra domstolarnas upptagningsområde
            större så att målantalet ökar och därmed skapar underlag för fler
            domare i domstolen. Detta leder i sin tur till ökade möjligheter
            till individuell kompetensutveckling.
          </note>
          <note>
            För egen del tror jag att inriktningen skall vara att åstadkomma
            större domkretsar i framtiden. I en region kan det t.ex. vara
            lämpligt att bedriva verksamhet i flera domstolar med en gemensam
            domkrets. En sådan konstruktion gör det möjligt att samla specialmål
            till vissa av enheterna, förstärka vid sjukdom och semestrar men
            också utjämna arbetsbördan vid toppar samtidigt som de stora flertalet
            mål av mer normalt slag även fortsättningsvis handläggs vid den
            domstol som ligger närmast för parterna i målet.
          </note>
          <note>
            När det just gäller Skåne så finns det på en förhållandevis begränsad
            yta tolv tingsrätter. Dessa tingsrätters verksamhetsområden överensstämmer
            inte med hur polis och åklagare är organiserade. Polisens fem
            verksamhetsområden i Skåne kan enligt min uppfattning vara en
            bra utgångspunkt för att skapa rationella domkretsar. Detta innebär
            inte att jag förespråkar att det enbart skall finnas domstolsverksamhet
            på fem orter i Skåne. Domstolsverksamhet bör kunna finnas på flera
            orter även i framtiden. Jag är dock övertygad om att kvaliteten
            i verksamheten skulle vinna på domkretsar med ett större målunderlag.
          </note>
          <note>
            Domstolsverket arbetar för närvarande tillsammans med tingsrätterna
            i Helsingborg, Klippan,
          </note>
          <note>
            Landskrona och Ängelholm för att se över vad som kan och bör
            göras för att förstärka den dömande verksamheten. Jag vill inte
            föregripa Domstolsverkets arbete genom att nu uttala en bestämd
            uppfattning om hur domstolsverksamheten i regionen bör utformas
            i framtiden.
          </note>
          <note>
            Jag vill ändå säga så mycket att omfattningen på verksamheten
            i Landskrona tingsrätt talar för att dömande verksamhet bör bedrivas
            i Landskrona även i framtiden. Först efter det att analysen är
            genomförd avser regeringen att ta ställning till frågorna om hur
            domstolarna i regionen kommer att bemannas och hur ledningen av
            domstolarna kommer att vara organiserad.
          </note>
          <note type="speaker">
            Anf. 16 ANDERS KARLSSON (s):
          </note>
          <note>
            Fru talman! Jag vill börja med att tacka justitieministern för
            svaret. Anledningen till min interpellation är att det finns en
            stor oro i Landskrona för att tingsrätten skall läggas ned i samband
            med att lagmannen går i pension och att lagmanstjänsten ännu inte
            utannonserats.
          </note>
          <note>
            Landskrona tingsrätt är en arbetsplats med 20 anställda, varav
            det är fyra domare, fem notarier, tio sekreterare och en vaktmästare.
            Tingsrätten omfattar
          </note>
          <note>
            Landskrona och Svalövs kommuner med drygt
          </note>
          <note>
            50 000 invånare. Under 1998 behandlades 488 tvisteärenden och
            459 brottmål, dessutom 80 konkursansökningar, 533 bouppteckningar,
            5 211 inskrivningsärenden och 260 domstolsärenden.
          </note>
          <note>
            Det kan konstateras att det är en omfattande verksamhet som bedrivs
            på Landskrona tingsrätt. Till detta skall också läggas att Landskrona
            är en invandrartät stad, vilket innebär att mål med utländska
            tilltalade ofta innebär behov av tolk. Dessa mål tar av naturliga
            skäl betydligt längre tid än normalt att handlägga.
          </note>
          <note>
            Enligt en nyligen publicerad rappport från Brottsförebyggande
            rådet låg Landskrona på fjärde plats i
          </note>
          <note>
            Sverige när det gäller antalet dömda för allvarliga brott per
            1 000 invånare en i många stycken oroande rapport. Det har medfört
            att Landskrona kommun nu arbetar på bred från i ett brottsförebyggande
            arbete med bl.a. bildande av ett brottsförebyggande råd.
          </note>
          <note>
            Domstolsverket har publicerat en rapport för åren
          </note>
          <note>
            1996-1998 som heter Nyckeltal för domstolsväsendet.
          </note>
          <note>
            Av rapporten framgår att Landskrona tingsrätt, jämfört med övriga
            domstolar i Skåne och Blekinge, har den näst lägsta medianomloppstiden,
            1,6 månader, beträffande brottmål och den för brottmål äldre än
            sex månader den lägsta balansen av alla. Det bör också sägas att
            när det gäller balansen på tvistemål äldre än sex månader har
            Landskrona ett nyckeltal på 11,4.
          </note>
          <note>
            Genomsnittet i hela riket är 35,3. Här kan också konstateras
            att effektiviteten i Landskrona tingsrätt är betydligt mycket
            högre än i de större domstolarna, men också i jämförelse med övriga
            domstolar i södra
          </note>
          <note>
            Sverige.
          </note>
          <note>
            Fru talman! I svaret kan jag konstatera att Domstolsverket för
            närvarande arbetar med hur verksamheten skall utformas i nordvästra
            Skåne tingsrätter i framtiden med syfte att stärka den dömande
            verksamheten, vilket jag tycker är bra. Detta tycker jag är rätt,
            men det får inte bli så att centralisering i sig blir ett självändamål,
            utan frågor som närhet och lokalkännedom bör noga vägas in i analysen.
          </note>
          <note>
            Fru talman! Jag vill med dessa ord belysa Landskrona tingsrätts
            goda och effektiva arbete. Jag tror att det vore ett stort misstag
            att inte återbesätta tjänsten som lagman och därmed säkerställa
            tingsrättens fortlevnad.
          </note>
          <note type="speaker">
            Anf. 17 NILS FREDRIK AURELIUS (m):
          </note>
          <note>
            Fru talman! Frågan om hur det skall gå för tingsrätten i Landskrona
            skulle kunna ställas också om åtskilliga andra tingsrätter i Sverige.
            Nyligen kunde vi läsa om hur tingsrätten i Åmål lades ned i samband
            med att domaren där pensionerades. Dessutom pågår en avrustning
            också på annat sätt.
          </note>
          <note>
            Som ett led i den s.k. försöksverksamhet som Justitiedepartementet
            bedriver har regeringen således förordnat lagmannen i Örebro tingsrätt
            att även vara t.f. lagman i Hallsbergs tingsrätt. Vidare har regeringen
            förordnat lagmannen i Karlskrona tingsrätt att även vara t.f.
            lagman i länsrätten i Blekinge. Lagmannen i Växjö tingsrätt har
            i sin tur förordnats att vara t.f. lagman i länsrätten i Kronobergs
            län. Vidare har lagmannen i Kalmar tingsrätt förordnats att vara
            t.f. lagman också i Oskarshamns tingsrätt. Fortsättningen lär
            följa, det finns flera exemepl.
          </note>
          <note>
            Detta sätt att mer eller mindre i smyg förbereda nedläggningar
            har betecknats som den misslyckade politikens fortsättning med
            administrativa medel, om jag tillåter mig att travestera Clausewitz.
            Sedan den parlamentariska domstolsutredningen havererat återstår
            s.k. administrativ försöksverksamhet.
          </note>
          <note>
            Jag tror inte att någon bestrider att det kan behövas förändringar
            i domstolsvärlden, även kanske beträffande antalet domstolar.
            Invändningarna gäller sättet, särskilt att de mål som skall uppnås
            med de administrativa reformerna inte redovisas. Detta är oroande
            ur demokratisynpunkt. Exempelvis har skånska hovrätten, för att
            anknyta till Landskronafallet, i ett remissvar i december 1998
            varit starkt kritisk mot att det saknas explicita mål för reformarbetet.
          </note>
          <note>
            Frågan har emellertid också en annan principiell och konstitutionell
            laddning. Enligt regeringsformen skall det finnas ordinarie domare
            vid domstol, dvs. att chefen skall ha fullmakt att utöva tjänsten
            helt och fullt. Om nu en domare förordnas på det sätt som jag
            just beskrev, att t.ex. lagmannen i Kalmar också är t.f.
          </note>
          <note>
            lagman i Oskarshamn, kan man visserligen hävda att detta stämmer
            med ordalydelsen i grundlagens bestämmelser om domare. Det finns
            ju en ordinarie domare i Oskarshamn, nämligen lagmannen i Kalmar.
          </note>
          <note>
            Men hur är det med lagens anda? Domareförbundet säger i en skrivelse
            till Justitiedepartementet den
          </note>
          <note>
            24 november 1998 så här:
          </note>
          <note>
            "Administrativ chef för en tingsrätt eller en länsrätt är lagmannen.
            Det är enligt förbundets mening svårt att tänka sig att lagstiftaren
            avsett annat än att chefen för en domstol skall vara en lagman
            som erhållit fullmakt för just den domstolen. - - - Värnet om
            domstolarnas oberoende och den enskilde domarens självständighet
            skulle annars lätt kunna sättas ur spel. I förlängningen skulle
            teoretiskt i annat fall en chefsdomare kunna upprätthålla vikariat
            i samtliga andra domstolar i riket."
          </note>
          <note>
            Inte minst eftersom Sverige i internationella sammanhang, t.ex.
            inom ramen för Europarådets program för självständiga domstolar
            i de f.d. kommunistländerna, är pådrivande och så starkt argumenterar
            för självständigheten för domstolarna är det bekymmersamt att
            den svenska regeringen vill reformera domstolsväsendet utan att
            målen klart anges och på ett sätt som kan sägas - man kan hävda
            det - strider mot andan i grundlagen.
          </note>
          <note>
            Kommer justitieministern att ta intryck av den kritik mot den
            s.k. försöksverksamheten som bl.a.
          </note>
          <note>
            Sveriges domarförbund formulerat?
          </note>
          <note type="speaker">
            Anf. 18 GUN HELLSVIK (m):
          </note>
          <note>
            Fru talman! Det finns ett stort engagemang för rättsväsendet
            hos svenska folket. Det som bekymrar mig när det gäller det förändringsarbete
            som nu pågår är att vare sig svenska folket som helhet eller vi
            parlamentariker får möjlighet till insyn i vad som egentligen
            händer.
          </note>
          <note>
            Den 27 november hade vi en interpellationsdebatt om just den
            framtida domstolsorganisationen. Ungefär två veckor tidigare hade
            ett förslag om nedläggning av Åmåls tingsrätt kommit från Domstolsverket
            till regeringen. Vid den här interpellationsdebatten i slutet
            av november sade justitieministern att förslaget kommer att övervägas
            mycket noggrant innan regeringen fattar beslut i frågan. Det gick
            inte en månad förrän regeringen fattade beslut om nedläggning
            av
          </note>
          <note>
            Åmåls tingsrätt, trots att justitieministern ville ge sken av
            att det skulle ske ett omfattande arbete här med rimliga möjligheter
            till diskussioner.
          </note>
          <note>
            I justitieministerns svar på dagens interpellation anges bl.a.
            kopplingen till lokalisering av polis, åklagare och häkten som
            skäl för nedläggning av tingsrätter. Då kan det finnas skäl att
            titta lite grann på vad som har hänt med polis, åklagare och häkten.
          </note>
          <note>
            Vi är alla överens om vikten av närpolisreformen.
          </note>
          <note>
            Med en genomförd närpolisreform skulle det inte vara några problem
            med närhet mellan polis och tingsrätter. Men det har ju inte blivit
            riktigt som det var tänkt. Vi kan ta Stockholms län som exempel.
            Det har i och för sig inte så stor betydelse för tingsrättsorganisationen
            eftersom de stora problemen inte finns just här, men det är likadant
            överallt. Där var det tänkt att det skulle finnas 1 700 närpoliser.
            Det justerades sedan till 1 400. Men hur ser det ut i verkligheten?
            Det finns ungefär 1 000 närpoliser som dessutom, enligt information
            som jag fick häromdagen, i mycket stor utsträckning sysslar med
            helt annat. Med den utvecklingen inom närpolisen är det klart
            att det snabbt blir långa avstånd mellan polis och tingsrätter.
          </note>
          <note>
            Vi var överens om en förändrad åklagarorganisation. När vi hade
            debatten om den förändrade åklagarorganisationen här i kammaren
            fick vi, som svar på vår tydliga fråga, ett klart uttalat löfte
            från socialdemokratisk sida att organisationsförändringen inte
            skulle innebära att man centraliserade verksamheten.
          </note>
          <note>
            Men det har skett i verkligheten.
          </note>
          <note>
            Vi har haft olika uppfattningar om häktena. Vi har varit bekymrade
            över den centralisering som har skett.
          </note>
          <note>
            Jag kan inte låta bli att se ett visst samband mellan de förändringar
            som har skett inom polis, åklagare och kriminalvård i strid mot
            uttalade målsättningar och de försök som nu görs att, med hänvisning
            till dessa förändringar, förklara att vi behöver lägga ned tingsrätter.
          </note>
          <note>
            Slutligen fick jag häromdagen höra att justitieministern, vid
            ett besök av tyska delstatsparlamentariker nu i veckan, sagt att
            beslutet om videokonferens vid rättegång ökar möjligheterna till
            minskning av antalet tingsrätter.
          </note>
          <note>
            Jag vill nu veta om det finns en plan för förändringsarbetet.
            Om det finns en sådan tycker vi att det är rimligt att vi får
            ta del av den. Eller är det så att förändringsarbetet sker planlöst?
          </note>
          <note>
            Anf. 19 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag instämmer helt i Anders Karlssons beskrivning
            av hur tingsrätten i Landskrona fungerar. Det är glädjande att
            se hur väl vårt domstolsväsende faktiskt fungerar i allt väsentligt.
            Men på sina hålla är det bekymmersamt. Vi märker att problemen
            växer, inte minst mot bakgrund av att människors krav växer. Människor
            ställer faktiskt mycket höga krav på vårt rättsväsende, och det
            gör de med rätta. För varje förändring som sker i samhället förändrar
            sig också människors krav. Det kan t.ex. gälla detta med snabbheten
            i hanteringen i domstolsväsendet.
          </note>
          <note>
            Förut var det kanske - jag trycker på kanske - acceptabelt för
            människor att vänta ett år eller ett och halvt år på beslut från
            domstol. Det är inte acceptabelt i dag. Det ser inte riktigt bra
            ut om man ser på domstolsväsendet i dess helhet.
          </note>
          <note>
            Målet med det förändringsarbete som pågår inom rättsväsendet
            är att säkerställa att vi uppfyller de höga krav som medborgarna
            ställer på rättsväsendets sätt att fungera när det gäller hög
            kvalitet, snabb handläggning av ärenden och en god service. Vi
            höjer ambitionen i alla dessa avseenden.
          </note>
          <note>
            Det här kräver ett öppet sinnelag och en vilja att kritiskt granska
            det befintliga och att man kreativt funderar över hur fortsättningen
            kan vara. Jag kan konstatera, genom många resor och många möten
            som jag har med företrädare för allmänheten och för dem som arbetar
            i rättsväsendet, att det finns en stor öppenhet och en stor vilja
            att diskutera förändringar.
          </note>
          <note>
            Det finns t.o.m. en stor stimulans i detta, eftersom de som arbetar
            i vårt rättsväsende faktiskt har ambitionen att utföra en så bra
            arbete som möjligt.
          </note>
          <note>
            Anders Karlsson säger att centralisering inte får vara ett självändamål.
            Det är fullkomligt självklart.
          </note>
          <note>
            Ingenting får vara ett självändamål. Man måste ha klart för sig
            vad syftet är med den förändring man gör. Man måste vara kritisk
            och se om man uppfyller det syftet. Jag tror att det är mycket
            viktigt att gå fram stegvis, att bedriva försöksverksamhet och
            att pröva olika lösningar. Ingen kan vara säker på hur man bäst
            genomför en förändring. Det kräver att man är kreativ och försöker
            att kritiskt utvärdera det man gör så att de beslut som man så
            småningom fattar blir så bra som möjligt och syftar till att förbättra
            rättsväsendets funktion.
          </note>
          <note>
            Nils Fredrik Aurelius säger att det sker en avrustning av domstolarna.
            Jag kan inte se de exempel som han anför såsom tydliga tecken
            på någon avrustning.
          </note>
          <note>
            Det är snarare tvärtom. Om man ser till att lagmannen har det
            administrativa ansvaret för flera tingsrätter har man samlat de
            administrativa funktionerna och rationaliserat dem så att den
            dömande verksamheten får ett större utrymme. Det är trots allt
            det som domstolarna skall ägna sig åt. De skall inte ägna sig
            åt att administrera sin verksamhet utan åt att lösa de tvister
            och döma i de mål som allmänheten för till domstolen.
          </note>
          <note>
            Nils Fredrik Aurelius säger att det behövs förändringar, och
            det gläder mig. Jag skulle vilja att det fanns en total enighet
            i riksdagen om att det behövs förändringar. Det kräver att man
            försöker, funderar och diskuterar.
          </note>
          <note>
            Gun Hellsviks alla påståenden om att vi inte skulle uppfylla
            rimliga krav på beredning av detta ärende tillbakavisar jag helt.
            Varje ställningstagande som har gjorts av regeringen har förankrats
            på ett eller annat sätt i riksdagen. Nedläggningen av Åmåls tingsrätt
            annonserades t.ex. i budgetpropositionen, och riksdagens majoritet
            ställde sig bakom detta.
          </note>
          <note type="speaker">
            Anf. 20 ANDERS KARLSSON (s):
          </note>
          <note>
            Fru talman! Justitieministern och jag är i stort sett överens
            om att man självfallet skall utreda. Man skall se om det finns
            andra vägar som blir bättre och leder till ett bättre domstolsväsende.
            Men som vald riksdagsman från min kommun måste jag ändå tala om
            de känslor som finns på min hemort inför en eventuell nedläggning
            av tingsrätten.
          </note>
          <note>
            Jag skulle vilja belysa några ytterligare aspekter på tingsrättens
            bevarande. Det finns ett relativt stort antal advokatbyråer som
            har sin verksamhet förlagd till Landskrona. Om tingsrätten där
            skulle försvinna, skulle det förmodligen innebära att advokatbyråerna
            flyttade sin verksamhet till den ort där det i fortsättningen
            kommer att finnas tingsrätt.
          </note>
          <note>
            Detta skulle lägga ytterligare sten på börda för en stad som
            under minst tio år har varit utsatt för stora industriella strukturförändringar,
            något som har satt stora och djupa spår i arbetslösheten och bland
            invånarna i kommunen.
          </note>
          <note>
            Det finns de facto snart inga offentliga arbetsgivare kvar i
            vår stad. Kronofogden har lämnat orten, polismyndigheten har omplacerat
            delar av sin verksamhet till Helsingborg och Kustbevakningen,
            tullen osv. har flyttats. Nu skulle ytterligare en offentlig förvaltning
            flyttas ifrån kommunen. Jag talar nu om sysselsättningseffekten.
            Samtidigt strider man för att få ny företagsamhet till kommunen.
            Det är en svår pedagogisk uppgift att övertyga företag om att
            de skall flytta dit när de offentliga förvaltningarna flyttar
            därifrån. Detta är ytterligare ett skäl som jag tycker att man
            skall lägga in i analysen.
          </note>
          <note>
            Fru talman! Trots att jag inte är fullt nöjd med svaret kan jag,
            om jag tolkar det rätt, konstatera att dömande verksamhet även
            i fortsättningen kommer att bedrivas i Landskrona. Däremot är
            det väl mera tveksamt om lagmanstjänsten kommer att återbesättas.
            Detta får väl analysen utvisa.
          </note>
          <note>
            Jag vill dock säga att det är oerhört viktigt att man lägger
            in också andra aspekter än de rent domstolsmässiga. Det finns,
            som jag har försökt belysa även i detta inlägg, också andra skäl
            för ett bevarande av
          </note>
          <note>
            Landskrona tingsrätt.
          </note>
          <note type="speaker">
            Anf. 21 GUN HELLSVIK (m):
          </note>
          <note>
            Fru talman! Laila Freivalds förstod inte vad jag egentligen talade
            om. Jag hade en fråga, nämligen om det finns en plan för förändringsarbetet
            eller om det sker planlöst. Jag gav en del exempel på hur vi parlamentariker
            hålls utanför. Jag påstod inte att beredningen inte uppfyller
            rimliga krav, men jag påpekade att justitieministern i november
            förra året talade om att det skulle ske en mycket noggrann beredning.
          </note>
          <note>
            Sedan gick det mindre än en månad innan det väcktes en interpellation.
            Jag minns mycket väl att interpellanten Elver Jonsson var mycket
            nöjd med svaret, eftersom han uppfattade att det skulle kunna
            finnas möjligheter till ytterligare diskussioner. Jag förvarnade
            honom dock redan då att Laila Freivalds svar var ett sätt att
            komma undan från denna diskussion.
          </note>
          <note>
            Eftersom jag inte fick svar på min fråga måste jag uppfatta det
            antingen så att det inte finns någon plan för förändringsarbetet
            eller så att vi folkvalda helt enkelt skall hållas utanför.
          </note>
          <note>
            I budgetpropositionen för innevarande år sades beträffande arbetet
            med den framtida domstolsorganisationen att det kan konstateras
            att svårigheterna bl.a.
          </note>
          <note>
            beror på att kunskap saknas om vad som händer om domstolarna
            läggs samman. Jag misstänkte redan då att det inte var fråga om
            att det fanns brister i forskningsunderlag eller utredningar utan
            att det fanns bristande kunskaper bl.a. hos oss som har engagerat
            oss i de här frågorna.
          </note>
          <note>
            Eftersom det sedan dess inte, såvitt jag vet, har satts i gång
            något arbete för att utrednings- eller forskningsmässigt få fram
            kunskaper, står jag fast vid min gamla tolkning. Allt tyder på
            att vi folkvalda skall hållas utanför den här processen.
          </note>
          <note type="speaker">
            Anf. 22 NILS FREDRIK AURELIUS (m):
          </note>
          <note>
            Fru talman! Även jag efterlyste en plan för omvandlingsverksamheten.
            Den s.k. försöksverksamheten förefaller framför allt styras av
            åldern på lagmännen i de mindre tingsrätterna. Jag skulle vilja
            hävda att det i så fall är en något bristfällig plan.
          </note>
          <note>
            Det förvånar mig vidare att justitieministern framställer det
            som en fördel för Oskarshamn att den lilla tingsrätten där som
            administrativ chef får lagmannen i Kalmar. Bl.a. Domareförbundet
            har, som jag påpekade i mitt förra inlägg, till att börja med
            framhållit att det finns en konstitutionell kritik mot detta,
            just därför att det har att göra med de enskilda domarnas och
            domstolarnas självständighet. Värnet om domstolarnas oberoende
            och den enskilde domarens självständighet är här av vikt, skriver
            Domareförbundet.
          </note>
          <note>
            Domareförbundet menar också, vilket jag har citerat, att lagstiftarens
            mening i regeringsformen 11 kap.
          </note>
          <note>
            1 § tredje stycket måste vara att chefen för en domstol skall
            vara en lagman som erhållit fullmakt för just den domstolen. Domareförbundets
            slutsats var att i förlängningen annars en enda domare skulle
            kunna vara chef för alla domstolar. Man måste fråga sig hur det
            då fungerar med självständigheten.
          </note>
          <note>
            Jag håller naturligtvis med Anders Karlsson om att det finns
            också andra aspekter på den här frågan än de rent konstitutionella,
            som jag har försökt belysa här, nämligen att de små domstolarna
            är en viktig del av infrastrukturen i rättsstaten Sverige. Också
            detta måste vägas in.
          </note>
          <note>
            Anf. 23 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag har förståelse för den oro som
          </note>
          <note>
            Anders Karlsson ger uttryck för, inte minst från allmänt sysselsättningspolitiska
            synpunkter. Jag tror trots allt att det är viktigt att de faktorerna
            inte får vara avgörande när vi diskuterar den utveckling som vi
            vill ha av vårt domstolsväsende. Ändå vill jag säga att man när
            beslut om förändringar så småningom tas naturligtvis också skall
            ha en bredare och mera allmän syn både på rättsväsendet i stort
            och på hur lokalsamhället påverkas i olika avseenden.
          </note>
          <note>
            Men dessa faktorer får inte vara avgörande för själva tänkandet
            när man skall reformera rättsväsendet. Det måste vara rättsväsendet
            och medborgarnas krav på dess funktioner som skall vara styrande
            för reformarbetet.
          </note>
          <note>
            Med det svar som jag gav på Anders Karlssons interpellation tror
            jag väl ändå att den oro som för närvarande finns i Landskrona
            borde kunna stillas.
          </note>
          <note>
            Vad gäller Gun Hellsvik är det för mig nästan obegripligt hur
            man kan ägna en interpellationsdebatt här i riksdagen, ett tillfälle
            till diskussion om förändringarna i rättsväsendet, åt att påstå
            att de folkvalda skall hållas utanför, utan att med ett ord beröra
            det sakliga innehållet i frågan. Jag inte fått ett ord som reaktion
            på mina tankar om att man kanske skulle diskutera lite större
            domkretsar för att skapa bättre förutsättningar att effektivisera
            och förbättra rättsväsendet. Det tycks inte finnas något intresse
            för själva sakfrågan.
          </note>
          <note>
            Jag tycker i allra högsta grad att de folkvalda i riksdagen skall
            ta varje chans att debattera de här frågorna och att komma med
            sina egna idéer om och synpunkter på hur förbättringar kunde göras.
            Jag för här fram en idé om vidgade domkretsar, vilken vi skulle
            kunna föra en livligare diskussion om, men jag får ingen reaktion
            från i varje fall de moderata folkvalda representanterna.
          </note>
          <note>
            Visst finns det en plan för en reformering, men jag är inte,
            Gun Hellsvik, på något vis beredd att låsa fast vad resultatet
            av förändringsarbetet skall vara.
          </note>
          <note>
            Det är just det som jag vill skall ske i god ordning i alla de
            demokratiska steg som måste tas men också i nära samarbete med
            dem som arbetar i rättsväsendet.
          </note>
          <note>
            Jag tror faktiskt att det är så gott som unikt att försöksverksamheten
            och de diskussioner som i dag mycket medvetet förs via en utvecklingsgrupp
            i
          </note>
          <note>
            Domstolsverket bedrivs under medverkan från dem som är närmast
            berörda av frågorna. Det är i det närmaste unikt i vart fall i
            rättsväsendets historia att ett reformarbete bedrivs på det viset.
            Jag tycker att det är rätt sätt att arbeta. Jag har därför ingen
            plan för vart detta reformarbete i slutändan skall leda till.
            Det är en öppen fråga, och det är därför som jag efterlyser en
            konstruktiv diskussion även i riksdagen om det sakliga innehållet
            i detta sammanhang.
          </note>
          <note>
            Till Aurelius vill jag säga att det väl inte är så märkligt att
            man tar tillfället i akt när en lagman går i pension att då diskutera
            hur man kan förändra den administrativa ledningen av domstolen.
            Jag tycker att det är ett bra sätt att ta hänsyn till de människor
            som arbetar i domstolsväsendet att begagna ett tillfälle när det
            finns en naturlig avgång.
          </note>
          <note>
            Jag vill väldigt tydligt tillbakavisa att det skulle existera
            några andra konstitutionella krav än att det skall finnas en ordinarie
            domare i en domstol. I alla de fall som här har nämnts som exempel
            finns det självfallet en ordinarie domare i domstolen.
          </note>
          <note type="speaker">
            Anf. 24 ANDERS KARLSSON (s):
          </note>
          <note>
            Fru talman! Laila Freivalds och jag är nog överens om vad som
            är viktigt för domstolarnas utveckling och att rättsväsendet inte
            får komma vid sidan av.
          </note>
          <note>
            En viktig del är det som ligger i det svenska rättssystemet med
            lekmän i tingsrätterna och att de som har begått ett brott på
            en ort också döms av sina egna.
          </note>
          <note>
            Risken finns vid centralisering av verksamheter att stora delar
            av detta försvinner, dvs. det rättsmedvetande och rättstänkande
            som finns i det svenska rättssystemet. Det måste också vara en
            viktig del i det analysarbete som nu pågår bl.a. för den del av
            domstolsväsendet som Landskrona ingår i.
          </note>
          <note>
            Jag har också försökt att belysa det som varit tungt vägande
            i svaret från justitieministern, nämligen kompetensen i domstolarna.
            Vi är också överens om att den skall finnas. Jag har talat mycket
            om Landskrona och dess tingsrätts förträfflighet i kalla siffror
            som Domstolsverket har tagit fram. Jag kan lägga till ytterligare
            ett argument. Av de fem fall i Sverige som har gått till EG-domstolen
            har två kommit från
          </note>
          <note>
            Landskrona tingsrätt.
          </note>
          <note>
            Det finns redan i dag en mycket stor och god kompetens i tingsrätten
            i Landskrona. Min förhoppning är fortfarande att lagmannen skall
            återbesättas.
          </note>
          <note>
            Anf. 25 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Låt mig bara instämma i det senaste som Anders Karlsson
            sade. Det finns hög kompetens i Landskrona tingsrätt, och så gör
            det faktiskt i alla våra domstolar. Det är precis det vi skall
            värna om och säkerställa. I den föränderliga värld med de alltmer
            ökade krav som ställs på rättsväsendet skall vi även i fortsättningen
            ha hög kompetens i våra domstolar.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1998/99:337 om tredimensionell fastighetsbildning
          </note>
          <note>
            Anf. 26 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Carl-Erik Skårman har frågat vilka åtgärder jag kommer
            att vidta för att riksdagen med ett genomarbetat underlag skall
            få ta ställning till tredimensionell fastighetsindelning. Vidare
            har Carl-
          </note>
          <note>
            Erik Skårman frågat om jag tänker vidta några andra åtgärder
            för att underlätta lösningen på de fastighetsfrågor som utredningsförslaget
            om tredimensionell fastighetsindelning syftar till att lösa. Slutligen
            har
          </note>
          <note>
            Carl-Erik Skårman frågat varför regeringen inte har gått vidare
            när det gäller att förbereda förslag till riksdagen om tredimensionell
            fastighetsindelning.
          </note>
          <note>
            I betänkandet Tredimensionell fastighetsindelning, SOU 1996:87,
            presenteras förslag som innebär en stor principiell nyhet i fastighetsrätten.
            Jag delar uppfattningen att fastighetsrätten kan behöva reformeras
            för att möta nya behov i ett föränderligt samhälle. Samtidigt
            måste man värna om stabiliteten i dagens fastighetsrättsliga system.
            Man måste därför noga analysera behovet av nya regler så att lagstiftningen
            får en ändamålsenlig utformning och väga det mot de komplikationer
            som en tredimensionell fastighetsindelning eventuell skulle föra
            med sig.
          </note>
          <note>
            Vid remissbehandlingen av betänkandet har fler remissinstanser
            ifrågasatt om reformbehovet är så starkt att de föreslagna reglerna
            är motiverade. Och i betänkandet har redovisats enbart enstaka
            byggprojekt som inte blivit av beroende på att man inte kan bilda
            tredimensionella fastigheter. Sannolikt finns det ett behov av
            lagstiftningsåtgärder på området. Det är emellertid angeläget
            att få behovet närmare dokumenterat och identifierat.
          </note>
          <note>
            Flera remissinstanser har också pekat på komplikationer som skulle
            kunna uppstå med ett system som tillåter tredimensionell fastighetsindelning.
            Som ett exempel kan nämnas de frågor som har uppkommit med anledning
            av utredningens förslag att man skall kunna bilda obebyggda fastigheter
            utan koppling till mark, dvs. ett slags luftfastigheter.
          </note>
          <note>
            Det pågår nu i Justitiedepartementet ett arbete som främst syftar
            till att närmare belysa de behov som finns, så att en kommande
            lagreglering motsvarar behoven. Min ambition är att det analysarbetet
            skall slutföras i år.
          </note>
          <note>
            När det emellertid gäller ett av de förslag som presenteras i
            betänkandet är behovet mera tydligt.
          </note>
          <note>
            Förslaget i den delen gäller att införa en möjlighet att överflytta
            fastighetstillbehör från en fastighet till en annan. I den frågan
            bedrivs arbetet med inriktningen att ett lagförslag kan presenteras
            under hösten.
          </note>
          <note type="speaker">
            Anf. 27 CARL-ERIK SKÅRMAN (m):
          </note>
          <note>
            Fru talman! Jag vill tacka statsrådet för att jag fått svar på
            min interpellation. Jag är glad över att statsrådet håller med
            om att fastighetsrätten behöver reformeras. Dock tycker jag mig
            urskilja en viss motvillighet mot förändringar i statsrådets svar.
            Kanske borde jag som tillhör ett formellt konservativt parti glädjas
            åt formuleringar som påminner om Edmund
          </note>
          <note>
            Burkes filosofi om att det bestående har ett värde i sig just
            därför att det har bestått.
          </note>
          <note>
            Statsrådet säger att man inte har kunnat visa på många projekt
            som uteblivit beroende på avsaknad av tredimensionell fastighetsbildningsmöjlighet.
            Behovet av tredimensionell fastighetsbildning måste dokumenteras
            ytterligare. Det är mycket komplicerade frågor det rör sig om,
            och man måste värna om det bestående systemet. Behovet av tredimensionell
            fastighetsbildning måste tas fram ytterligare. Statsrådet visar
            också på att det skulle uppstå en viss risk för att det eventuellt
            skulle bildas luftfastigheter under en kort tid när nybyggnation
            pågår.
          </note>
          <note>
            Statsrådet påpekar dock att analysen av utredningsförslaget fortfarande
            pågår i Justitiedepartementet tre år efter det att utredningen
            publicerats.
          </note>
          <note>
            Även om det inte ger ett imponerande intryck av departementets
            arbetshastighet inger det ändå en förhoppning om att något skall
            hända i en framtid.
          </note>
          <note>
            Den traditionella fastighetsbildningen är tvådimensionell. Fastigheten
            anges i markytan och teoretiskt är gränsen uppåt i himlen och
            neråt i jorden obegränsad. Men i många av våra tätbebyggelser
            är det rent av svårt att bestämma var en markyta är belägen beroende
            på att mänsklig hand har ombildat verkligheten ganska mycket.
          </note>
          <note>
            Sergels torg i Stockholm är ett exempel på ett sådant område.
            Underst finns en tunnel som i praktiken behärskas av SL, ovanpå
            den en biltunnel tillhörande staden, därpå ett affärscentrum som
            besitts av diverse affärsidkare och ytterligare ovanpå detta ett
            höghus som ägs av AMF-fastigheter. Förhållandena har utvecklats
            sedan den vanligaste fastighetstypen var ett antal tunnland med
            lada och ladugård på.
          </note>
          <note>
            I huvudstaden finns flera ställen där den traditionella fastighetsbildningen
            påtagligt bromsat utvecklingen på grund av en gammalmodig fastighetsbildning.
            Sergels torg är ett sådant område, Centralstationsområdet ett
            annat och Liljeholmstorget ett tredje.
          </note>
          <note>
            Där får man nu i stället försöka snickra med servitut och andra
            konstruktioner för att få någorlunda hyfs på de formella problemen.
          </note>
          <note>
            Behovet av tredimensionell fastighetsbildning har vidimerats
            på olika sätt. I samband med remissbehandlingen av utredningen
            var huvuddelen av de ca 30 remissinstanserna av den uppfattningen
            att det fanns ett behov av tredimensionell fastighetsbildning.
          </note>
          <note>
            För den som tvivlar vill jag rekommendera en kontakt med Stockholms
            stadsbyggnadskontor.
          </note>
          <note>
            Det är märkligt att regeringen inte har jobbat hastigare med
            detta. Det har gått rykten om att man skulle komma med ett förslag
            till hösten. Men det blir förändrade bestämmelser om fastighetstillbehör.
            Det är nu inte så löjligt som det låter. Det är jag den första
            att erkänna. Men det är faktiskt en överdrift att påstå att det
            skulle vara ett epokgörande ingrepp i fastighetsbildningen och
            fastighetsbildningsrätten. När kommer egentligen ert arbete med
            en ny tredimensionell fastighetsbildning i gång?
          </note>
          <note>
            Anf. 28 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Det pågår ett arbete även om det inte består i ett
            arbete med att ta fram ett lagförslag. Som jag sade i mitt svar
            är situationen den att man utan några större svårigheter kan konstatera
            att det finns ett behov av att reformera fastighetsrätten med
            hänsyn till hur vårt samhälle förändrar sig och hur disponeringen
            av fast egendom i dag sker.
          </note>
          <note>
            Problemet är bara, som jag försökte peka på, att det fortfarande
            är ganska oklart vad detta behov exakt består av. Att det finns
            i någon form, det är tydligt.
          </note>
          <note>
            Men hur det egentligen ser ut är inte så lätt att fastställa
            beroende på att det fortfarande är få konkreta exempel där frågeställningen
            har kommit upp. För varje exempel som kommer upp ser man att det
            är olika frågeställningar som är själva utgångspunkten, och det
            skapar olika, nya konfliktytor som så småningom måste hanteras
            i en ny lagstiftning. Det är därför det arbete som pågår handlar
            om att följa utvecklingen och se hur den faktiska verklighetens
            förändring tydliggör detta behov, så att vi får mera underlag
            för att kunna dra slutsatser av vad en ändamålsenlig lagstiftning
            skulle kunna innehålla. Det arbetet består bl.a. i att ha kontakt
            med dem som verkar på det här området och att föra en dialog med
            andra myndigheter, universitet och experter av olika slag för
            att tillgodogöra oss vad de under tidens gång kommer underfund
            med. Tiden i sig här är ingen nackdel, utan den är faktiskt ett
            av redskapen för att få det här goda underlaget.
          </note>
          <note>
            I höst räknar jag med att vi, efter den hearing som vi då planerar,
            har ett underlag som gör att vi kan formulera hur vi skall gå
            vidare. För vi måste gå vidare. Jag delar helt Carl-Erik Skårmans
            uppfattning om att det här är ett oerhört intressant och spännande
            område rent juridiskt, och dessutom tror jag att det har betydelse
            för Sverige som sådant när det gäller att utveckla näringsverksamhet
            och utnyttjandet av fast egendom i nya effektiva ekonomiska former.
            Så vi skall fortsätta detta arbete, men låt det ta den tid det
            behöver, beroende på att ju grundligare och bättre vi gör arbetet
            nu, desto bättre kommer resultatet att bli senare, och vi kommer
            att undvika åtminstone en del av de komplikationer som kommer
            att uppstå när det befintliga systemet möter nya regler av ett
            helt annat slag. Vi får nämligen räkna med att det kommer att
            uppstå komplikationer, svårigheter och tvister som kanske t.o.m.
            är större än dem som vi har i dag när det gäller att hantera nya
            företeelser med den lagstiftning som vi har i dag.
          </note>
          <note type="speaker">
            Anf. 29 CARL-ERIK SKÅRMAN (m):
          </note>
          <note>
            Fru talman! Jag har förstått att det är här vi har problem, och
            de 3,5 åren som det nu kommer att dröja innan det kommer något
            förslag tyder på att det finns många problem.
          </note>
          <note>
            Jo, jag har förstått att regeringen uppenbarligen var oroad över
            den här frågan redan 1995. Regeringen förbjöd ju utredningen att
            syssla med den del av tredimensionell fastighetsindelning som
            har bäring på ägarlägenheter.
          </note>
          <note>
            Regeringen tycker ju som bekant inte om ägarlägenheter. Riksdagen
            är av en annan mening, och har ju, vilket också är bekant, beställt
            förslag om ägarlägenheter av regeringen. Regeringen kanske hade
            anledning att oroa sig med tanke på de remissvar som gavs på utredningen
            redan under 1996. Inte nog med att de flesta var positiva till
            den här tredimensionella fastighetsindelningen; man sade dessutom
            att det hade funnits ännu större anledning att vara positiv om
            det hade funnits ägarlägenheter med i förslaget.
          </note>
          <note>
            Enligt sakkunniga fastighetsexperter är det ju så att ett förslag
            om tredimensionell fastighetsbildning för icke-bostäder, som löser
            många av de problem som finns, löser även problem som kan finnas
            för ägarlägenheter. Men regeringen gillar uppenbarligen inte ägarlägenheter.
            Och handen på hjärtat: Är det möjligen så att regeringens ovilja
            mot ägarlägenheter är så stor att regeringen inte med den här
            metoden vill lösa de problem som föreligger på flera tätbebyggda
            platser, bl.a. i Stockholm och en del andra städer? Är regeringen
            rädd för att den tredimensionella fastighetsindelningen skulle
            kunna leda till att underlätta införandet av ägarlägenheter i
            landet? Och ägarlägenheter tycker regeringen inte om. De senaste
            veckorna har vi ju påmints mycket klart om att socialdemokraterna
            och regeringen inte gärna vill att de boende skall ha större möjligheter
            att äga sina bostäder.
          </note>
          <note>
            Snälla regeringen! Jag tycker inte att man skall vara rädd för
            att människor skall få större möjlighet att äga sin bostad. Samhället
            kommer ju inte att ramla ihop om ägarmöjligheterna ökar. Äganderätten
            är inte ett hot mot samhällets fortbestånd. Tredimensionell fastighetsbildning,
            även om den begränsades till området utanför bostadssektorn, skulle
            däremot kunna underlätta samhällets fysiska utveckling i en tid
            av stark teknisk förändring. Den skulle kunna rationalisera ägandet
            och finansieringen, och på så sätt göra det möjligt att utnyttja
            befintliga marktillgångar på ett mer effektivt sätt.
          </note>
          <note>
            Jag måste ändå säga att jag är glad över att statsrådet har deklarerat
            den positiva inställningen i tanken till den tredimensionella
            fastighetsbildningen, men jag önskar att vi finge snabbare resultat.
          </note>
          <note>
            Anf. 30 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Låt mig bara ta en juridisk aspekt och inte någon
            politisk eller ideologisk på detta med bostäder och ägande av
            bostäder. Jag tror att det finns en överdriven föreställning om
            fördelarna för de boende med s.k. ägarlägenheter i jämförelse
            med de ägarformer vi har i dag. Regeringens arbete när det gäller
            bostäder utgår ifrån de boendes behov av ett bra boende, även
            i juridiskt avseende, och det kommer att styra regeringens fortsatta
            arbete med den frågan.
          </note>
          <note type="speaker">
            Anf. 31 CARL-ERIK SKÅRMAN (m):
          </note>
          <note>
            Fru talman! Jag delar uppfattningen att det skall finnas säkra
            juridiska former för de boende, men jag tycker också att det finns
            anledning för oss att anstränga oss så att vi kan erbjuda de formella
            former som de boende och allmänheten efterfrågar. Här är ett sådant
            område.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1998/99:361 om intrång på offentliga
            platser
          </note>
          <note>
            Anf. 32 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Kent Härstedt har frågat mig vilka initiativ jag
            är beredd att vidta för att ändra lagstiftningen, om regeringen
            är beredd att vidta några omedelbara åtgärder i väntan på eventuella
            utredningsåtgärder och när en eventuell ändring av lagstiftningen
            kan komma till stånd. Han har också frågat hur landets ordningsvakter
            skall uppfatta sitt mandat till dess att lagstiftningen eventuellt
            blir ändrad.
          </note>
          <note>
            Kent Härstedt har hänvisat till en dom från Helsingborgs tingsrätt
            som meddelades i april i år. Fyra personer hade gått in på en
            restaurang trots att vakten sagt att de inte var välkomna där.
            De åtalades för olaga intrång men frikändes. Domstolen fann, med
            hänvisning till en dom från Högsta domstolen, att restaurangen
            var en sådan lokal dit allmänheten har fritt tillträde och att
            bestämmelsen om olaga intrång därför inte var tillämplig.
          </note>
          <note>
            Jag kan naturligtvis inte uttala mig om tingsrättens bedömning
            i det enskilda fall som nämns i interpellationen. Som Kent Härstedt
            också påpekat har domen överklagats och hovrätten har ännu inte
            meddelat dom eller beslut i målet.
          </note>
          <note>
            Bestämmelsen om olaga intrång tillkom för att skapa ett konsekvent
            skydd för lokaliteter där människor arbetar eller vistas. Arbetsplatser,
            föreningslokaler, skolsalar och trappuppgångar nämns som exempel
            på lokaler som omfattas av skyddet. Högsta domstolen har uttalat
            att en affärslokal, dit allmänheten har fritt tillträde under
            dess öppethållande, inte kan anses vara en sådan lokal som åsyftas
            i bestämmelsen om olaga intrång och att en person som, trots förbud
            från affärsinnehavaren går in i en sådan lokal, därför inte kan
            dömas för olaga intrång. Högsta domstolen ansåg att bestämmelsen
            inte kunde tolkas på annat sätt än att den är avsedd att utgöra
            ett skydd för lokaler och vissa andra utrymmen som inte är tillgängliga
            för allmänheten (NJA 1995 s. 84).
          </note>
          <note>
            Trygghetsutredningen har tagit upp frågan och föreslagit att
            bestämmelsen om olaga intrång skall utvidgas så att den blir generellt
            tillämplig på andra lokaler och platser än bostäder. Några remissinstanser
            har uttryckt tvekan mot utredningens förslag och bl.a.
          </note>
          <note>
            pekat på risken för godtycke och diskriminering och att det saknas
            närmare analys av konsekvenserna av förslaget, t.ex. vad det innebär
            beträffande flygplatser, sjukhus, universitet och kommunala byggnader.
          </note>
          <note>
            Vi arbetar nu med att bereda utredningens förslag vidare och
            att överväga alternativa lösningar. Syftet är att skapa ett förstärkt
            skydd bl.a. för butiker och restauranger. Avsikten är att kunna
            presentera förslag till lagstiftning under hösten.
          </note>
          <note>
            När det gäller ordningsvakters befogenheter framgår dessa av
            bl.a. polislagen (1984:387). En ordningsvakt som t.ex. tjänstgör
            på en restaurang har rätt att avvisa eller avlägsna personer från
            lokalen förutsatt att personen i fråga genom sitt uppträdande
            stör eller utgör en omedelbar fara för den allmänna ordningen.
            Ordningsvakten har vidare rätt att använda våld för att genomföra
            en sådan åtgärd om andra medel är otillräckliga och det med hänsyn
            till omständigheterna är försvarligt. En ordningsvakt får också
            tillfälligt omhänderta en person om det inte är tillräckligt att
            avvisa eller avlägsna personen. Det innebär att ordningsvakter
            har möjlighet att ingripa för att upprätthålla ordningen och för
            att avlägsna personer som är störande.
          </note>
          <note type="speaker">
            Anf. 33 KENT HÄRSTEDT (s):
          </note>
          <note>
            Fru talman! Först vill jag be att få tacka justitieministern
            för svaret.
          </note>
          <note>
            Frågan om att kunna begränsa och förebygga förekomsten av våld
            och annan kriminalitet blir en allt viktigare uppgift för vårt
            samhälle. Att vi har ett fungerande rättsväsende, en lagstiftning
            vi kan känna trygghet i och tilltro till och ett polisväsende
            som ytterst kan bidra till att upprätthålla ordningen är angeläget.
            Men än mer angeläget är att vi arbetar förebyggande och gör allt
            vad som står i vår makt för att undvika att människor kommer i
            situationer där det begås kriminella handlingar.
          </note>
          <note>
            Detta är en komplex fråga och handlar om en lång rad av politiska
            områden. För socialdemokratin är just tilltron till det förebyggande
            arbetet av mycket stor betydelse.
          </note>
          <note>
            Även om justitieministern inte kan uttala sig i ett enskilt fall,
            blottlägger Tivolidomen i Helsingborg ett problem av principiell
            karaktär. När seriösa krögarföreningar och deras ordningsvakter
            bestämmer sig för att arbeta förebyggande genom att välja att
            avvisa kända kriminellt belastade bråkstakar går lagstiftningen
            dem emot. Uppenbarligen är lagstiftningen tvetydig på detta område.
          </note>
          <note>
            Genom att bestämmelsen om olaga intrång och ordningsvakternas
            befogenheter inte är tillräcklig innebär detta att det förebyggande
            arbetet får kapitulera inför en ofullständig lagstiftning. I stället
            för att kunna avvisa välkända bråkstakar riskerar ordningsvakter
            som avvisar dem att bli åtalade för diskriminering. Lagstiftningen
            har slagit knut på sig själv, och detta är självfallet helt oacceptabelt.
          </note>
          <note>
            En ordningsvakt skrev följande till mig: Om detta är utfallet
            av en rättslig prövning i frågan förlorar ordningsvakterna sitt
            mjukaste preventiva vapen.
          </note>
          <note>
            Detta kommer naturligtvis att leda till att vi i förlängningen
            får mer våld och en rädsla bland vanliga människor att gå ut på
            krogar och pubar i landet, men också till en ökad arbetsbörda
            för poliser och övrigt rättsväsende.
          </note>
          <note>
            När jag då läser justitieministerns svar blir jag besviken. Det
            är bra att det finns en arbetande utredning och att man kommer
            att ta upp frågan till övervägande framöver, men detta problem
            är ju överhängande.
          </note>
          <note>
            Med utgångspunkt från det principiella ställningstagande som
            gjordes i Tivolidomen har denna redan använts som förevändning
            för s.k. portförbjudna att ta sig in på krogar. Redan dagen efter
            Tivolidomen försökte de frikända att ta sig in på flera av
          </note>
          <note>
            Helsingborgs krogar. Domen har också redan använts i andra rättegångar,
            exempelvis kring en fotbollssupporter som trots att han varit
            avstängd tagit sig in på en fotbollsmatch.
          </note>
          <note>
            Justitieministern kan inte uttala sig om enskilda fall, men detta
            fall är, som tidigare sagts, ett fall av principiell karaktär,
            med en så uppenbart överhängande problematik att det borde föranleda
            regeringen att ta ett eget snabbt initiativ i frågan och inte
            vänta på utredningsresultat. Det sänder märkliga signaler till
            landets krog- och restaurangägare samt till de ordningsvakter
            som är anställda för att upprätthålla ordningen. När en så här
            uppenbart viktig fråga blottläggs behöver de inte sättas upp på
            väntelistan för att få ett klart besked i fråga om vad som gäller.
          </note>
          <note>
            Jag vill därför fråga justitieministern hur regeringen ser på
            ordningsvakternas mandat. De står utanför restauranger och krogar
            och försöker upprätthålla ordningen. Om det kommer en välkänd
            bråkstake och vill in, skall de då med nuvarande lagstiftning
            i ryggen avvisa personen i fråga, eller skall personen få komma
            in och man riskerar mer bråk? Hur skall vanliga människor kunna
            känna sig trygga när de går ut för att roa sig, och hur skall
            de känna tilltro till lagstiftningen när lagen i dessa sammanhang
            är så ofullständig? När kan vi tidigast förvänta oss att en lagändring
            kan komma till stånd i denna fråga?
          </note>
          <note>
            Anf. 34 Justitieminister LAILA FREI-
          </note>
          <note type="speaker">
            VALDS (s):
          </note>
          <note>
            Fru talman! Jag tror inte att lagstiftningen har slagit knut
            på sig själv, men lagstiftningen har, såsom den ser ut i dag,
            inte tillräckligt klarläggande kunnat hantera den komplicerade
            verklighet som det här ofta handlar om.
          </note>
          <note>
            Det pågår alltså ett arbete i Regeringskansliet, som jag sade,
            på basis av den utredning som finns.
          </note>
          <note>
            Det är inte fråga om att vi väntar på någon utredning, utan den
            är gjord. Utredningen har remissbehandlats, och den har mött en
            hel del invändningar på grund av att det gäller att få en lagstiftning
            som fungerar i den komplicerade verklighet som det här är fråga
            om.
          </note>
          <note>
            Min ambition är att hitta en lagstiftning som tar hänsyn till
            att näringsidkare av olika slag måste ha möjlighet att förebygga
            brottslighet genom att i vissa situationer kunna avvisa personer,
            men samtidigt en lagstiftning som inte skapar utrymme för godtycke
            eller diskriminerande agerande från näringsidkares sida. Detta
            är icke en helt lätt uppgift, men det är den vi arbetar på.
          </note>
          <note>
            Som jag sade i mitt svar är avsikten att vi skall komma med ett
            lagförslag till hösten.
          </note>
          <note type="speaker">
            Anf. 35 KENT HÄRSTEDT (s):
          </note>
          <note>
            Fru talman! Tack för det svaret, justitieministern.
          </note>
          <note>
            Självfallet förstår jag att detta är en fråga som det inte är
            helt lätt att hantera. Samtidigt bör man kunna driva på processen.
            Flera av de exempel som har använts här, bl.a. Trygghetsutredningens
            hänvisning till vilka implikationer det skulle kunna få för sjukhus,
            universitet, kommunala byggnader osv., kanske inte är riktigt
            relevanta vad gäller den situation som jag har försökt peka på
            i den här interpellationsdebatten.
          </note>
          <note>
            Jag menar att det här blottlägger en problematik som kan få oanade
            konsekvenser. Jag tror att vi riskerar att få en lång rad rättsfall
            när man sätter den här lagen inför prövning fram till dess att
            en lagändring kan komma till stånd. Att en lagändring kan komma
            att föreslås under hösten är naturligtvis välkommet, och jag delar
            de utgångspunkter som justitieministern har.
          </note>
          <note>
            Vi som lever i den här tillvaron och omedelbart ser konsekvenserna
            av den i det här läget icke kompletta lagstiftningen känner samtidigt
            en frustration. I
          </note>
          <note>
            den dialog jag har med dem som är näringsidkare inom området
            och även ordningsvakter är de naturligtvis oerhört frustrerande
            när de känner att lagen sviker dem i det här sammanhanget.
          </note>
          <note>
            Därför vill jag än en gång fråga justitieministern hur människor
            fram till dess att lagstiftningen ändras skall kunna känna sig
            trygga när de går ut på krogar runt om i landet. Det är egentligen
            ytterst detta det handlar om. Människor skall kunna känna en tilltro
            till att de vakter som vi genom lagstiftningen ålägger krogägare
            att ha utanför restaurangerna skall kunna utföra sitt arbete.
            En ordningsvakt sade att de med detta berövas sitt mjukaste preventiva
            vapen, nämligen att kunna avvisa kända bråkstakar. Men det kan
            de alltså inte göra med nuvarande lagstiftning i ett principiellt
            exempel av det här slaget fram till dess att lagstiftningen är
            ändrad.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1998/99:299 om miljöstöd till oljeväxtodlingen
          </note>
          <note type="speaker">
            Anf. 36 Jordbruksminister MARGARETA WINBERG (s):
          </note>
          <note>
            Fru talman! Roy Hansson har frågat mig om jag avser att ta något
            initiativ för att säkerställa fortsatt oljeväxtodling i Sverige
            genom att införa ett miljöstöd för att säkerställa fortsatt lin-
            och oljeväxtodling i Sverige. Roy Hansson frågar också om jag
            kommer att arbeta för att Sverige även framdeles kommer att ha
            ett mångformigt odlingslandskap där det tas största möjliga miljöhänsyn.
          </note>
          <note>
            Roy Hansson har tidigare framställt en interpellation rörande
            oljeväxtodlingen till mig. Vi diskuterade oljeväxtodlingen den
            19 februari i år. Utgångspunkten för diskussionen var de då pågående
            förhandlingarna om Agenda 2000 och de förslag som berörde oljeväxtodlingen.
            Jag anförde då bl.a. att min utgångspunkt i dessa förhandlingar
            var att om andra delar av EU får särbehandlingar skall det också
            omfatta Sverige.
          </note>
          <note>
            Slutuppgörelsen som jordbruksministrarna nådde om Agenda 2000
            innebär när det gäller oljeväxter och oljelin en övergångsperiod
            så att arealstödsnivån under tre år sänks till samma nivå som
            för spannmål.
          </note>
          <note>
            Under övergångsperioden får den nuvarande regionaliseringen användas,
            vilket är gynnsamt för de svenska oljeväxtodlarna. I Berlin bekräftades
            principen om en gradvis sänkning av stödet även om det slutliga
            beloppet för arealstöd sänktes.
          </note>
          <note>
            Jordbruksrådet antog också ett uttalande där man uppmanade kommissionen
            att noga följa utvecklingen av marknaden för oljeväxter. Kommissionen
            skall senast två år efter att stödet har sänkts lägga fram en
            rapport. Om produktionspotentialen skulle försämras allvarligt
            kommer rapporten att åtföljas av lämpliga förslag.
          </note>
          <note>
            Vidare finns det en deklaration rörande möjligheten för medlemsländerna
            att tillämpa program för miljöåtgärder för såväl solrosor som
            våroljeväxter inom landsbygdsförordningens ram. En förutsättning
            är att åtgärderna rör mer än tillämpning av god jordbrukarsed.
            Deklarationen tillför egentligen inget nytt, utan det blir som
            tidigare Sveriges sak att definiera lämpliga miljöåtgärder och
            villkoren för dessa utifrån gällande miljösituation och hur denna
            lämpligast kan förbättras.
          </note>
          <note>
            När det gäller miljöarbetet för jordbruket så är regeringens
            utgångspunkt de fastlagda miljömålen.
          </note>
          <note>
            Målet är ett jordbruk som bidrar till bevarandet av naturresurser,
            värdefulla natur- och kulturmiljöer och minimerar jordbrukets
            negativa miljöeffekter. Det innebär att framtida generationer
            kommer att ha bättre förutsättningar och valmöjligheter att utforma
            ett samhälle med god livskvalitet. Det är också regeringens uppfattning
            att det går att kombinera ett konkurrenskraftigt jordbruk med
            ett jordbruk som uppfyller högt ställda miljökrav.
          </note>
          <note>
            För att uppnå miljömålen finns ett flertal styrmedel, allt från
            lagstiftning, rådgivning och forskning, till ekonomiska styrmedel
            och t.ex. avgifter eller ersättningar för utförda miljötjänster.
            Det är viktigt att vi har en ändamålsenlig sammansättning av åtgärder
            som på bästa sätt leder till att vi uppnår dessa mål.
          </note>
          <note>
            Vi har sedan EU-medlemskapet ett mycket omfattande miljöprogram
            för jordbruket. Den framtida inriktningen och omfattningen av
            miljöprogrammet utreds för närvarande. Utgångspunkten för utredaren
            är bl.a. att åtgärderna skall medverka till att uppfylla de svenska
            miljömålen för jordbruket så att bästa miljönytta kan uppnås med
            insatta medel.
          </note>
          <note type="speaker">
            Anf. 37 ROY HANSSON (m):
          </note>
          <note>
            Fru talman! Jag tackar ministern för svaret och beklagar den
            förkylning ministern har drabbats av;
          </note>
          <note>
            jag hoppas på en snar bättring.
          </note>
          <note>
            Jag är dock inte nöjd med svaret, som ministern kanhända förstår.
            Jag hade frågat om ministern avsåg att ta någon form av initiativ.
            Av svaret kan jag inte utläsa vare sig ja eller nej.
          </note>
          <note>
            Den tidigare debatten nu i vår fördes inför de
          </note>
          <note>
            Agenda 2000-förhandlingar som skulle äga rum.
          </note>
          <note>
            Skälet var att vi hade fått en dramatisk minskning av oljeväxtodlingen,
            och såvitt jag förstår kommer den att minska ytterligare efter
            det som hände i Berlin.
          </note>
          <note>
            Näringen har beräknat att man kommer ned till
          </note>
          <note>
            20 000 hektar. Jag tror och hoppas att ministern beklagar att
            den minskningen kan äga rum.
          </note>
          <note>
            Om jag inte är felinformerad om slutdokumentet från Agenda 2000-förhandlingarna
            öppnar sig möjligheten att ge miljöstöd för oljeväxt- och linodling
            i norra Europa och solrosodling i södra Europa. Möjligen kan man
            utläsa av svaret att det är avsikten.
          </note>
          <note>
            Regeringen skriver också att man vill ha ett miljöanpassat jordbruk.
            Jag hoppas att man därmed menar en gynnsam växtföljd, som är en
            väsentlig del av detta. Jag hoppas att det överensstämmer med
            de av regeringen fastlagda målen för ett miljövänligt jordbruk
            att man har en rimlig växtföljd.
          </note>
          <note>
            Vid den tidigare debatten här i kammaren öppnade ministern avslutningsvis
            för att man skulle kunna ge någon form av miljöstöd till oljeväxt-
            och linodlingen i Sverige. Min undring är: Gäller det fortfarande?
          </note>
          <note>
            Så över till sakfrågan. Vi har som sagt haft en betydande minskning
            av arealen. Den får inte bli för liten. Det bör vara så att minst
            20 % av arealen odlas med den här omväxlingsgrödan. Det skulle
            innebära att man skulle kunna ha en växtföljd som går över fem
            år. Det är gynnsamt - då minskar man växtsjukdomar, vilket i sin
            tur kan minska behovet av bekämpningsmedel. Man minskar behovet
            av kvävetillförsel. Det är dessutom så att de här höstgrödorna
            med väldig växtlighet tar upp mycket kväve, kväve som i annat
            fall skulle finnas i våra vattendrag. Det är väl ett gemensamt
            mål att så mycket som möjligt begränsa det?
          </note>
          <note>
            Jag vill här också nämna att detta har betydelse för biodlingen
            - den kommer upp i en interpellation senare under dagen - men
            det har också stor betydelse för övrig växtlighet. Jag tror inte
            att vi hade haft någon gynnsam fruktodling i Sverige om vi inte
            hade haft biodling. Skälet till denna betydelse är den ymniga
            blomningen i maj, då det inte finns just någonting annat för bina.
          </note>
          <note>
            När det sedan gäller förädlingen av skörden gäller det att ha
            tillräcklig volym för att få en produktutveckling, och det gäller
            för växtförädlingen att ta fram nya sorter: dels sådana med hög
            avkastning, dels sådana som kan odlas på flera sätt. Den volymen
            får inte bli för liten - då avstannar naturligtvis produktutvecklingen
            inom industriproduktionen och man tar inte fram nya produkter.
          </note>
          <note>
            Fru talman! Jag kan inte låta bli att även ta upp rapsens betydelse
            för omväxlingen i odlingslandskapet. De här dagarna är det vackert
            med de gula fälten på landet. Eftersom jag fyller år den 18 maj
            brukar jag se gula rapsfält som en födelsedagspresent. Dessvärre
            har det inte blivit så i år, när jag vistas i Stockholm.
          </note>
          <note>
            Det här är en viktig gröda, en proteingröda. Alternativet är
            importerad soja. Det är väl inget fel på importerad soja, men
            det finns ytterligare ett skäl för oljeväxter. Det protein som
            kommer från oljeväxtodling tål nämligen upphettning, och det är
            viktigt när man skall ha fram salmonellafritt foder. På Gotland
            har vi just nu salmonellafria kläckägg som vi exporterar till
            Danmark och Tyskland, och för att få fram dem är detta naturligtvis
            viktigt.
          </note>
          <note>
            Jag skulle vilja fråga jordbruksministern om det blir ett beslut
            om miljöstöd till oljeväxtodlingen. Jag återkommer till det i
            nästa replik.
          </note>
          <note type="speaker">
            Anf. 38 INGVAR ERIKSSON (m):
          </note>
          <note>
            Fru talman! Roy Hanssons interpellation är mycket välmotiverad.
            Odlingen av oljeväxter i Sverige har ju sjunkit mycket kraftigt
            sedan vi kom med i EU-
          </note>
          <note>
            gemenskapen. Det beror på en annan prissättning, och det beror
            också på hur arealstöden är utformade.
          </note>
          <note>
            Risken är uppenbar att den svenska oljeväxtodlingen viker snabbt
            även framöver, vid en gradvis eller successiv sänkning av oljeväxtpriserna
            och även stödnivåerna. Ett bortfall av svensk odling drabbar också
            industrin och därmed sysselsättningen även där. Det kan givetvis
            vara en av de faktorer som borde bidra till att man ser allvarligt
            på den här frågan.
          </note>
          <note>
            Jag menar också att oljeväxtodlingen tillför betydande värden
            av stor betydelse för miljön. Jag vill ta några exempel.
          </note>
          <note>
            Den har stor betydelse genom en bättre växtföljd, som ger betydande
            mervärden. En mer ensidig växtodling i Sverige skulle vara väldigt
            olycklig, om man strävar efter att få ett långsiktigt hållbart
            jordbruk.
          </note>
          <note>
            Betydelsen för att kunna rehabilitera den svenska biodlingen,
            som vi skall debattera sedan, skall inte underskattas.
          </note>
          <note>
            Biodlingen har ju minskat under den senaste tioårsperioden -
            den har nära nog halverats. Det behövs en upplyftning, en rehabilitering
            av den. Det har betydelse också från miljösynpunkt, genom att
            man får en pollinering av bär- och fruktodlingar. Man får också
            betydande värden när det gäller fröodlingar.
          </note>
          <note>
            Det skall inte underskattas.
          </note>
          <note>
            Vi har landskapsbilden - den är redan nämnd här i debatten. Den
            är väldigt väsentlig.
          </note>
          <note>
            Vi har kväveupptagningen under hösten, som är ett av de stora
            problemen i spannmålsodlingsområdena. Här har den här odlingen
            stor betydelse. Man kan mycket väl motivera att man sätter in
            miljöstödspengar i de här sammanhangen.
          </note>
          <note>
            Statsrådet säger att målet är ett jordbruk som bidrar till bevarandet
            av naturresurser, till värdefulla natur-, kultur- och miljövärden
            och som minimerar jordbrukets negativa miljöeffekter. Det borde
            skapa en öppning för att använda EU:s miljöstimulanser i de här
            sammanhangen. Delar jordbruksministern den uppfattning jag här
            har framfört när det gäller just miljöaspekterna och oljeväxtodlingens
            betydelse för miljön även i övrigt? Är statsrådet beredd att verka
            för att vi använder EU:s miljöstödspengar och våra egna - vi får
            ju själva bidra med 50 % - för att rädda och säkra oljeväxtodlingen
            i Sverige framöver?
          </note>
          <note type="speaker">
            Anf. 39 Jordbruksminister MARGARETA WINBERG (s):
          </note>
          <note>
            Fru talman! Roy Hansson undrar vilka initiativ jag ämnar ta.
            Jag tog initiativ under förhandlingarna. Det fanns också i vårt
            förhandlingsupplägg. Vi fick igenom - precis som Spanien när det
            gällde deras solrosor - att vi skall ha möjlighet att inom landsbygdsförordningen,
            dvs. inom miljöprogrammet, stödja oljeväxter om vi finner det
            lämpligt.
          </note>
          <note>
            Roy Hansson tog upp den ändring som blev i
          </note>
          <note>
            Berlin när det gäller minskningen av arealstödet. Jag kan bara
            säga att jag över huvud taget beklagar den ändring som blev i
            Berlin. Den betydde nämligen att reformprocessen blir långsammare,
            och det tycker jag inte är bra. Den fick också den här konsekvensen
            för ersättningen.
          </note>
          <note>
            Man kan få många bidrag inom EU, dock inte för födelsedagspresenter.
            Därför skall vi väl inte använda oss av det motivet visavi Bryssel.
          </note>
          <note>
            Roy Hansson säger också att oljeväxter är en bra avbrottsgröda.
            Det kan jag hålla med om, men tekniken med att ha avbrottsgrödor
            skall väl lantbrukaren självmant tillämpa ändå. Det minskar ju
            insatsbehoven, och skördeutbytet ökar. Lantbrukaren tjänar alltså
            på att ha sunda växtföljder, och det är ett led i omsorgen om
            markresurserna och fruktbarheten. Det handlar om ett bättre resursutnyttjande
            osv. Därför bör sunda växtföljder, enligt min mening, tillämpas
            som en god lantbrukssed.
          </note>
          <note>
            Både Roy Hansson och Ingvar Eriksson tar upp bisamhällena som
            bevekelsegrund för att man skall ge miljöstöd till oljeväxtodlingen.
            Jag tycker att det är lite långsökt. Det finns andra sätt som
            man kan främja biodlingen på. Det finns också andra växter som
            blommar under samma tid. Därför ser jag inte det här som ett nödvändigt
            argument. Det gäller också detta med import. Är det inte bättre
            att vi producerar själva med de metoder som vi har, som är bra,
            än att vi importerar? Tyvärr - om man nu tycker så här - kan miljöersättning
            inte grundas på ett sådant här förhållande. Det som kan ersättas
            är faktiska miljöåtaganden i förhållande till konventionell odling.
            Om det här resonemanget om import visavi inhemsk produktion skulle
            tillämpas skulle det gälla hart när all odling i Sverige. Animalieproduktionen
            i Sverige skulle då också kunna vara en grund för ersättning,
            eftersom vi med rätta anser att vi har en mer miljövänlig och
            en bättre djuranpassad animalieproduktion än många andra länder.
            Därför håller faktiskt inte det här argumentet heller.
          </note>
          <note>
            När miljöprogrammet kommer i slutet av juni kommer vi att ha
            en hearing. Det handlar ju om en begränsad ram, och många vill
            slåss om den här kakan. Därför har vi en hearing för att höra
            vad olika intressenter tycker om det program som utredaren tar
            fram. Sedan gör regeringen ett förslag till program och tar med
            det till Bryssel. Detta skall ske under förutsättning att riksdagen
            godkänner det. Riksdagen skall ju komma in i det här, men det
            är lite fel ordning när det gäller tiden. Under förutsättning
            att vi har riksdagens godkännande åker vi till Bryssel och får
            förhoppningsvis det här programmet godkänt så småningom.
          </note>
          <note type="speaker">
            Anf. 40 ROY HANSSON (m):
          </note>
          <note>
            Fru talman! Jag tycker också att det var bra att ministern lyckades
            få en öppning i Agenda 2000-
          </note>
          <note>
            förhandlingarna när det gäller det här. Men nu gäller det att
            följa upp detta, så att man säkrar en fortsatt oljeväxtodling.
          </note>
          <note>
            Ministern sade så här: om regeringen finner det lämpligt. Då
            inställer sig onekligen frågan: Finner regeringen det lämpligt
            att vi skall ha fortsatt oljeväxtodling i Sverige? Den frågan
            har i dag ännu inte fått något svar.
          </note>
          <note>
            Det som ministern avslutade med ingav mig vissa farhågor. Jag
            tror att vi i stort är överens om den stora betydelsen av den
            här typen av odling, som jag och
          </note>
          <note>
            Ingvar Eriksson nämnde för en stund sedan. Fördelarna med den
            är tydliga. Nu sker en sänkning av arealstödet ned till spannmålsnivån.
            Om odlaren skall fortsätta med den här typen av odling är det
            nog nödvändigt - i varje fall under en övergångsperiod - att det
            finns ett miljöstöd för denna.
          </note>
          <note>
            Jag tror mig veta att det förekommer en produktutveckling i fråga
            om en höstgröda som kan bli lönsam. Men vi är inte riktigt framme
            ännu. Det här ligger lite längre fram i tiden. I vilket fall som
            helst är den bara aktuell i södra Sverige, och jag tror att man
            behöver ha oljeväxtodling även i andra delar av Sverige. Då är
            man hänvisad till vårväxter som ger sämre avkastning per areal
            så att man inte kan konkurrera med dessa.
          </note>
          <note>
            Ministern sade också att det ingår i jordbrukarnas arbete att
            de skall ha omväxlande jordar. Det stämmer naturligtvis helt,
            men det handlar om avkastningskraven och att man skall kunna finansiera
            det här. Vi vet att jordbruken belastas av politiska kostnader
            som måste betalas, såvida man inte är beredd att ändra på det
            här. Som det är just nu är jordbrukarna beredda att få tillräckligt
            hög avkastning per areal. Det får man alltså inte, i varje fall
            inte med oljeväxterna som man använder när det gäller vårväxtodlingen.
          </note>
          <note>
            Om det sker en minskning, som det finns en uppenbar risk för,
            är det stor risk att det inte kommer att förekomma någon produktutveckling
            vare sig på odlings- eller industrisidan. Om det däremot finns
            ett förslag när det gäller det här finns det förutsättningar för
            att odlarna kan vara beredda att med sämre avkastning genomföra
            något.
          </note>
          <note>
            Efter dagens debatt är jag lite bekymrad. Ministern är nog ganska
            kallsinnig till det här. Då finns det, som jag ser det, en stor
            risk. Det vore välgörande om vi i dag finge besked om att regeringen
            överväger detta noga i stället för att man bara hänvisar till
            en hearing i juni. Jag var bekymrad tidigare, och jag är ännu
            mer bekymrad efter den diskussion som har förts här i dag. Det
            vore välgörande om regeringen nu kunde tala om att man allvarligt
            överväger att införa det här för att säkerställa en tillräckligt
            stor volym av oljeväxtodling i Sverige med alla de fördelar som
            det för med sig, vilket jag tror att vi är överens om.
          </note>
          <note type="speaker">
            Anf. 41 INGVAR ERIKSSON (m):
          </note>
          <note>
            Fru talman! Jordbruksministern var inte riktigt nöjd med resonemanget
            kring bina i det här sammanhanget. Låt mig ta upp det först. 40
            % av den honung som produceras i Sverige kommer faktiskt genom
            bina från oljeväxtodlingen. Det är alltså en betydande del.
          </note>
          <note>
            När det gäller dagens situation i fråga om oljeväxtodlingen är
            det mycket kraftiga minskningar av odlingsarealerna. Det beror
            inte bara på prissättningen och stöden. Det beror ju också på
            att förutsättningarna, när det gäller väder och annat, har varit
            sämre.
          </note>
          <note>
            Det har lett till minskade odlingsarealer, inte minst det här
            året. Likväl är det viktigt att man kan försöka utnyttja dessa
            miljöstöd. Jordbruksministern underskattar nog det lite grann.
            Hon sade att det finns naturliga värden ur odlingssynpunkt som
            egentligen är motiv nog för att odla. Det ligger en del i det,
            men det räcker inte med de kraftiga prissänkningar som har skett
            under senare år. Det är ju den kraftiga arealminskningen ett klart
            bevis för. Därför är det väldigt viktigt att vi samarbetar i dessa
            frågor och gemensamt försöker komma fram till hur vi skall kunna
            rädda och utveckla svensk oljeväxtodling även i framtiden. Den
            har ju en enorm betydelse, som vi har framhållit, av olika skäl.
            Inte minst gäller det sysselsättningen. Det gäller även livsmedelsindustrin
            eftersom man annars får importera. Risken är ju stor att man lägger
            ned delar av livsmedelsindustrin om vi inte kan prestera egna
            frön till den här verksamheten.
          </note>
          <note>
            Jordbruksministern tog i svaret också upp detta med att man skulle
            se över utvecklingen. Jag är rädd att det blir för sent att se
            över den efter några år.
          </note>
          <note type="speaker">
            Anf. 42 Jordbruksminister MARGARETA WINBERG (s):
          </note>
          <note>
            Herr talman! Det är underligt att höra på dessa två moderater.
            Ni har ju alltid förespråkat fri marknad, fria marknadskrafter,
            fri rörlighet, avreglering osv.
          </note>
          <note>
            Nu är ni de främsta förespråkarna för motsatsen. Ni vill inte
            ha in någonting från utlandet. Ni vill ha stöd för att vi skall
            kunna behålla det här i Sverige. Det är på något vis uppochnedvända
            världen. Men det är ju så när det just gäller jordbruket.
          </note>
          <note>
            Miljöprogrammet kommer vi säkert att diskutera under den hearing
            vi skall ha. Det skall också finnas en remiss av miljöprogrammet,
            och i grova drag skall vi också presentera det i budgetpropositionen.
            Men när det gäller det kommande miljöprogrammet vet vi att det
            finns starka krav på mer ekologisk odling, mer ekologisk animalieproduktion.
            Vi kommer snart från
          </note>
          <note>
            Jordbruksverket att få en ny målsättning både för vegetabilie-
            och animalieproduktionen vad gäller ekologisk framställning.
          </note>
          <note>
            Det finns starka krafter som säger: Rör inte vallstödet! Det
            måste vara på den nivå som det är i dag.
          </note>
          <note>
            Riksrevisionsverket kritiserar nuvarande miljöprogram därför
            att det inte tar sikte på kväveläckaget på det sätt som vore önskvärt.
          </note>
          <note>
            Andra grupper tycker att den biologiska mångfalden verkligen
            måste värnas. Dra inte ned på pengarna dit!
          </note>
          <note>
            Människor i allmänhet, som inte är så insatta i budgetarna, vill
            se det öppna landskapet. De tycker att det är mycket viktigt att
            ha dem kvar i vårt land.
          </note>
          <note>
            Våtmarkerna har sina förespråkare.
          </note>
          <note>
            Nu kommer ni och vill föra in ett nytt moment i miljöprogrammet.
            Jag säger inte att vi inte skall göra det. Men ni måste också
            förstå att vi har en ram. För man in ett nytt moment, en ny sektor,
            som ni vill, måste man också vara beredd att ta ansvar för nedskärning
            eller borttagande av någon annan del av miljöprogrammet. Jag undrar
            om ni är villiga att göra det. Det vore intressant om ni ville
            svara på den frågan här och nu och tala om vad vi skall ta bort
            för att få plats med ett stöd till oljeväxtodlingen.
          </note>
          <note type="speaker">
            Anf. 43 ROY HANSSON (m):
          </note>
          <note>
            Herr talman! Vi är visst för fri marknad. Det skall vi naturligtvis
            ha även i fortsättningen. Men ett bekymmer som vårt jordbruk har
            är att det är belastat med politiska kostnader. Man måste ha lönsamhet,
            så att man kan betala de skatter som läggs på vårt svenska jordbruk,
            men som man inte har på andra håll och kanter.
          </note>
          <note>
            Ministern frågade vad man skulle omfördela. Det behöver man inte
            alls göra. Sverige är nämligen ett av de få länder som inte utnyttjar
            befintligt miljöstöd från EU fullt ut. Man kan börja med att utnyttja
            detta.
          </note>
          <note>
            Då skulle jag tro att man klarar det allra mesta av det som krävs
            för att få ett miljöstöd till oljeväxtodlingen och därmed få ett
            uthålligt jordbruk.
          </note>
          <note>
            Vi har absolut ingenting emot importen. Jag nämnde att sojaimporten
            är alldeles utomordentlig.
          </note>
          <note>
            Men det finns en del produkter som kräver den här proteingrödan
            från oljeväxtodlingen. Jag nämnde som exempel att den krävs för
            att få ett salmonellafritt hönsfoder, vilket är oerhört viktigt.
          </note>
          <note>
            Jag trodde att vi var överens om att vi skulle ha ett uthålligt
            jordbruk. I detta ingår en växtföljd. Man kan inte kräva av jordbrukarna
            att de fullt ut skall fullfölja detta, utan att få något stöd
            för det, när man har sämre lönsamhet. Risken är uppenbar för att
            man då väljer det som ger högst avkastning, och det är spannmål,
            med de negativa följder en sådan ensidig odling innebär. Man behöver
            växtbekämpa och man behöver kvävetillförsel. Det tror jag att
            vi vill undvika.
          </note>
          <note>
            När nu arealstödet försvinner är det ett ganska enkelt sätt att
            fasa in miljöstöd i stället. Det finns det utrymme för inom den
            ram som EU tillåter Sverige, som Sverige hitintills inte har fördelat.
            Jag tror att det faktiskt är ganska enkelt att göra detta fullt
            ut.
          </note>
          <note>
            Tack!
          </note>
          <note type="speaker">
            Anf. 44 Jordbruksminister MARGARETA WINBERG (s) replik:
          </note>
          <note>
            Herr talman! Det Roy Hansson nu försöker säga om utnyttjandet
            av ramen är inte sant. Även om ramen inte är utnyttjad fullt ut
            nu är den intecknad av de olika programmen. När ekologisk odling
            växer, som den gör, och när vi förhoppningsvis sätter upp nya
            mål för både vegetabilieodlingen och animalieproduktionen är det
            klart att de också måste få del av ett stöd. Då måste det växa.
            Det tror jag att det finns en oerhört stor acceptans för ute bland
            människorna i samhället. Man vill äta mer ekologiskt producerad
            mat. Då måste den delen få växa.
          </note>
          <note>
            Man kan inte säga det och samtidigt säga: Ta inte ned någonting
            på vallen, värna biologisk mångfald, gör det och gör det och lägg
            nu också in ett stöd för oljeväxter! I slutändan går den ekvationen
            på något vis inte ihop. Det är därför jag tycker att det vore
            hederligt av Moderata samlingspartiet att tala om: Ja, vi vill
            ha ett stöd för oljeväxtodling, och vi drar ned på vallodlingsstödet
            eller i stället för att utöka ekologisk odling. Det är att ta
            ansvar, inte att bara kräva mer och mer.
          </note>
          <note>
            Det finns en annan sak också, PPP, Polluter Pay
          </note>
          <note>
            Principal, som säger att förorenaren skall betala. Det får vi
            aldrig glömma bort. Det gäller jordbruket precis som alla andra
            näringar. Det är därför vi har en del av de här skatterna som
            ni nu diskuterar och som ni gärna vill ta bort. I vissa fall har
            vi också lovat att vi skall jämställa jordbruket med tillverkningsindustrin.
          </note>
          <note>
            Men tro inte att vi kommer att ta bort bekämpningsmedelsavgifterna
            t.ex. Det kommer vi inte att göra. Därför att det är ett ekonomiskt
            styrmedel som har varit lyckosamt och framgångsrikt tillsammans
            med rådgivning och lagstiftning. Men jag ger alltså inget löfte
            i dag, för jag vill se helheten, jag vill se remissutfallet och
            jag vill lyssna på hearingen.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1998/99:315 om livsmedelssäkerhet
            och matkvalitet
          </note>
          <note type="speaker">
            Anf. 45 Jordbruksminister MARGARETA WINBERG (s):
          </note>
          <note>
            Herr talman! Sven Bergström har frågat mig om jag är beredd att
            omedelbart ta upp WTO-avtalets brister i EU och gemensamt driva
            kravet på förbud mot tillväxthormoner i matproduktionen samt om
            jag avser vidta några åtgärder för att säkra att genmanipulerad
            mat som tar sig in i de svenska livsmedelsbutikerna skall vara
            tydligt märkt.
          </note>
          <note>
            De frågor som Sven Bergström tar upp är av stor vikt för Sverige,
            och vi har agerat kraftfullt både inom Unionen och i Codexsammanhang
            när det gäller
          </note>
          <note>
            BST och genteknikmärkning.
          </note>
          <note>
            Codex Alimentarius utarbetar sedan 35 år internationella livsmedelsstandarder,
            riktlinjer och rekommendationer. Codex täcker i princip allt som
            rör livsmedel och sorterar under FAO (Food and Agriculture Organisation
            och WHO (World Health Organisation). Arbetet inom Codex ligger
            ofta till grund för direktiv och andra bestämmelser som utfärdas
            inom EU.
          </note>
          <note>
            I enlighet med de avtal som gäller för Världshandelsorganisationen
            WTO är Codex standarder och riktlinjer normerande i internationell
            handel och därmed riktmärken vid handelstvister. I de fall ett
            medlemsland har valt att tillämpa Codexstandarder i sin nationella
            lagstiftning kan inte frågan om godtycklig och oberättigad diskriminering
            i förhållande till tredje part uppkomma. Ett medlemsland har också
            möjlighet att införa strängare regler för import om dessa kan
            motiveras utifrån vetenskaplig grund.
          </note>
          <note>
            Inom EU råder t.o.m. utgången av 1999 förbud mot marknadsföring
            och användning av tillväxthormonet BST för mjölkkor. Förbudet
            motiveras i första hand av djurhälsoskäl, eftersom bl.a. en förhöjd
            frekvens av juverinflammationer har konstaterats vid användning
            av hormonet. Nyare studier indikerar även negativa effekter i
            fråga om människors hälsa.
          </note>
          <note>
            Dessa förhållanden visar att det finns starka skäl för att upprätthålla
            förbudet mot användning av BST.
          </note>
          <note>
            Inom EU råder enighet i denna fråga, och regeringen arbetar med
            kraft för att förlänga förbudet inom gemenskapen.
          </note>
          <note>
            Inom Codex diskuteras för närvarande fastställande av högsta
            tillåtna halt av rester av BST i mjölk.
          </note>
          <note>
            Frågan kommer att behandlas för eventuellt beslut vid
          </note>
          <note>
            Codexkommissionens möte i Rom i sommar. Den gemensamma uppfattningen
            inom EU är att BST över huvud taget inte skall användas mot bakgrund
            av bl.a.
          </note>
          <note>
            de risker med substansen som påvisats i olika undersökningar.
            Om, trots allt, ett gränsvärde fastställs av
          </note>
          <note>
            Codex, finns det inget som hindrar EU och därmed
          </note>
          <note>
            Sverige att också i fortsättningen behålla förbudet mot användning
            av BST för mjölkkor.
          </note>
          <note>
            Sverige har inom EU aktivt drivit frågan om märkning av gentekniskt
            framställda livsmedel och har också lyckats nå framgång i detta
            arbete. Sedan
          </note>
          <note>
            1997 skall märkning ske om livsmedlet är eller innehåller en
            genetiskt modifierad organism, t ex. en tomat, och om det nya
            livsmedlet, t.ex. tomatpuré, inte längre motsvarar ett traditionellt
            jämförbart livsmedel.
          </note>
          <note>
            Jag är medveten om att man från konsumenthåll anser att märkningsreglerna
            är komplicerade och inte tillräckligt långtgående. Jag vill dock
            starkt betona att
          </note>
          <note>
            Sverige har varit pådrivande i arbetet för att få så långtgående
            märkning som möjligt av livsmedel inom ramen för nuvarande regelverk.
            Regeringen har tidigare arbetat för att märkningen skall vara
            generell och omfatta alla livsmedel som framställts med hjälp
            av genteknik, och detta är fortfarande vårt mål.
          </note>
          <note>
            För mig är märkning av gentekniskt framställda livsmedel en förtroendefråga.
            Det är dock viktigt att komma ihåg att krav om genteknikmärkning
            i huvudsak inte ställs med hänvisning till säkerhetsskäl. Dessa
            produkter har genomgått en säkerhetsprövning innan de får saluföras.
            Det är i stället fråga om konsumentens rätt att få bli informerad
            om sådant som han eller hon anser vara av avgörande betydelse
            som är motivet till märkningen.
          </note>
          <note>
            Codex märkningskommitté diskuterar just nu märkning av gentekniskt
            framställda livsmedel. De gemensamma EU-reglerna för märkning
            av gentekniskt framställda produkter är mer långtgående än vad
            som är fallet i vissa andra medlemsländer inom Codex. Sverige
            driver tillsammans med övriga EU-
          </note>
          <note>
            länder mycket starkt den EU-harmoniserade märkningslagstiftningen.
            Något slutgiltigt beslut om hur märkning av sådana produkter i
            ett globalt perspektiv skall ske är dock inte nära förestående.
          </note>
          <note>
            WTO-avtalen omfattar även märkningregler. En generell regel är
            att man skall välja åtgärder som stör handeln så lite som möjligt.
            Således måste det finnas legitima skäl för märkning och det får
            då bedömas om konsumentens rätt att få göra ett medvetet, informerat
            val är motiverat.
          </note>
          <note type="speaker">
            Anf. 46 SVEN BERGSTRÖM (c):
          </note>
          <note>
            Herr talman! Jag vill tacka jordbruksministern för svaret på
            min fråga. Det är en fråga som väldigt mycket har hamnat i centrum
            av debatten de senaste dagarna. På något sätt står frihandel och
            marknad mot konsumentintressen, livsmedelskvalitet och djurhälsa.
          </note>
          <note>
            Jag är glad att jordbruksministern och jag, som jag uppfattar
            det, står på precis samma sida i denna debatt.
          </note>
          <note>
            Dock känner jag en viss otålighet över det hot som jag ändå känner
            närmar sig och som vi inte riktigt klarar av att hantera. När
            Kravmärkning breder ut sig i Sverige, livsmedelskvalitet och djurhälsa
            står i centrum för debatten och konsumenterna är alltmer medvetna
            är det en väldig paradox att ett antal stora företag dominerar
            marknaden alltmer, tränger sig på och vill använda metoder som
            vi tillbakavisar.
          </note>
          <note>
            Jordbruksministern och jag hade en debatt för någon tid sedan
            om belgisk blå. Det visar att vi även i
          </note>
          <note>
            Europa har tendenser som vi inte tycker särskilt bra om, som
            snuddar vid denna debatt.
          </note>
          <note>
            Min interpellation motiverades av att vi nu ser att
          </note>
          <note>
            Codexgruppen diskuterar detta. Det känns som att det är en väldigt
            anonym grupp som finns långt borta. Vi har svårt att påverka det
            hela. Nu hotar en situation med något slags handelskrig mellan
            USA och EU.
          </note>
          <note>
            För oss i Centerpartiet är livsmedelskvalitet och djurhälsa väldigt
            centrala frågor. Jag hoppas att de frågorna fortsätter att få
            en allt större roll i debatten inför EU-valet. Att vi kan lita
            på våra livsmedel och att vi inte nödvändigtvis måste granska
            märkningen på varje liten vara i butiken är för väldig många människor
            något av det allra viktigaste. Vi måste kunna känna trygghet och
            veta att det är god kvalitet på det vi har att välja på i butikerna.
          </note>
          <note>
            För oss i Centerpartiet är det en hjärtefråga. Säkra och sunda
            livsmedel är väldigt viktigt för oss. De svenska konsumenterna
            skall tillförsäkras livsmedel av hög kvalitet, framställda på
            ett etiskt och ekologiskt riktigt sätt.
          </note>
          <note>
            Det innebär enligt min mening att vi skall ha livsmedel som är
            hälsosamma och som framställs med gott djurskydd och på ett sådant
            sätt att miljön skyddas. Antibiotikan i djurfoder skall bort.
            Hormoner skall inte användas för tillväxt. Långa och plågsamma
            transporter av slaktdjur skall stoppas. Livsmedel skall märkas,
            så att konsumenterna vet vad de köper och själva kan välja.
          </note>
          <note>
            Vi kan vara stolta över att svensk livsmedelsproduktion uppfyller
            höga krav vad gäller miljöskydd, djurskydd och kvalitet. För att
            Sveriges konsumenter skall få livsmedel av hög kvalitet är det
            viktigt att svenskt jordbruk och svensk livsmedelsindustri kan
            konkurrera på rimliga villkor och inte utsätts för den typ av
            hot som vi kan se i denna debatt.
          </note>
          <note>
            Ett livskraftigt jordbruk och en livskraftig livsmedelsproduktion
            är samtidigt grunden för att hela Sverige skall leva, som jag
            också hoppas att jordbruksministern och jag är överens om i denna
            debatt.
          </note>
          <note>
            Vad jag dock är orolig för, och vad jag gärna skulle vilja att
            jordbruksministern utvecklar ytterligare, är vad som nu kommer
            att hända inom Codexgruppen, som jag upplever som oerhört anonym
            och tillsluten och väldigt svår att påverka. Vi har visserligen
            representanter för svenska Livsmedelsverket, om jag har förstått
            saken rätt, med i gruppen, men vi vet också hur oerhört starka
            lobbygrupper trycker på och mer eller mindre bokstavligen sitter
            med runt borden och hjälper till i diskussionerna. Det känns inte
            särskilt bra att dessa oerhört starka livsmedelsproducenter har
            trängt sig ända fram till förhandlingsbordet i den grupp som skall
            utforma normerande regler. Jag skulle gärna vilja höra hur jordbruksministern
            ser på att så oerhört starka lobbygrupper trycker på. Det riskerar
            att gå snett.
          </note>
          <note type="speaker">
            Anf. 47 Jordbruksminister MARGARETA WINBERG (s):
          </note>
          <note>
            Herr talman! Jag vill börja med att säga att jag delar uppfattningen
            om vikten av en matproduktion i
          </note>
          <note>
            Sverige och i världen som är säker och som också tar sikte på
            att garantera alla människor föda. Det är också en linje som vi
            driver inom EU. Vi vill ha en förändring av jordbrukspolitiken
            på ett sådant sätt att vi både kan ha kvar en produktion i olika
            delar av
          </note>
          <note>
            Sverige och inom EU och dess olika delar. Politiken skall heller
            inte missgynna produktionen i t.ex. tredje världen. Dagens EU-politik
            gör det, anser jag. Jag tror att Sven Bergström och jag är överens
            också där.
          </note>
          <note>
            Det är det som gör att vi måste få en förändring till stånd.
          </note>
          <note>
            Sett i ett globalt perspektiv är därför jordbrukspolitiken -
            matfrågan, vattenfrågan och miljöfrågan -
          </note>
          <note>
            den största frågan för världen, bredvid frågan om freden, förstås.
            Ibland har vi i Sverige en tendens att inte se det på det viset.
            Vi ser det väldigt enskilt och väldigt snävt. Den svenska debatten
            handlar mycket om hur olika stöd skall utformas. Om vi någon gång
            orkar lyfta blicken ser vi också att detta är den stora frågan
            för världen. Hur skall vi kunna försörja världens folk med mat?
            Hur skall man kunna producera i olika delar av världen?
          </note>
          <note>
            Tittar vi på det svenska - det som inte gäller stöden - ser vi
            också att vi har kommit relativt långt. Det finns mer att göra
            i Sverige. Vi har i förhållande till andra länder kommit relativt
            långt när det gäller djurskydd, antibiotika, hormoner osv. Inom
            EU är det frågor som har högsta prioritet och som Sverige driver.
            Det gäller också transporterna, där vi har fått en viss framgång,
            men där det finns ännu mer att göra.
          </note>
          <note>
            Låt mig också få kommentera några saker som
          </note>
          <note>
            Sven Bergström sade. Den ena saken handlar om hur man ser på
            dessa frågor runtom i världen. Det är klart att man ser på det
            på olika sätt. Ordet etik har olika innebörd i olika delar av
            världen och olika delar av
          </note>
          <note>
            EU - det skall vi också komma ihåg. Det måste man lösa på något
            vis. Det gör man inom ramen för internationella överenskommelser
            och standarder, som t.ex. Codex.
          </note>
          <note>
            Vi har när det gäller exempelvis gentekniken i olika sammanhang
            från svensk sida understrukit vikten av att etiska aspekter hanteras
            inom området. Vi har dessutom framfört att det är väsentligt att
            enskilda medlemsländer skall kunna framföra etiska skäl för eller
            emot beslut om marknadsgodkännande av en genmodifierad organism.
          </note>
          <note>
            Jag vill göra en annan kommentar om någonting som jag inte delar
            Sven Bergströms uppfattning om.
          </note>
          <note>
            Han säger att Codexgruppen är så oerhört sluten och att ingen
            får tillträde. Det är inte riktigt sant. Såväl företrädare för
            konsumentorganisationer som för industrins branschorganisationer
            kan delta som observatörer på Codexmöten. Varje land som är medlem
            har en röst. Det är klart att observatörerna inte har rätt att
            rösta, men varje land inhämtar inför varje möte -
          </note>
          <note>
            åtminstone gör Sverige så - synpunkter från experter, konsumentorganisationer,
            myndigheter, industri och handel. Utifrån detta beslutas den svenska
            linjen av regeringen. Eftersom vi är mycket intresserade av dessa
            frågor, och eftersom vi ser konsumentaspekterna som väldigt viktiga,
            är det klart att dessa åsikter väger tungt i den svenska linjen.
          </note>
          <note type="speaker">
            Anf. 48 SVEN BERGSTRÖM (c):
          </note>
          <note>
            Herr talman! Jag tog upp Codexgruppen och sade att den är sluten.
            Margareta Winberg försöker lugna mig på denna punkt, men det är
            ingen tvekan om att
          </note>
          <note>
            Monsanto och andra stora starka företag i denna bransch har trängt
            sig oerhört långt in i förhandlingsrummen och fram till förhandlingsborden.
            Svenska konsumenter i samverkan tillsammans med den internationella
            konsumentrörelsen Consumers International har också avslöjat jäv
            bland de amerikanska experter som leder detta FN-organs arbete.
          </note>
          <note>
            Det gör mig orolig att dessa lobbygrupper, dessa starka intressen,
            får så pass stort utrymme. Jag blir orolig för vad det hela kan
            komma att landa någonstans.
          </note>
          <note>
            Tonläget från USA:s sida mot Europa och EU är att hota med omfattande
            sanktioner, strafftullar osv., om vi inte exakt följer WTO-bestämmelserna
            och
          </note>
          <note>
            Codexgruppen. Frågan är vad som händer vid utgången av 1999 om
            man inte blir överens. Jag är orolig för att det kommer att glida
            mot att vi tvingas att acceptera hormonkött, genmanipulerad mat
            osv.
          </note>
          <note>
            Jordbruksministerns svar glider lite grann i riktningen att om
            ett gränsvärde fastställs finns det inget som hindrar EU att behålla
            förbudet i fortsättningen. Men hur länge och på vilka villkor?
          </note>
          <note>
            Det vore intressant om andra partier deltog i debatten. Moderata
            och liberala intressen har så tydligt ställt sig på USA:s sida.
            Vad säger t.ex. moderaterna om livsmedelskvalitet - moderaterna
            har ju engagerat sig i jordbruksdebatten tidigare i dag? Vad har
            moderaterna för åsikter? Skall vi värna den livsmedelskvalitet
            och de normer som finns i Sverige och EU - där vi faktiskt är
            ense - eller skall vi låta frihandeln och marknaden ta för sig
            på livsmedelskvalitetens och livsmedelssäkerhetens bekostnad?
            Det vore välgörande om företrädare för de liberala och moderata
            partierna i Sverige höjde rösten och bekände färg, dvs.
          </note>
          <note>
            står man på samma sida som de liberala och moderata tidningarna
            i frågan? De tycks tydligt lämna konsumentintressen och livsmedelssäkerhet
            åt sitt öde, så att marknaden och frihandeln kan få breda ut sig.
            Det vore intressant att få höra någon från den sidan i den här
            debatten.
          </note>
          <note type="speaker">
            Anf. 49 Jordbruksminister MARGARETA WINBERG (s):
          </note>
          <note>
            Herr talman! I dessa sammanhang, precis som i alla sammanhang
            där beslut fattas som rör ekonomiska intressen, tränger sig de
            ekonomiska intressena fram. Det är inget unikt här. Så sker överallt.
            Så sker i den här riksdagen, inom EU och sannolikt också inom
            Codex. Jag kan inte uttala mig om hur mycket, men det är rimligt
            i förhållande till den utveckling vi ser i Sverige. Jag säger
            inte att den är bra, men i förhållande till den utveckling vi
            ser med lobbyism i andra sammanhang, förutsätter jag att det sker
            lobbying mot dessa. Det är därför som Codex självt diskuterar
            hur konsumentmakten skall stärkas. Det är inte bra om de ekonomiska
            intressena utövar påtryckningar. Jag vet inte om det är så. Men
            det är inte bra om det skulle vara så.
          </note>
          <note>
            Vi vet också att konsumentorganisationerna runtom i världen har
            oändligt mycket mindre pengar och därmed makt än vad olika branscher
            och industrier har. Därför diskuterar vi nu hur konsumentmakten
            kan stärkas inom Codex. Till syvende och sist är det medlemsländerna
            som röstar, inte lobbyisterna eller observatörerna. Då gäller
            det för länderna att så fristående som möjligt driva och hålla
            fast vid sina linjer.
          </note>
          <note>
            Jag är också bekymrad över det som pågår med hormonköttet. Vid
            mötet med jordbruksministerrådet i förra veckan var det en stor
            diskussion. Det som gläder mig är att kommissionären Fischler
            - även om han nu skall avgå - har ett oerhört starkt intresse
            i denna fråga och driver den mycket hårt visavi USA
          </note>
          <note>
            och WTO.
          </note>
          <note>
            Det finns nu sex hormonslag som håller på att analyseras för
            att få fram vetenskapliga belägg för att de är så skadliga att
            det motiverar ett importförbud av framför allt amerikanskt kött.
            Det har lagts fram en rapport om ett av dessa sex hormonslag,
            och där har det visat sig att det finns vissa skadliga cancerogena
            effekter. Vi hoppas att under detta år nå förlikning med USA och
            att vi under detta år kan få fram tillräckliga vetenskapliga belägg
            för att få rätt i frågan.
          </note>
          <note>
            Det är oerhört viktigt.
          </note>
          <note>
            Jag delar Sven Bergströms uppfattning att det vore intressant
            att ha fler partier involverade i debatten, inte minst Moderata
            samlingspartiet.
          </note>
          <note type="speaker">
            Anf. 50 SVEN BERGSTRÖM (c):
          </note>
          <note>
            Herr talman! Det tycks som att vi får vänta på besked från andra
            partier i den här frågan om livsmedelskvalitet och livsmedelssäkerhet,
            som i andra sammanhang engagerar sig starkt i jordbruksfrågor.
            Men jag hoppas att besked kommer i god tid inför EU-
          </note>
          <note>
            valet. Detta är en oerhört central fråga för många människor:
            Kan vi lita på livsmedelssäkerheten, och kan vi lita på att det
            är god kvalitet i de varor som bjuds ut? Skall vi tvingas att
            kapitulera inför starka och stora bolag med intressen för att
            få in hormoner och genmanipulerad mat på den svenska och europeiska
            marknaden?
          </note>
          <note>
            Vi har en bra princip i Sverige som borde vara tillämpar i sammanhanget,
            nämligen försiktighetsprincipen. Det är i det närmaste orimligt
            att det är vi som på förhand skall visa att det är farligt med
            genmanipulerad mat och hormonkött. Det borde självklart vara tvärtom,
            dvs. att de som hävdar att detta skall saluföras borde tvingas
            bevisa att detta är ofarligt.
          </note>
          <note>
            Många av oss minns den debatt som har varit under åren om olika
            preparat, t.ex. kvicksilver och
          </note>
          <note>
            DDT, som har sagts vara ofarliga. Vi vet att det har tagit ett
            antal år innan man har upptäckt farligheten.
          </note>
          <note>
            Därför är det rimligt att ha en hård princip att det är producenten
            som skall visa ofarligheten. Det är inte vi konsumenter som skall
            tvingas bevisa motsatsen.
          </note>
          <note>
            Jordbruksministern kan räkna med ett starkt stöd från Centerpartiet
            i att driva frågorna med full kraft inom EU-systemet och för Sveriges
            räkning. Vi tvekar inte att värna livsmedelssäkerhet. Vi är glada
            att konsumenter och producenter står på precis samma linje i Sverige
            och, jag hoppas, inom hela EU.
          </note>
          <note type="speaker">
            Anf. 51 INGVAR ERIKSSON (m):
          </note>
          <note>
            Herr talman! Sven Bergström tyckte att vi skulle delta i debatten.
            Tyvärr hade jag inte tillfälle att göra det från början. Jag hade
            inte riktigt sett hur allvarlig interpellationen var.
          </note>
          <note>
            Men jag kan i detta inlägg ge ett klart besked att vi inte står
            bakom USA:s linje i dessa sammanhang.
          </note>
          <note>
            Vi är lika mycket emot hormoner i köttproduktionen som andra
            partier i Sverige och i EU. Vi hoppas att
          </note>
          <note>
            EU skall lyckas i dragkampen mot USA i förhandlingarna. Samma
            sak gäller i frågan om att blanda in antibiotika i foder. Vi står
            också bakom den frågan.
          </note>
          <note>
            Här finns svenska fördelar. Det är helt i konsumentintressets
            anda att försöka undvika sådana saker. Vi har i Sverige visat
            att vi kan klara både kycklingproduktionen och köttproduktionen
            utan inblandning av antibiotika i foder.
          </note>
          <note>
            Sven Bergström säger genmanipulerad. Jag brukar säga genmodifierad.
            Det är en gradskillnad i uttrycken, men det är samma sak.
          </note>
          <note>
            Vi menar att forskningen är viktigast och att den skall fortgå.
            Genmodifiering kan ha både positiva och negativa effekter. Vi
            har grundinställningen att i den mån positiva effekter kan uppnås
            skall man inte säga nej. Inte minst på miljöområdet går det att
            klara mycket positiva saker med hjälp av genmodifiering.
          </note>
          <note>
            Då skall vi inte säga nej till det.
          </note>
          <note>
            Det är rimligt att jobba för en märkning av produkter producerade
            av genmodifierade växter. Då blir det konsumenternas fria val
            som avgör det hela. Det är inget att hymla om att det kommer in
            genmodifierad soja till Sverige i dag. Det är svårt att klara
            ut detta framöver. Men vi är med på båten när det gäller att skapa
            livsmedelstrygghet och konsumentförtroende i de här sammanhangen,
            och det är också en moderat linje.
          </note>
          <note type="speaker">
            Anf. 52 GUDRUN LINDVALL (mp):
          </note>
          <note>
            Herr talman! Det är kanske inte så konstigt, Sven
          </note>
          <note>
            Bergström, att det är flera partier som inte går upp i den här
            debatten. Den är nämligen inte speciellt kontroversiell. I de
            jordbruksdebatter som Ingvar Eriksson och jag brukar delta i,
            och som Sven Bergström är välkommen att vara med i någon gång,
            diskuteras ofta de här problemen, och alla partier är helt överens.
            Regeringen har fullt stöd, såvitt jag kan bedöma, både i debatter
            här och i EU-nämnden, för den linje man driver. Jag håller därför
            inte alls med om att det här skulle vara en kontroversiell fråga,
            snarare tvärtom. Det är bra att det finns en stor och stark enighet
            bland alla partier för de här frågorna. Jag vet inte om det är
            riktigt relevant, kanske, att ta upp det här som en kontroversiell
            fråga.
          </note>
          <note>
            Naturligtvis oroar vi oss i Miljöpartiet för lobbyorganisationer,
            både på EU-nivå och på nationell nivå. Starka organisationer på
            jordbrukssidan finns även här. För några år sedan gick LRF ut
            med en annons om att man hade raka rör in till regeringen.
          </note>
          <note>
            Det kändes väldigt obehagligt att som politiker höra det. Jag
            hoppas att det mer var för medlemmarna än det riktigt hade med
            verkligheten att göra.
          </note>
          <note>
            Det finns en hel del som man kanske kan lägga till i den här
            debatten. Från Miljöpartiets sida är vi lite kritiska till medlemskapet
            i EU just därför att det lite grann sätter de här frågorna i fokus.
            Det är svårare att föra en nationell politik i och med EU, vilket
            vi kan konstatera.
          </note>
          <note>
            En fråga som jag skulle vilja ta upp handlar om
          </note>
          <note>
            EU och de amerikanska hormonerna. EU har haft all tid i världen
            på sig att plocka fram vetenskapliga belägg för att hormoner i
            kött skulle kunna ha medicinska effekter. Tyvärr har man varit
            mycket sent ute med det som kommit. Det har egentligen kommit
            när tidsfristen har gått ut. Man har fått kritik för att det inte
            har varit vetenskapligt. När det gäller de bevis man har kommit
            med har man inte redovisat på vilket universitet de har tagits
            fram och av vilka forskare.
          </note>
          <note>
            Man har inte redovisat hur undersökningar har gjorts.
          </note>
          <note>
            Många forskare menar att det här egentligen inte är så pass vetenskapligt
            gjort att det är tunga argument.
          </note>
          <note>
            Är det så? Delar jordbruksministern uppfattningen att EU kanske
            skulle ha agerat på ett annat sätt och att det finns vissa brister
            i de bevis som man har lagt fram till WTO när det gäller hormoner?
          </note>
          <note>
            I går fick vi veta att BT-majs, denna majs som har en gen från
            bacillus thuringiensis som gör att man tar död på majsmotten,
            har effekt på andra insekter. Jag sitter i Genteknikkommittén.
            Vi var i Skåne för några veckor sedan och fick reda på att den
            här genen bara skulle ta död på det som kallas för lepidoptera,
            dvs.
          </note>
          <note>
            den typen av insekter som majsmotten tillhör. Nu har man alltså
            visat att pollenkornen uppenbarligen innehållet gifter som även
            tar död på andra insekter, t.ex.
          </note>
          <note>
            monarkfjärilen. Jag skulle vilja veta om ministern välkomnar
            det beslut som kommissionen har tagit om att förbjuda BT-majs.
          </note>
          <note>
            Jag skulle också vilja veta om Sverige kommer att agera för att
            även den genmat som innehåller sojalecitin skall märkas. Det är
            ett krav som vi från Miljöpartiet länge har framfört. Vi anser
            att den här nya typen av mat, med gener från annat håll än från
            de växter som ingår, måste konsumenten få välja om man vill ha
            eller inte. Skall man kunna välja måste man också kunna välja
            bort sådana produkter som t.ex. innehåller sojalecitin. Är det
            här en svensk linje?
          </note>
          <note>
            Driver Sverige detta?
          </note>
          <note type="speaker">
            Anf. 53 Jordbruksminister MARGARETA WINBERG (s):
          </note>
          <note>
            Herr talman! Sven Bergström tar upp försiktighetsprincipen, och
            den är ju oerhört viktig. Den driver vi i Sverige. Vi driver den
            också inom EU. Men det finns ju också en risk för en glidning
            som jag gärna vill peka på. Jag menar att EU:s jordbrukspolitik
            till sin generella karaktär är oerhört protektionistisk. Det betyder
            att man på det viset värnar de sina och därmed tar avstånd från
            övriga världen.
          </note>
          <note>
            Jag har varit mycket i Afrika och talat med många jordbruksministrar
            där. De vittnar om hur EU:s jordbrukspolitik med dess dumpning,
            dvs. att överskottet inom EU med exportbidrag dumpas på tredje
            världens marknader, gör att det i de här länderna inte finns några
            ekonomiska incitament för att utveckla en egen produktion. Landsbygdsbefolkningen
            kommer in till städerna och fattigdomen breder ut sig, och den
            odling av egen mat man skulle kunna ha sker inte. I
          </note>
          <note>
            stället odlas t.ex. i Moçambique cashewnötter för våra drinkbord.
            Och det är liksom inte det jag tycker skall vara en europeisk
            jordbrukspolitik och dess konsekvenser.
          </note>
          <note>
            Man skall också komma ihåg att det finns ett stort egenintresse
            inom EU att värna sitt eget på bekostnad av andra, framför allt
            tredje världen. Det gör att man måste ha goda belägg för de restriktioner
            man vill skapa. Det är ibland snubblande nära att man skapar restriktioner
            för att gynna det egna på bekostnad av annat. Det är en väldigt
            svår balansgång att gå när man skall avgöra vad som är protektionism
            och vad som är omsorg om djuren och miljön inom EU.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1998/99:324 om greyhound och totospelet
          </note>
          <note type="speaker">
            Anf. 54 Jordbruksminister MARGARETA WINBERG (s):
          </note>
          <note>
            Herr talman! Gudrun Lindvall har frågat mig om den framtida aveln
            med hundrasen greyhound och om de konsekvenser som beskrivs i
            interpellationen har funnits med i diskussionerna inför beslutet
            att tillåta toto på hundkapplöpning. Vidare frågar Gudrun
          </note>
          <note>
            Lindvall om extrem avel på greyhound för hundkapplöpning är förenlig
            med intentionerna i den svenska djurskyddslagen och vilka åtgärder
            jag avser vidta för att förhindra att en situation liknande den
            i andra länder med hundkapplöpning och som beskrivs i interpellationen
            inträffar i Sverige.
          </note>
          <note>
            Gudrun Lindvall målar i sin interpellation upp en svart bild
            av vilka effekter beslutet att tillåta vadhållning i samband med
            hundkapplöpning kan få. Låt mig börja med att ge en bakgrund.
          </note>
          <note>
            AB Svenska Spel har träffat ett avtal med Svenska
          </note>
          <note>
            Hundkapplöpningssportens Centralförbund (SHCF)
          </note>
          <note>
            för genomförande av vadhållning i samband med hundkapplöpning.
            AB Svenska Spel har även ansökt om att få bedriva sådan verksamhet.
            I avtalet mellan
          </note>
          <note>
            Svenska Spel och SHCF finns det bl.a. regler för att tillgodose
            ett gott djurskydd. AB Svenska Spel har rätt att säga upp avtalet
            omedelbart om SHCF inte uppfyller de lämnade garantierna. Just
            nu genomför
          </note>
          <note>
            SHCF en omarbetning av regelverk, stadgar, kontroller och rutiner.
            Regelverket skall vara klart i början av september i år och syftar
            till att skapa ett system efter svensk modell där hunden är och
            förblir en familjemedlem. SHCF har därför inlett ett samarbete
            med Svenska Kennelklubben, Statens jordbruksverk,
          </note>
          <note>
            Statens veterinärmedicinska anstalt, Sveriges Veterinärförbund
            och Sveriges Djurskyddsföreningars Riksförbund.
          </note>
          <note>
            Marknaden för spel och lotterier utvecklas ständigt och konkurrensen
            hårdnar bl.a. till följd av spelmöjligheter på Internet. Spelarnas
            preferenser utvecklas och förändras och med hänsyn till detta
            skall
          </note>
          <note>
            AB Svenska Spel, i rimlig utsträckning, utveckla nya och attraktiva
            produkter. Regeringen gjorde bedömningen att tiden var mogen att
            även tillåta spel på hundkapplöpningar och fattade den 12 november
          </note>
          <note>
            1998 beslut om att lämna tillstånd till AB Svenska
          </note>
          <note>
            Spel att t.o.m. den 31 juli 2001 för allmänheten anordna vadhållning
            i Sverige i samband med hundkapplöpningar. För att tillståndet
            skall gälla måste ett antal villkor vara uppfyllda. Bland dessa
            villkor finns kravet att all tävlingsverksamhet inom ramen för
            vadhållningen skall ske med iakttagande av ett gott djurskydd.
          </note>
          <note>
            Jordbruksverket kommer att utfärda djurskyddsföreskrifter för
            tävling med hundar. Av regeringens beslut framgår att vadhållning
            i samband med tävlingsverksamhet inte får påbörjas före ikraftträdandet
            av föreskrifterna. Regeringen kan även meddela ytterligare föreskrifter
            för verksamheten och omedelbart återkalla eller ändra tillståndet
            om förhållandena påkallar det.
          </note>
          <note>
            Svensk hundkapplöpning har funnits i organiserad form sedan början
            av 1950-talet. Hittills har verksamheten ansetts företräda sunda
            idéer och åsikter samt god djurhållning och gott djurskydd. Det
            är givetvis viktigt att vara vaksam på och förebygga de eventuella
            negativa effekter vadhållningen kan komma att ge upphov till.
            Enligt min mening har branschen hittills visat att den även i
            fortsättningen kommer att bedriva en verksamhet som präglas av
            ett gott djurskydd. Om det trots allt skulle visa sig att verksamheten
            får negativa effekter från djurskyddssynpunkt har regeringen genom
            sitt beslut skaffat sig de verktyg som behövs för att effektivt
            kunna ingripa.
          </note>
          <note type="speaker">
            Anf. 55 GUDRUN LINDVALL (mp):
          </note>
          <note>
            Herr talman! I den här interpellationen tänker jag inte diskutera
            om vi skall ha spel på hund eller inte.
          </note>
          <note>
            Det tycker jag inte att vi skall, och det tycker inte
          </note>
          <note>
            Miljöpartiet heller, men det är inte det jag har tagit upp. Jag
            har tagit upp den här frågan för att jag har blivit kontaktad
            av många uppfödare som oroar sig enormt mycket för vad som kan
            komma att ske. Vi vet inte hur framtiden ser ut än. Låt oss hoppas
            att det som enligt uppfödarna riskerar att ske inte faktiskt sker.
          </note>
          <note>
            Man menar att vi har haft hundkapplöpningar ända sedan 50-talet,
            och det har varit bra. Men det som har gjort att det har skötts
            på det sättet är att det inte har funnits pengar i det. Det har
            varit en hobby för många människor. Jag känner själv många människor
            som ägnar sig åt det här som en hobby. Det faktum att det nu kommer
            in pengar gör dock att hundkapplöpningen kommer att hamna i en
            helt ny situation. Det är detta att det finns pengar i det som
            gör att vi riskerar att få en utveckling som kan bli obehaglig.
          </note>
          <note>
            Tittar vi på länder som har hundkapplöpning kan vi se att man
            där har problem med greyhounds. För att du skall få en bra greyhound
            måste du avla dels på snabbheten, dels också på viljan att jaga
            den här attrappen, haren. Det är alltså en typ av hetsjakt. Risken
            är uppenbar att man får hundar som, på grund av den extrema aveln
            på just de här egenskaperna, faktiskt är mycket svåra att hantera.
            Man får en hund som inte är som dagens greyhound - som är en trevlig
            hund som dessutom springer snabbt. Jag känner många greyhoundägare
            som just har uttryckt den här farhågan.
          </note>
          <note>
            Risken är också att det kommer in människor av nya skäl, nämligen
            att det finns pengar att hämta. Då är risken uppenbar att vi får
            en avel som avviker radikalt från den vi har haft hittills.
          </note>
          <note>
            Det som är oroande är att den här diskussionen inte har förts
            med uppfödarkåren innan beslutet fattats. Jag kan inte tolka svaret
            på annat sätt än att det inte har varit en sådan diskussion med
            uppfödarna.
          </note>
          <note>
            Stämmer det? Man säger att nu har Aktiebolaget
          </note>
          <note>
            Hundkapplöpning tagit kontakt med olika organisationer, t.ex.
            Svenska Kennelklubben. Betyder det att de här aspekterna inte
            har funnits med i regeringens bedömning inför beslutet? I så fall
            är det oroande. I så fall har man inte suttit och diskuterat vilka
            effekter för rasen det här skulle kunna få. Man har alltså inte
            gjort några överväganden om det som många uppfödare hyser farhågor
            för. Kan det verkligen vara så?
          </note>
          <note>
            Om vi nu skall ha något slags försiktighetsprincip, och om vi
            skall ha beslut som grundar sig på mycket kunskap, så borde det
            ha varit självklart.
          </note>
          <note>
            Det som har hänt i många andra länder är att vi har fått tävlingsmaskiner
            som hålls i stallar som kapplöpningshästar ungefär. De tas sedan
            ut till bana.
          </note>
          <note>
            Jag är övertygad om att det går att ha ett högt djurskydd på
            själva kapplöpningsbanan, men problemet är vad som händer därutöver.
            Om vi nu får en massa greyhounds som faktiskt visar sig svåra
            att hantera för människor, vad kommer det att innebära för de
            hundägare som inte ägnar sig åt kapplöpningen? De kan få problem.
            Om vi kan se att vi får problem med greyhound i samhället och
            i hemmen, kommer det då att innebära att toton försvinner? Det
            är ju egentligen toton som driver fram den här nya typen av greyhound.
          </note>
          <note>
            Om människor börjar hålla greyhounds på samma sätt som kapplöpningshästar,
            kommer det i så fall att vara ett skäl att förbjuda spel på hund?
            Vi kan jämföra med pitbullterrier. Där har vi en hund som har
            fått egenskaper som vi inte vill ha. Kommer regeringen noga att
            följa vad som sker med aveln - alltså inte bara vad som sker på
            tävlingsbanan utan vad som sker med aveln och med rasen i ett
            större sammanhang?
          </note>
          <note>
            I Spanien vet vi t.ex. att de individer som inte klarar av att
            bli perfekta tävlingsmaskiner avlivas på ett många gånger bestialiskt
            sätt. Det tror jag absolut inte kommer att ske i Sverige, men
            det finns en risk för att vi får många greyhounds som säljs till
            människor som inte kan hantera rasen. Kommer också det att påverka
            regeringens fortsatta hantering av toton?
          </note>
          <note type="speaker">
            Anf. 56 Jordbruksminister MARGARETA WINBERG (s):
          </note>
          <note>
            Herr talman! Låt mig börja med att säga att jag uppskattar Gudrun
            Lindvalls och Miljöpartiets inställning i djurskyddsfrågor. Det
            är väldigt bra att det finns partier i Sveriges riksdag som värnar
            så om detta. Men det får inte leda till att man är emot allt och
            till att man målar allt i väldigt svart eller vitt. Det tycker
            jag nog att Miljöpartiet och Gudrun Lindvall gör i det här fallet.
          </note>
          <note>
            En fråga ställdes om vad det finns för samarbete med dem som
            kan det här på ett mer praktiskt sätt. Då vill jag säga att i
            den grupp som skall arbeta med det här finns t.ex. Svenska Kennelklubben
            med. Sportens samarbetsavtal med Svenska Kennelklubben syftar
            till att Kennelklubben fortlöpande kontrollerar hundkapplöpningssportens
            djurskydd genom sina kennelkonsulenter. Därutöver har vi naturligtvis
            kommunernas miljö- och hälsoskyddsnämnders arbete. Det går till
            så att Kennelklubben kommer att besöka de uppfödare som är registrerade
            hos klubben. SHCF har som krav för att man skall erhålla tävlingslicens
            att hundarna är registrerade hos Kennelklubben. Inspektionsprotokollen
            från Kennelklubben kommer att tillställas miljö- och hälsoskyddsnämnderna.
          </note>
          <note>
            Jag menar att vi har skaffat oss ett regelverk som skall skydda
            inte oss men hundarna från de svarta farhågor som du målar upp.
            Det är också så att detta är ett tillstånd fram till år 2001.
            Självklart är det så att vi, om det här missbrukas och om det
            går en annan väg än den vi nu förutser, kan ändra på det här och
            slopa det. Det är en självklarhet. Det gjorde vi när det gäller
            pitbullhundarna, med stor diskussion ute bland dem som hade dessa
            hundar som följd. Det gjorde vi alltså, och det är klart att vi
            kan göra samma sak här.
          </note>
          <note>
            Sedan är det inte riktigt jämförbart mellan Sverige och andra
            länder, särskilt inte Spanien. Förhållandena är väldigt olika.
            I Sverige ägs hundarna av enskilda personer. Tävlingsbanorna ägs
            av föreningar, marken ägs av kommunerna och banveterinären är
            förordnad och anställd av Jordbruksverket. I andra länder tillhör
            speltillstånden ofta privata intressen. Hundarna ägs av stora
            kennlar. Tävlingsbanorna ägs av privatpersoner eller privata intressen.
            Banveterinären är anställd av banan. Det borgar ändå för att vi
            har ett väldigt mycket större mått av kontroll över denna verksamhet
            och hur den utvecklas. Det är klart att vi skall utnyttja den
            kontrollen.
          </note>
          <note type="speaker">
            Anf. 57 GUDRUN LINDVALL (mp):
          </note>
          <note>
            Herr talman! Jag tycker nog inte att jag målar upp en svart bild.
            Jag tycker snarare att jag försöker föra den diskussion som uppfödare,
            ofta med mångårig erfarenhet, för fram. Det har också varit en
            diskussion om det här, kan jag säga, i Kennelklubbens tidning
          </note>
          <note>
            Hundport. Där framförde en uppfödare med mångårig erfarenhet
            just de här farhågorna. Jag tycker att det är viktigt att de diskuteras.
            Det är bättre att diskutera dem innan det här sker så att det
            förhoppningsvis aldrig sker. Men att jag skulle försöka måla upp
            en svart bild vill jag absolut inte hålla med om.
          </note>
          <note>
            Jag tycker ändå att det är förvånande att regeringen inte har
            tagit kontakt med t.ex. många av de uppfödare som är organiserade
            i rasklubbar. Det hade varit mycket lätt att ta kontakt med de
            gamla uppfödare som finns organiserade i rasklubb för greyhound
            och diskutera med dem. Då hade man fått de här synpunkterna innan
            man fattade beslutet.
          </note>
          <note>
            Jag har ju också kennelnamn. Det innebär att jag också har haft
            besök av kommunens miljö- och hälsoskyddsnämnd. Det är inte så
            märkvärdiga kontroller, kan man säga. Kennelkonsulenterna åker
            också ut i vissa fall, men en kennelkonsulent kan ju inte se på
            en valpkull och säga om man har bedrivit en avel som är bra eller
            inte. Det ser man ju inte då. Dessutom kan man säga att de som
            har greyhound i hemmet naturligtvis aldrig kontrolleras. Det finns
            inte den typen av kontroller i Sverige. Har du ett par hundar
            i hemmet så kontrolleras det inte.
          </note>
          <note>
            Dessutom finns det absolut ingenting som säger att du inte i
            framtiden, om det blir pengar i det här, både kan bedriva avel
            och delta i hundkapplöpning.
          </note>
          <note>
            Det kommer naturligtvis att bli så. Eftersom det här med att
            ha hundar som har varit framgångsrika på kapplöpningsbanan kommer
            att vara meriterande för aveln är det alldeles självklart att
            även människor som bedriver avel kommer att ägna sig åt hundkapplöpning.
            Det förutsätter jag att de gör också i dag, de som är intresserade
            av det.
          </note>
          <note>
            Så vi kan mycket väl få anläggningar i Sverige som både har avel
            och bedriver hundkapplöpning -
          </note>
          <note>
            ganska stora anläggningar också om det visar sig bli mycket pengar
            i det. Det finns ingenting i svensk lagstiftning som skulle göra
            detta omöjligt på något vis. Jag förstår inte heller vad som skulle
            vara fel i det. Den möjligheten måste naturligtvis finnas för
            människor som ägnar sig åt denna hobby.
          </note>
          <note>
            Vi behöver väl inte förlänga den här debatten ytterligare. Vi
            kan korta ned den och bara säga att okej, det är bra att det finns
            regler så att man kan vara medveten om de risker som kan uppstå.
            Jag hoppas att regeringen också tar mer kontakt med de erfarna
            uppfödare som i dag i stor utsträckning är mycket negativa, kan
            jag säga, till hundkapplöpning.
          </note>
          <note>
            Det är precis som jordbruksministern säger, att det är mest människor
            som äger en eller några hundar som driver hundkapplöpning. Och
            det finns många kennlar som är mycket negativa till det beslutet
            och känner sig mycket överkörda. De känner att de har hållit på
            med greyhound under 10, 20 eller 30 år. Men när det kommer en
            så stor förändring som denna med pengar i hundkapplöpningen som
            kommer att påverka rasen och rasens utveckling, då tillfrågas
            de inte ens.
          </note>
          <note>
            Jag anser att det här har varit en fadäs i beslutet.
          </note>
          <note>
            Och jag hoppas att det som nu sker kan inbegripa de människor
            som faktiskt har hållit på med rasen under många år och faktiskt
            utvecklat en greyhound i Sverige som internationellt är mycket
            bra. Vi har fina greyhounds i Sverige. Låt oss hoppas att regeringen
            är observant på vad som kommer att ske. Jag kan lova att jag kommer
            att återvända till frågan. Den här debatten får väl ses som en
            början.
          </note>
          <note>
            Det är många interpellationsdebatter som väntar i dag.
          </note>
          <note type="speaker">
            Anf. 58 Jordbruksminister MARGARETA WINBERG (s):
          </note>
          <note>
            Herr talman! Jag är alldeles övertygad om att vi kommer att återvända
            till denna debatt båda två, eftersom vi båda två är intresserade
            av att se hur det går. Jag för min del kommer också att ingripa
            om det går på ett annat sätt än det som vi hade förväntat oss.
          </note>
          <note>
            Det är inte okontrollerade privata hundar som kommer att användas
            i detta, utan de skall vara registrerade hos Kennelklubben. De
            skall ha en tävlingslicens. Vi har gjort ett regelverk som gör
            att vi kan följa hunden genom hela livet. Det är den kontrollen
            som är så viktig, som jag sade tidigare.
          </note>
          <note>
            Om greyhoundägarna är så oerhört negativa till detta blir det
            förmodligen ingenting av det. Det är ju ingenting som kan tvinga
            dem till att göra på detta sätt. Det får de göra frivilligt i
            så fall.
          </note>
          <note>
            När det gäller avel säger Jordbruksverket, som är vårt expertorgan,
            att det är tveksamt om hundkapplöpningar med totospel kommer att
            leda till en sådan extrem avel på greyhound som anges i interpellationen
            och som Gudrun Lindvall har talat om här. Greyhounds främsta egenskaper
            är jaktlust och snabbhet, som utnyttjas i tävlingssammanhang,
            och inte kamplust, som är t.ex. pitbullterrierns egenskap.
          </note>
          <note type="speaker">
            Anf. 59 GUDRUN LINDVALL (mp):
          </note>
          <note>
            Herr talman! Vad jag befarar är naturligtvis inte att de människor
            som har hundar för hundkapplöpning kommer att få problem med sina
            hundar. Farhågan är att det kommer att bli problem med de valpar
            som inte kommer att hamna hos människor som är duktiga och kunniga
            och vet precis hur man skall hantera den här typen av hundar.
          </note>
          <note>
            I och med att det kommer in pengar är risken att vi får en stor
            avel på hundrasen greyhound, där en liten del av hundarna kommer
            att gå till kapplöpningsverksamheten. Men en stor del av hundarna
            kommer inte att hamna där utan hos vanliga människor. Om det finns
            många hundar är risken uppenbar att en del hamnar hos människor
            som kanske tror att de kan göra pengar på hundkapplöpning men
            inte har en hund som håller måtten, och då kan det bli problem.
          </note>
          <note>
            Det kommer säkert att finnas många människor som kommer att avla
            och som kommer att göra allt för att hindra denna typ av utveckling.
            Men jag hoppas också att rasen inte delas. Då finns det en risk
            för att vi får en kapplöpningsgreyhound och en utställningsgreyhound.
            Det vore inte heller speciellt lyckligt. Det är också någonting
            som erfarna uppfödare menar är en stor risk. Men vi är väl medvetna
            om de risker som finns.
          </note>
          <note>
            Jag vill dessutom avslutningsvis säga att det naturligtvis är
            så att egenskaperna hos hundraserna pitbullterrier och greyhound
            inte är desamma. Men en hund som är avlad på hetsjakten - det
            finns även andra sådana raser - kan i vissa lägen bli en hund
            som är farlig. Jag vet människor som har denna ras och som säger
            att de ibland kan märka att det klickar till lite grann. Och även
            ett barn kan uppfattas som en hare, dvs. något som utlöser denna
            hetsjakt. Det finns naturligtvis risker med detta. Om man är medveten
            om riskerna, och om regeringen är medveten om att det finns farhågor
            och risker med detta så hoppas jag att alla kan hantera detta
            på ett riktigt sätt.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1998/99:338 om jordbrukets skattebelastning
          </note>
          <note type="speaker">
            Anf. 60 Jordbruksminister MARGARETA WINBERG (s):
          </note>
          <note>
            Herr talman! Ingvar Eriksson har frågat mig om när regeringen
            kommer att lägga fram konkreta förslag om lättnader i jordbrukets
            skatteryggsäck.
          </note>
          <note>
            För endast två veckor sedan ställdes exakt samma fråga i en annan
            interpellation. Svaret blir även denna gång att regeringen har
            för avsikt att vidta de åtgärder som krävs för att uppfylla målet
            i regeringsförklaringen. Detta innebär bl.a. att jordbruket skall
            ges villkor som är likvärdiga med andra näringars.
          </note>
          <note>
            En signal om detta ges även i den ekonomiska vårpropositionen.
            Frågan om jordbrukets skatter kommer att behandlas i överläggningarna
            om skattepolitikens framtida utformning som pågår mellan samtliga
            riksdagspartier.
          </note>
          <note>
            I detta sammanhang har regeringen för avsikt att uppnå en helhetslösning
            för ett framtida skattesystem.
          </note>
          <note>
            Då anser jag att man bör undvika att bryta ut en liten del och
            diskutera denna separat. Målet är att i stället försöka nå en
            bred uppgörelse mellan samtliga riksdagspartier.
          </note>
          <note>
            Finansministern har för avsikt att skynda på dessa överläggningar.
            Därför räknar jag med att man inom en relativt snar framtid kommer
            att kunna lägga fram konkreta besked i detta sammanhang.
          </note>
          <note type="speaker">
            Anf. 61 INGVAR ERIKSSON (m):
          </note>
          <note>
            Herr talman! Jag vill tacka jordbruksministern för svaret på
            min interpellation angående jordbrukets skattebelastning. Det
            enda nya och därmed positiva i svaret som ges är att finansministern
            har för avsikt att skynda på de pågående skatteöverläggningarna
            med riksdagspartierna.
          </note>
          <note>
            Herr talman! Det är inte en dag för tidigt att regeringen börjar
            tala om att skynda på. Ett år och sex månader har snart förflutit
            sedan den s.k. Björkska utredningen, En livsmedelsstrategi för
            Sverige, lades fram. Utredningen klarlade den orimliga konkurrenssituationen
            som det svenska jordbruket har, och som jag menar fortfarande
            tycks få leva med i jämförelse med övriga EU-länder, inte minst
            våra nära grannar
          </note>
          <note>
            Finland och Danmark.
          </note>
          <note>
            Regeringen har i valrörelsen 1998 och även i övrigt - inte minst
            statsministern, förre jordbruksministern och även den nuvarande
            - ofta talat om jordbruket och livsmedelsindustrin som framtidsnäringar.
          </note>
          <note>
            Inte mycket har hänt på detta område efter valet i höstas. Inga
            förslag fanns i statsbudgeten i höstas.
          </note>
          <note>
            Den stora frågan var länge: Kommer det några förslag i vårpropositionen?
            Och om det kommer några, vad kommer de att innehålla? Nu står
            vi här fortfarande utan förslag.
          </note>
          <note>
            Orsaken till dagens allvarliga situation inom branschen ligger
            ju främst i den kraftiga konkurrenssnedvridning till svenska producenters
            nackdel som är vad jag brukar kalla politiska kostnader. Det är
            skatter och avgifter som inte har någon motsvarighet i andra
          </note>
          <note>
            EU-länder. Självklart är det omöjligt att konkurrera framgångsrikt
            med denna tunga ryggsäck i en marknadssituation som under en ganska
            lång tid har präglats av överskott och därmed låga priser.
          </note>
          <note>
            Men när man studerat vårpropositionen under rubriken Jordbrukets
            beskattning kan man läsa:
          </note>
          <note>
            Regeringen har i regeringsförklaringen den 6 oktober 1998 uttalat
            sig för att jordbruket skall ges villkor som är likvärdiga med
            andra näringars.
          </note>
          <note>
            Jordbruksministern har även i dag sagt detta.
          </note>
          <note>
            Det står vidare i vårpropositionen: Regeringen anser att det
            finns anledning att överväga att skattemässigt jämställa jordbruket
            med industrin. Ett sådant förslag finns i betänkandet.
          </note>
          <note>
            Och sedan hänvisar jordbruksministern till En livsmedelsstrategi
            för Sverige och fortsätter:
          </note>
          <note>
            Det skattebortfall som en ändring medför bör finansieras inom
            energiskattesystemets ram. En skatteförändring för jordbruket
            kan med fördel ske i ett större energipolitiskt sammanhang. Och
            jordbrukets energibeskattning kan aktualiseras i samband med just
            de överläggningar om skattepolitikens framtida utformning som
            sker mellan samtliga riksdagspartier.
          </note>
          <note>
            Detta är hämtat ur vårpropositionen. Uppenbart har det nu aktualiserats.
            Men tyvärr måste jag konstatera att de signaler som här ges är
            svaga och näppeligen kan tolkas som lovande när man använder ord
            som att överväga att, kan med fördel och kan aktualiseras, då
            måste man fråga sig: Blir det någonting över huvud taget? Som
            det nu utvecklar sig lär Sveriges lantbrukare inte få någon konkurrensneutralitet
            det här århundradet.
          </note>
          <note>
            Det är mot den bakgrunden jag har framställt den här interpellationen.
            Jag vill än en gång ställa frågan:
          </note>
          <note>
            När kommer regeringen att lägga fram konkreta förslag om lättnader
            i jordbrukets skatteryggsäck? Den frågan kvarstår.
          </note>
          <note type="speaker">
            Anf. 62 Jordbruksminister MARGARETA WINBERG (s):
          </note>
          <note>
            Herr talman! Det är underbart att vara i opposition. Det vet
            jag själv från dessa tre år. Då behöver man uppenbarligen inte
            ta ansvar för helheten.
          </note>
          <note>
            När Moderata samlingspartiet diskuterar skatter och när ni för
            en skattedebatt i allmänna termer är det inte i första hand jordbrukets
            skatter som står först, utan det är skatter för de välbeställda,
            det är skatter för kapitalägare, för aktieinnehavare osv. Om man
            lägger ihop alla de skattesänkningar som ni vill göra de kommande
            åren når man nästan upp till 100 miljarder. De som skall betala
            detta är vanligt folk. Det skall göras genom nedskärningar i sociala
            trygghetssystem.
          </note>
          <note>
            Låt mig föra detta tillbaka till jordbruket. Det är de många
            människorna i Sverige som kommer att drabbas av nedskärningarna
            i de sociala trygghetssystem för att ni skall kunna sänka skatterna
            för de välbärgade. Man kan fundera på vilken mat dessa människor
            kommer att ha råd att köpa. Det kommer sannolikt inte att vara
            den svenska, ibland något dyrare, maten. Då är vi återigen tillbaka
            till att man tittar på priset i stället för på kvaliteten. Och
            det är inte bra för det svenska jordbruket.
          </note>
          <note>
            Denna helhetssyn saknas i ert tänkande. Ingvar
          </note>
          <note>
            Eriksson talar alltid om jordbrukets skatter. Men jag hör aldrig
            Lars Tobisson, som är den stora skattemannen, tala om det, i alla
            fall inte som en förstahandsfråga. Det är de andra skatterna,
            för de rika, för kapitalägare och andra, som går först.
          </note>
          <note>
            Jag säger detta för att visa hur viktigt det är att man tar allt
            i ett sammanhang för att därmed också kunna göra en prioritering.
            I regeringsförklaringen och i vårbudgeten har regeringen gjort
            denna prioritering. Där finns ingenting om dessa skattelättnader
            för de rika. Däremot prioriterar vi detta område. Vi kommer att
            följa upp jordbrukets skatter när det gäller el och energi. Där
            har man en högre skattesats än motsvarande tillverkningsföretag.
            Vi har gjort den prioriteringen, men när ni diskuterar är det
            bara Ingvar Eriksson som gör den. Alla i regeringen och i det
            socialdemokratiska partiet gör den prioriteringen.
          </note>
          <note>
            Sedan finns det också en annan konstig sak i detta. Ni väljer
            alltid att hävda att det är mycket ofördelaktigare att vara jordbrukare
            i Sverige än i alla andra länder. Ni väljer med förkärlek att
            jämföra med
          </note>
          <note>
            Danmark. Ni tar fram att det är högre skatt på el och energi
            här. Men se till helheten där också, om ni orkar. Helheten är
            ju att priset på el i Sverige är lägre än i Danmark även om skattdelen
            är högre än i Danmark. Det är ju inte bara skatten som man betalar,
            utan man betalar ju hela priset, och det är lägre i Sverige än
            i Danmark. Det säger ni aldrig. Det är därför jag säger det.
          </note>
          <note>
            Ni säger heller aldrig att miljöstödet i Sverige är sju gånger
            så stort som i Danmark. Det är alltså ett betydligt bättre miljöstöd
            i Sverige än i Danmark.
          </note>
          <note>
            Ni säger heller aldrig att markpriserna är så mycket lägre i
            Sverige eller att skatten på bekämpningsmedel är så mycket högre
            i Danmark än i Sverige. Ni väljer att plocka fram det som passar
            retoriken just för tillfället. Jag tycker nog att man skall moderera
            debatten något och se hur helheten påverkas. Om man gör det ser
            man att helheten inte är så förfärlig som ni låter göra gällande.
          </note>
          <note type="speaker">
            Anf. 63 INGVAR ERIKSSON (m):
          </note>
          <note>
            Herr talman! Margareta Winberg vill uppenbarligen inte riktigt
            inse dagens situation. Hon för ett resonemang om att man skall
            se på helheten. Det är väl just det som Björks utredningen har
            gjort. Det kan man inte komma ifrån. Trots de saker som Margareta
          </note>
          <note>
            Winberg har nämnt, kan man ju, när man läser utredningen, konstatera
            att det finns mycket klara skillnader när det gäller kostnader
            och när det gäller den totala lönsamheten. Det måste ju bero på
            någonting.
          </note>
          <note>
            Det är ju uppenbart.
          </note>
          <note>
            Sedan angriper Margareta Winberg mig för att vi inte skulle se
            helheten i skattepolitiken. Men om man läser våra motioner i de
            här sammanhangen kan man se att Lars Tobisson har precis samma
            uppfattning som jag, nämligen att vi har täckning för våra förslag
            till sänkningar av de konkurrenssnedvridande skatterna, t.ex.
            dieselskatten. Ni talar bara om att jordbruket skall beskattas
            lika som annat näringsliv när det gäller el- och eldningsoljeskatter
            men skjuter det på framtiden. Det är alldeles uppenbart att det
            är så.
          </note>
          <note>
            Sedan menar Margareta Winberg att våra förslag skulle drabba
            konsumenterna. Om man ser det både på kortare sikt och på något
            längre sikt är det uppenbart att våra förslag gynnar konsumenterna
            genom att vi har förslag om skattesänkningar för dem som har de
            lägsta inkomsterna. På längre sikt kommer också svensk mat att
            finnas tillgänglig. Jag är rädd för att det kommer att bli svårare
            att räkna med svensk mat till svenska konsumenter i framtiden
            genom den senfärdighet som regeringen visar i de här sammanhangen
            när det gäller att vilja neutralisera konkurrenssnedvridningen.
            Det är därför jag ofta tar upp den här frågan. Jag tycker att
            den fortfarande är högaktuell. I
          </note>
          <note>
            mitt inledningsanförande sade jag att det har kunnat påvisas
            att man talar om det, men man gör ingenting konkret. Det är därför
            vi fortfarande tvivlar på att det kan komma någonting.
          </note>
          <note>
            Men om jag skall vara positiv vill jag nämna den lilla signal
            som kommer om att man överväger i skatteöverläggningarna osv.
            Den konkreta frågan är ändå: Händer det någonting under det här
            året? Det är den konkreta frågan som vi vill ha ett svar på. Det
            är uppenbart att om man skulle få dessa lättnader i skattetrycket
            och om man har en näring som kan stå på egna ben och konkurrera
            på ett framgångsrikt sätt kommer det, precis som också sägs i
            utredningen, att ge hela samhället intäkter och kostnadsminskningar.
          </note>
          <note>
            Jag hoppas att jordbruksministern delar min uppfattning att en
            stark svensk konkurrensutsatt näring som jobbar på samma villkor
            som andra är det bästa också för konsumenterna i framtiden.
          </note>
          <note type="speaker">
            Anf. 64 Jordbruksminister MARGARETA WINBERG (s):
          </note>
          <note>
            Herr talman! Jordbruket är en framtidsnäring.
          </note>
          <note>
            Svenskt jordbruk är mycket bra. Svenskproducerad mat är mycket
            bra. Svenska bönder gör ett bra jobb.
          </note>
          <note>
            Det tror jag att vi kan vara helt överens om.
          </note>
          <note>
            Men låt oss fundera ett tag på hur stor del av jordbrukets totala
            kostnader den s.k. ryggsäcken är. I den allmänna jordbrukspolitiska
            debatten får man det intrycket att den är enormt stor, men den
            är faktiskt drygt 5 %. Det är kris i vissa branscher, men inte
            i jordbruksnäringen som helhet. Och om det skulle vara så, är
            det knappast troligt att 5 % skulle rädda hela det svenska jordbruket.
            Inte desto mindre har vi sagt, och vi vågar göra den prioriteringen,
            att vi vill att det svenska jordbruket skall ha en med andra näringar
            likvärdig konkurrens. Det betyder att energioch elkostnaderna
            skall tas ned till den nivå som tillverkningsindustrin har.
          </note>
          <note>
            Att vara i opposition är att ha det lite lättsinnigt.
          </note>
          <note>
            Ni gör inte den här prioriteringen annat än i allmänna ordalag,
            och då är det inte böndernas situation det handlar om. Då handlar
            det om kapitalägarnas och aktieägarnas situation. Det är den typen
            av skatter som skall tas ned. I någon motion tar ni upp helheten,
            och detta kostar nästan 100 miljarder. Det skall finansieras.
            Hur gör ni då? Jo, det skall finansieras genom att ni tar ned
            trygghetssystemen, sänker nivåerna, sänker det regionala stödet,
            ger mindre pengar till sjukvården, barnomsorgen, äldreomsorgen
            osv. Hur drabbar det människor? Sådant som vi tycker är viktigt
            att värna om är att vi har en bra vård, en bra skola och en bra
            omsorg. Därför säger vi att vi inte kan plocka ut en sak, utan
            vi måste se helheten.
          </note>
          <note>
            Vi måste bestämma oss om vi skall sänka skatterna, när det skall
            kunna göras och vad vi skall använda för pengar. För vår del är
            inte alls avsikten att vi för att sänka några skatter över huvud
            taget skall skära ned våra trygghetssystem eller dra in en massa
            pengar, utan vi skall i så fall använda det överskott som vi nu
            ser åren framöver. Men det är viktigt att våga göra en prioritering
            och att ha en finansiering som inte drabbar vanligt folk. I förlängningen
            drabbar det annars också svenskt jordbruk, därför att då kan den
            stora mängden människor inte längre köpa den något dyrare svenska
            maten. Jag tror nämligen att den även i fortsättningen kommer
            att vara något dyrare, eftersom vi ställer högre krav på våra
            svenska bönder än vad andra länder ställer på sina bönder.
          </note>
          <note>
            Det är detta som har varit den svenska modellen på jordbrukets
            område som vi politiker, oavsett partifärg, och bönderna själva
            ändå är så stolta över.
          </note>
          <note type="speaker">
            Anf. 65 INGVAR ERIKSSON (m):
          </note>
          <note>
            Herr talman! Jordbruksministern tar åter upp detta med att det
            är en framtidsnäring, och det är jag glad över att höra att jordbruksministern
            fortsätter att hävda. Det är bra, men det då gäller det också
            att ge lika förutsättningar. Det är därför jag tar upp denna fråga,
            och jag kommer att göra det ända till den dagen jordbruksministern
            har bidragit till att genomföra förslag som leder till ökad konkurrensneutralitet.
          </note>
          <note>
            Sedan angriper jordbruksministern mig på ett, tycker jag, osakligt
            sätt när hon tar upp våra skatteförslag. Hon påstår helt frankt
            att trygghetssystemen äventyras med våra skatteförslag. Men det
            gäller ju att kunna se sambanden mellan företagande, arbete och
            produktion för att kunna skapa de förutsättningar som tryggheten
            kräver. Har vi en vikande produktion och en vikande jordbruksnäring
            som inte bidrar, blir det ju inget utrymme för ökad trygghet.
            Nu lägger partierna visserligen fram olika förslag på dessa områden.
          </note>
          <note>
            Vi har precis lika mycket på fötter som regeringen och, tror
            jag, mycket mer. Vi prioriterar nämligen i ett läge med hög arbetslöshet
            och problem inom företagsvärlden att vi skall få tillräckligt
            med medel för att klara den här tryggheten som vi alla partier
            i Sveriges riksdag vill ge.
          </note>
          <note>
            Jag menar att det är osakligt att ta upp detta som ett argument
            för att inte genomföra en konkurrensneutralitet för svenska företagare
            på livsmedelsområdet i förhållande till andra, inte minst de i
            vår närhet.
          </note>
          <note>
            Jag upprepar än en gång att jag kommer att ta upp dessa frågor
            ända tills det ligger konkreta förslag på bordet. Sedan får vi
            se om vi kan komma överens och gå vidare för att skapa bättre
            förutsättningar för jordbruket, livsmedelsbranschen och de svenska
            konsumenterna. Det är ett gemensamt intresse.
          </note>
          <note type="speaker">
            Anf. 66 Jordbruksminister MARGARETA WINBERG (s):
          </note>
          <note>
            Herr talman! Jag har läst era förslag, och jag vet också hur
            ni skall finansiera de gigantiska skattesänkningar som ni föreslår.
            Det är genom de saker som jag tog upp, och det drabbar vanliga
            människor i
          </note>
          <note>
            Sverige - barnfamiljer, löntagare, sjuka och arbetslösa. Så är
            det. Läs på! Jag har sett det i skrift.
          </note>
          <note>
            Det går bra för Sverige nu. Arbetslösheten är på väg nedåt och
            de nya jobben kommer med stormsteg.
          </note>
          <note>
            Det är framför allt i det privata näringslivet som jobben kommer.
          </note>
          <note>
            Tillväxten är god, och i dag har vi sett nya prognosmakare skriva
            upp tillväxten ordentligt. Det är klart att det är glädjande,
            och det är resultatet av en politik där man håller i ekonomin.
            Det är det som vi vill göra även i fortsättningen. Det betyder
            att vi inte rycker ut jordbruket och säger: Det här skall vi göra
            nu, och så vi får se vad vi tar sedan. Vi vill i stället se till
            helheten. Vi vill ha ett samlat skatteförslag där vi ser helheten,
            och det är därför som det har dröjt med jordbruket. Men det är
            prioriterat i regeringsförklaring, vårproposition och nu i skattesamtalen.
          </note>
          <note>
            För att avsluta på ett positivt sätt från min sida har jag goda
            förhoppningar om att detta skall ske, och det är bra för Sveriges
            bönder. Men vi kan inte därmed tro att det blir exakt lika förutsättningar
            för våra svenska bönder som för de finska, danska eller tyska
            bönderna, därför att något sådant genomharmoniserat system har
            vi ju inte.
          </note>
          <note>
            Fortfarande kommer säkert en och annan att säga att det är orättvist.
            Det har ju att göra med att vi fortfarande är en nation. Här skiljer
            vi oss åt måhända.
          </note>
          <note>
            Men vi i regeringen tycker ju att vi skall ha Sverige kvar som
            nation, och då blir det vissa olikheter.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1998/99:339 om biodlingen
          </note>
          <note type="speaker">
            Anf. 67 Jordbruksminister MARGARETA WINBERG (s):
          </note>
          <note>
            Herr talman! Ingvar Eriksson har frågat mig vilka åtgärder jag
            avser att vidta med anledning av den allvarliga situation som
            svensk binäring befinner sig i.
          </note>
          <note>
            Beträffande Ingvar Erikssons fråga vill jag först och främst
            påminna om att vi inom ramen för EG
          </note>
          <note>
            under de tre senaste åren har intensifierat våra insatser för
            den svenska binäringen. Vi deltar sedan 1998 i ett av EU medfinansierat
            projekt som stödjer biodlingen inom gemenskapen. De nationella
            programmen, som utgör grunden för stödet, sammanställs av respektive
            medlemsstat för ett år i taget och medfinansieras av EU med 50
            %.
          </note>
          <note>
            Programmet för år 2000, som nyligen lämnats in till kommissionen,
            avser bl.a. bekämpning av varroakvalster, diagnos av sjukdomar
            och forskning om honungskvalitet. Åtgärder för att utveckla mer
            effektiva och mindre arbetskrävande ekologiska metoder för att
            bekämpa varroa prioriteras i programmet.
          </note>
          <note>
            Vidare föreslås i programmet åtgärder vad gäller strategisk avelsverksamhet
            i syfte att bl.a. få fram varroatoleranta bin.
          </note>
          <note>
            Utöver dessa satsningar har jag nyligen mot bakgrund av att biodlingen
            representerar betydande biologiska och ekonomiska värden givit
            i uppdrag till
          </note>
          <note>
            Statens jordbruksverk att redovisa förutsättningarna för biodlingsnäringen
            i Sverige. Med utgångspunkt från jordbruks- och livsmedelssektorn
            i sin helhet skall orsakerna för biodlingens tillbakagång analyseras
            liksom dess lönsamhet, konkurrenskraft och utvecklingsmöjligheter.
            Biodlingsnäringens betydelse för landskapsutvecklingen och för
            tillskapandet av ett långsiktigt hållbart och ekonomiskt bärkraftigt
            jordbruk skall också vägas in och bedömas. I analysen ingår givetvis
            konsekvenserna av varroakvalstrets spridning i landet som en viktig
            komponent.
          </note>
          <note type="speaker">
            Anf. 68 INGVAR ERIKSSON (m):
          </note>
          <note>
            Herr talman! Jag vill tacka för svaret på min interpellation
            angående biodlingen i Sverige. Det är faktiskt så att jag den
            här gången kan vara lite mer positiv.
          </note>
          <note>
            Det är mycket intressanta besked som jordbruksministern ger i
            svaret när det gäller insatser som görs inom ramen för EG. Deltagandet
            i ett av EU medfinansierat projekt som stödjer biodlingen är ett
            exempel. De nationella programmen, som utgör grunden för stöden,
            sammanställs av respektive medlemsstat för ett år i taget, säger
            jordbruksministern. Det är intressant att så nu sker.
          </note>
          <note>
            När det gäller programmet för år 2000, som nyligen inlämnats,
            är det positivt att man här tar upp bekämpningen av varroakvalster,
            för det är ju ett problem som vi har levt med ganska länge.
          </note>
          <note>
            Det är också bra att jordbruksministern säger att biodlingen
            representerar betydande biologiska och ekonomiska värden och att
            jordbruksministern har gett i uppdrag till Statens jordbruksverk
            att redovisa förutsättningarna för biodlingsnäringen i Sverige.
            Det hälsar jag med stor tillfredsställelse.
          </note>
          <note>
            Men jag vill också konstatera att det är snart tio år sedan som
            varroakvalstret konstaterades i Sverige.
          </note>
          <note>
            Jag har i motioner och frågor under hela denna period tagit upp
            detta problem, men inte mycket har gjorts.
          </note>
          <note>
            Nu kan vi konstatera att varroan sprider sig uppåt i landet.
            Även dessa bygder har drabbats.
          </note>
          <note>
            Det är faktiskt första gången i modern tid som
          </note>
          <note>
            Sverige låtit en smitta från kontinenten få sprida sig utan att
            man på allvar försökt att hindra det. Detta tycker jag är djupt
            bekymmersamt. Det är ett lågvattenmärke på en i övrigt anmärkningsfri
            tradition i
          </note>
          <note>
            Sverige av framgångsrika mått och steg som har hållit
          </note>
          <note>
            Sverige fritt från en lång rad betydligt mer svårbekämpade epizootier
            än just varroan.
          </note>
          <note>
            Men man konstaterar att detta inte går att lösa.
          </note>
          <note>
            Sedan säger man att det inte gått att lösa i Europa, och då går
            det inte i Sverige. Men vi har bättre förutsättningar att lösa
            det i Sverige enligt min uppfattning, och därför borde man ha
            vidtagit fler åtgärder.
          </note>
          <note>
            Då är frågan, utöver det positiva som framgår i svaret: Vad tänker
            jordbruksministern göra inom den närmaste tiden? Det är faktiskt
            så att vi har lagar om bekämpning i Sverige som i princip följs
            väldigt dåligt på det här området. Det finns tillsynsmän som skall
            söka varroakvalster i bigårdar. Där det finns kvalster skall man
            vidta åtgärder. Man låter, trots dagens regler, drabbade biodlingar
            och samhällen stå obehandlade. Man efterlever alltså inte de krav
            som finns. Vi har bitillsynsmän. Det är t.o.m. så illa att det
            i stora områden är brist på bitillsynsmän. Då kan det givetvis
            inte fungera.
          </note>
          <note>
            Det är mot den bakgrunden som jag gärna ville efterlysa ytterligare
            åtgärder från jordbruksministerns sida, att man verkligen följer
            gällande regler som antagits i Sveriges riksdag och från regeringars
            sida.
          </note>
          <note>
            Det är tyvärr så att man inte följer dem tillräckligt i dag.
            Då kan man inte räkna med att det skall bli bättre. Jag vill ha
            ett svar på detta.
          </note>
          <note type="speaker">
            Anf. 69 Jordbruksminister MARGARETA WINBERG (s):
          </note>
          <note>
            Herr talman! Jag önskar att jag kunde ge ett väldigt klart och
            rejält besked att vi gör så här, och så försvinner sjukdomen.
            Men det är inte så enkelt därför att detta, som Ingvar Eriksson
            sade, är någonting som vi haft i ett tiotal år. Det finns i alla
            europeiska länder utom i Irland. Det har också i Sverige, precis
            som i alla andra länder, inte bedömts vara möjligt att utrota
            kvalstret när det väl har etablerat sig i ett område där det bedrivs
            biodling och där det förekommer vilda bin.
          </note>
          <note>
            Det åligger Statens jordbruksverk att bekämpa bisjukdomar. Jordverksverket
            har bedömt att för att utrota kvalstret måste alla bisamhällen
            inklusive vilda bin dödas, vilket kompliceras av att det är mycket
            svårt att upptäcka också små angrepp av kvalstret.
          </note>
          <note>
            Även om vi i Sverige skulle lyckas med det finns det kvalster
            kvar i våra grannländer, som återigen kan infektera våra svenska
            bin. Det går inte att sätta upp så höga gränser att bina inte
            kommer in. De flyger ju som bekant över alla gränser.
          </note>
          <note>
            Därför har vår linje varit att genom flyttningsrestriktioner
            försöka hålla spridning i schack, fördröja spridningen och också
            satsa på information och utveckla bättre sätt för odlarna att
            bekämpa kvalstret.
          </note>
          <note>
            De erfarenheter som vi har hittills visar att det trots allt
            går att bedriva en framgångsrik biodling även där kvalstret finns.
          </note>
          <note>
            Jag sade i mitt första inlägg att det program för år
          </note>
          <note>
            2000 som nyligen har lämnats in till kommissionen avser bl.a.
            ytterligare metoder för att bekämpa varroakvalstret, diagnoser
            och bekämpning. Jag hoppas att vi den vägen kan nå ytterligare
            framgång.
          </note>
          <note>
            I övrigt är jag glad över att Ingvar Eriksson ändå är nöjd med
            de besked i övrigt som han fick. Det är inte så ofta Ingvar Eriksson
            är nöjd.
          </note>
          <note type="speaker">
            Anf. 70 INGVAR ERIKSSON (m):
          </note>
          <note>
            Herr talman! Jag delar uppfattningen att det här är en allvarlig
            sak och att man har försökt bekämpa kvalstret. Men det är ändå
            brister i sättet att bekämpa och följa gällande regler. Där hoppas
            jag att jordbruksministern är beredd att verkligen penetrera detta
            noggrant, så att man inte i onödan får en spridning av kvalstret.
            Det har onekligen haft mycket negativa effekter på svensk binäring.
            Det är faktiskt så att i stort sett hälften av bisamhällena är
            borta i dag jämfört med för tio år sedan. De har betydelse för
            pollinering och inte minst för honungsskörden, för bärodlingar,
            fruktodlingar och även för enskilda människor som har blommor
            och bärodlingar. Man är väldigt angelägen om att kunna fortsätta
            med detta. Får vi en dålig pollinering är vi verkligt illa ute.
          </note>
          <note>
            Vi tog också upp detta med oljeväxtodlingen tidigare i dag. Här
            har man också en chans, om man kan bibehålla denna odling som
            ger ungefär 40 % av svensk honungsskörd, att lyfta binäringen
            i Sverige.
          </note>
          <note>
            Det är mot den bakgrunden jag gick in i den förra debatten. Jag
            vill ge det som tips till jordbruksministern att undersöka vilka
            möjligheter där finns.
          </note>
          <note>
            För att något kunna bidra positivt skulle jag vilja ge några
            förslag till jordbruksministern om en strategi:
          </note>
          <note>
            1. Att innehavaren av infekterade bin årligen ges föreläggande
            om bekämpning enligt redan gällande föreskrift.
          </note>
          <note>
            2. Att verkställigheten kontrolleras och att underlåtenhet vitesbeläggs.
          </note>
          <note>
            3. Att vid underlåtenhet bekämpningen utförs på innehavarens
            bekostnad.
          </note>
          <note>
            4. Att medel för bekämpning mot varroa tillhandahålls utan kostnad.
            Det är möjligt med EU-
          </note>
          <note>
            medlens hjälp för en så viktig sak att få fram medel som är hälsovänliga.
          </note>
          <note>
            5. Forskningen är också viktig i dessa sammanhang och bör tas
            upp och satsas på i EU.
          </note>
          <note>
            Varroakvalstret parasiterar endast på honungsbin.
          </note>
          <note>
            Det är inte så stora problem om man verkligen sätter sig in i
            det. Jag har också en tanke att anmälningsskyldiget borde vara
            införd för ägare till fastighet som hyser vildbin. Det kan inträffa
            att vildbin infekteras.
          </note>
          <note>
            Det har faktiskt skett i zon 1. Vildbin skall i zon 1
          </note>
          <note>
            dödas.
          </note>
          <note>
            At forskning på metoder som syftar till att befria från varroan
            utan att döda bisamhällen startas och prioriteras var jag redan
            inne på.
          </note>
          <note>
            Det finns redan engagerade biodlare. Jag kan hänvisa med både
            namn och adress till personer som jobbar med detta exempelvis
            nere i Halland. De har inte blivit tagna på allvar. Kunde jordbruksministern
            bidra till att deras engagemang tas till vara tror jag att vi
            kan få en mer positiv utveckling på det här området. Jag vädjar
            till jordbruksministern att ta de kontakterna.
          </note>
          <note type="speaker">
            Anf. 71 Jordbruksminister MARGARETA WINBERG (s):
          </note>
          <note>
            Herr talman! Jag tackar för råden. Jag skall skicka snabbprotokollet
            till Jordbruksverket till den utredare som skall göra analysen.
            Jag är övertygad om att han eller hon kommer att ha nytta av det.
          </note>
          <note>
            Självklart skall biodlare och andra som sysslar med en viktig
            produktion tas på allvar. Jag hoppas att någon gång kunna besöka
            dem.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1998/99:345 om jämställdhetsperspektiv
            på EU-medlen
          </note>
          <note type="speaker">
            Anf. 72 Jordbruksminister MARGARETA WINBERG (s):
          </note>
          <note>
            Herr talman! Margareta Andersson har frågat vad jag kan göra
            för att ytterligare förfina den statistik som finns över fördelningen
            av EU-medel till olika projekt så att adekvata jämförelser skall
            kunna göras både inom Sverige och inom EU. Vidare har Margareta
            Andersson frågat vad jag kan göra för att EU-
          </note>
          <note>
            bidrag skall kunna fördelas jämnt mellan kvinnor och män.
          </note>
          <note>
            Inledningsvis vill jag säga att jag delar Margareta
          </note>
          <note>
            Anderssons uppfattning, att det är viktigt att följa upp hur
            EU-medlen fördelas till kvinnor respektive män.
          </note>
          <note>
            Det är också viktigt att en analys ur ett jämställdhetsperspektiv
            görs innan besluten tas. Sådana uppföljningar och analyser skall
            sedan ligga till grund för beslut om fortsatta prioriteringar
            av EU-projekt.
          </note>
          <note>
            För projekt inom Europeiska socialfondens mål 3
          </note>
          <note>
            och mål 4 samt för gemenskapsinitiativet Employment finns rutiner
            för att följa upp hur många kvinnor respektive män som deltagit
            i de projekt som beviljats medel. Vid en uppföljning t.o.m. januari
            1999 av mål
          </note>
          <note>
            3 hade 49 % kvinnor och 51 % män deltagit i projektet. För mål
            4 var fördelningen densamma vid den avstämning som gjordes den
            31 mars 1999.
          </note>
          <note>
            Genom de oberoende utvärderingar som övervakningskommittéerna
            beställt kommer vi att få ökad kunskap om effekterna av insatserna
            i projekten. Jag förutsätter att jämställdhetsperspektivet beaktas
            i dessa utvärderingar.
          </note>
          <note>
            När det gäller direkta företagsstöd kanaliseras
          </note>
          <note>
            EU-medel inom målen 2, 5b och 6 via de nationella systemen för
            bl.a. det tillfälliga småföretagarstödet och landsbygdsstödet.
            I statistiken redovisas den beräknade sysselsättningsökning som
            dessa stöd bidragit till. Dessa uppgifter är könsuppdelade. Av
            en utvärdering som genomförts av mål 2 kan man också se hur stor
            andel av projekten som drivs av kvinnor respektive män.
          </note>
          <note>
            Inom NUTEK pågår ett arbete för att förbättra statistiken som
            visar hur länsstyrelsernas regionala utvecklingsmedel fördelas.
            Det handlar om att få fram utdata som visar fördelningen av medel
            till kvinnor och män och vilka effekter insatta resurser ger ur
            ett könsperspektiv.
          </note>
          <note>
            Regeringen har uppmärksammat bristerna i statistiken även när
            det gäller uppföljning av hur resurserna generellt fördelas mellan
            kvinnor och män. Jag vill här nämna ett par exempel.
          </note>
          <note>
            · Statistiska centralbyrån har fått i uppdrag att under år 1999
            ta fram statistik som gör det möjligt att följa upp hur jämställdhetsperspektivet
            beaktas vid fördelning av medel i budgetpropositionen. I
          </note>
          <note>
            ett första skede kommer särskild uppmärksamhet att riktas mot
            bl.a. metoder för att redovisa fördelningen av regionalpolitiska
            företagsstöd ur ett könsperspektiv.
          </note>
          <note>
            · Länsstyrelsen i Östergötlands län har fått medel för att utveckla
            nyckeltal för uppföljning av hur jämställdhetsperspektivet beaktas
            i olika sakfrågor, t.ex fördelning av regionala utvecklingsstöd.
          </note>
          <note>
            Målet är att de nyckeltal som tas fram skall tilllämpas av övriga
            länsstyrelser.
          </note>
          <note>
            Jag fortsätter att följa utvecklingen på det här området.
          </note>
          <note type="speaker">
            Anf. 73 MARGARETA ANDERSSON (c):
          </note>
          <note>
            Herr talman! Jag tackar jämställdhetsministern för svaret. Det
            känns betryggande att jag har fått ett så positivt svar på min
            interpellation. Utan kunskaper blir det ingen förändring, och
            det behöver fortfarande förändras en hel del.
          </note>
          <note>
            Av den redovisning som jag fick av jämställdhetsministern framgår
            att det är en relativt jämn fördelning av målen 3 och 4. Jag tror
            inte att vi någonsin kan hamna på exakt 50 %. Det skulle förutsätta
            att människor tvingas in i något och kan hamna fel. Jag tycker
            att det egentligen är ganska fantastiskt att utfallet har blivit
            så jämnt.
          </note>
          <note>
            Det är viktigt att vi får fram sådana oberoende utvärderingar
            som finns med i svaret. Om vi inte kommer fram till hur de olika
            projekten och medlen fördelas och vilken inverkan de har i framtiden,
            kan det gå snett på andra håll. Det är viktigt att vi får den
            här kunskapen.
          </note>
          <note>
            Det är också angeläget att det arbete som NUTEK
          </note>
          <note>
            bedriver för att förbättra statistiken fortsätts. Vi behöver
            ha långsiktiga resultat. Saker och ting kan kortsiktigt verka
            ganska positiva, men i ett lite längre perspektiv kan det ändå
            uppstå brister.
          </note>
          <note>
            Jag tycker också att de projekt inom SCB och inom Östergötlands
            län som jämställdhetsministern redovisade är viktiga. En fråga
            som har diskuterats en hel del och som ännu inte går att utvärdera,
            eftersom projekten inte har kommit i gång än, är hur tillväxtavtalen
            påverkar mäns och kvinnors situation. I ett regionalpolitiskt
            perspektiv är de här frågorna oerhört viktiga. Det är för närvarande
            så att det på landsbygden och i de mindre orterna är kvinnorna
            som flyttar medan männen stannar kvar. Vi kommer därför vad det
            lider att få en ännu snabbare avveckling. Det blir ju inte många
            barn när det inte finns så många unga kvinnor kvar. Det är alltså
            viktigt att vi följer detta också i ett regionalpolitiskt perspektiv.
          </note>
          <note>
            Jag tror dessutom att det är viktigt att man följer det här på
            central nivå. Det ser troligen väldigt olika ut i olika län. Mitt
            hemlän, Jönköpings län, är tyvärr inte något mönsterexempel i
            detta sammanhang. Där finns en hel del övrigt att önska. Däremot
            finns det bättre statistik på andra ställen, där länsstyrelsen
            har arbetat på ett annat sätt.
          </note>
          <note>
            Jag hoppas att det som är på väg att ske i Östergötland kommer
            att tas till vara också i övriga län, så att vi får en jämnare
            statistik. Som sagt: Om vi inte har kunskaper om hur det ser ut,
            kan vi inte förändra, för då vet vi inte åt vilket håll vi skall
            gå.
          </note>
          <note type="speaker">
            Anf. 74 Jordbruksminister MARGARETA WINBERG (s):
          </note>
          <note>
            Herr talman! Det är glädjande att vi tycks vara rätt överens,
            också om det som kan verka lite trist, nämligen siffror och statistik.
            Det är grunden för att vi skall kunna åstadkomma en förändring.
            Vi har satsat rätt mycket under det innevarande året för att ytterligare
            förfina statistikmaterialet.
          </note>
          <note>
            Det är ganska förvånande - och det tyckte jag också när jag var
            arbetsmarknadsminister - att det inte ansetts naturligt att ha
            en könsuppdelad statistik.
          </note>
          <note>
            För två eller tre år sedan var det inte naturligt. Jag hoppas
            att det känns naturligt för dem som producerar statistiken i dag
            att ta fram den ur ett könsperspektiv.
          </note>
          <note>
            Det strategiska arbetet går ut på att införliva ett jämställdhetsperspektiv
            på alla områden. Det är detta som kallas mainstreaming och som
            beslutats i Peking.
          </note>
          <note>
            Jag vill beträffande NUTEK säga att det där sedan
          </note>
          <note>
            1997 finns en databas, som heter STINS och som administrerar
            länsstyrelsernas olika projekt. Man skall där kunna se fördelningen
            av regionala medel, inklusive EU:s strukturfonder. Vi kommer alltså
            att ha tillgång till bra och förfinad statistik, som ger oss möjligheter
            till förändringar.
          </note>
          <note>
            Tillväxtavtalen är nu inlämnade till regeringen.
          </note>
          <note>
            Av mina samtal med länsexperterna för jämställdhet har jag förstått
            att det, som Marianne Andersson sade, är en ganska stor variation
            i kvaliteten, om däri inbegrips jämställdhetsaspekterna. På en
            del håll har man fått väldigt bra gehör för sina åsikter, och
            där har det i stor utsträckning suttit kvinnor med i de olika
            arbetsgrupperna. På andra håll har så inte varit fallet. Det är
            av det skälet som Näringsdepartementet nu har en fristående utvärderare
            som skall titta särskilt på hur jämställdhetsperspektivet är tillgodosett
            i tillväxtavtalen. Där detta fallerar hoppas jag att man får bakläxa.
            Det kan Mona Sahlin, som strax skall få ordet, säga något om.
            Jag tycker mig se att hon nickar. Det blir nog så.
          </note>
          <note type="speaker">
            Anf. 75 MARGARETA ANDERSSON (c):
          </note>
          <note>
            Herr talman! Jag tackar återigen jämställdhetsministern för beskeden.
            Jag tycker att det skall bli spännande att arbeta vidare med detta.
            Vi behöver själva många gånger en liten extra puff framåt. Vi
            sitter i utredningar, styrelser och nämnder i olika sammanhang,
            och det är lätt att glömma bort de här frågorna.
          </note>
          <note>
            Jag tror att en tillförlitlig statistik, mallar och andra hjälpmedel
            som gör att det blir lite enklare att följa de här frågorna kan
            fungera som ett stöd för minnet.
          </note>
          <note>
            Det finns bl.a. i de kommittédirektiv som regeringen utfärdar
            en uppmaning om att man i alla utredningar skall ta med jämställdhetsperspektivet.
            Det är väldigt lätt att inte tänka på de här frågorna, även om
            de finns med någonstans i bakhuvudet.
          </note>
          <note>
            Även Mona Sahlin har varit jämställdhetsminister, och jag förmodar
            att hon kan det här.
          </note>
          <note>
            Jag tror att förankringen ute bland människorna blir bättre om
            både män och kvinnor finns med. Det finns en del övrigt att önska
            också på ett området. Jag tror att vi kommer att kunna arbeta
            vidare tillsammans i de här frågorna. Varken i regeringen eller
            på något annat håll kan man arbeta isolerat med det här, utan
            det krävs ett samarbete. Vi kan få en positiv utveckling när kvinnor
            och män arbetar tillsammans.
          </note>
          <note>
            Än en gång tack för svaret!
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1998/99:295 om åkerinäringen
          </note>
          <note type="speaker">
            Anf. 76 Statsrådet MONA SAHLIN (s):
          </note>
          <note>
            Herr talman! Lars Björkman har frågat mig vilka åtgärder regeringen
            avser att vidta för att förbättra företagsamhetens konkurrensvillkor
            och därmed förhindra utflaggningen av svenska åkeriföretag.
          </note>
          <note>
            Jag vill börja med att säga att jag inte känner igen den bild
            av ökande pessimism bland landets företagare som Lars Björkman
            målar upp. Alltfler bedömare justerar tvärtom just nu upp sina
            prognoser för landets ekonomiska utveckling. Enligt t.ex. den
            nyligen publicerade Lindebergs Grant Thornton-rapporten för
          </note>
          <note>
            1999 har svenska företagare högre förväntningar vad gäller omsättning,
            lönsamhet, export och sysselsättning än vad den genomsnittliga
            företagaren inom EU
          </note>
          <note>
            har. Under det senaste året har dessutom en mängd åtgärder vidtagits
            för att förbättra företagarnas villkor. Arbetet med att förbättra
            företagsklimatet pågår givetvis kontinuerligt.
          </note>
          <note>
            Jag håller naturligtvis med Lars Björkman om att det är viktigt
            att den svenska åkerinäringen får konkurrera på lika villkor.
            Sommaren 1998 uppvaktade den svenska åkerinäringen Kommunikationsdepartementet
            med krav om att regeringen skulle uppmärksamma situationen för
            den svenska åkerinäringen och harmonisera dess konkurrensförutsättningar.
            I anslutning till detta uppdrog regeringen åt Statens institut
            för kommunikationsanalys, SIKA, att i samråd med berörda myndigheter
            studera kostnadsstrukturen och konkurrenssituationen.
          </note>
          <note>
            I uppdraget, som utförts i samarbete med åkerinäringen, ingick
            att särskilt belysa hur lönekostnaderna ser ut för den konkurrensutsatta
            internationella trafiken och hur kostnadsbilden ser ut bl.a. vad
            avser sociala kostnader. SIKA redovisade detta uppdrag den 15
            maj i år. Inom departementet går vi nu igenom och tar ställning
            till det redovisade materialet.
          </note>
          <note>
            Lars Björkman nämner särskilt dieselskatten i sin interpellation.
            Jag vill därför framhålla att EG-
          </note>
          <note>
            kommissionen sammanställt en jämförelse så sent som i april i
            år, där det framgår att den svenska skattenivån för miljöklass
            1 ligger runt genomsnittet i
          </note>
          <note>
            EU.
          </note>
          <note type="speaker">
            Anf. 77 LARS BJÖRKMAN (m):
          </note>
          <note>
            Herr talman! Jag får tacka statsrådet för svaret även om jag
            kanske inte spårar särskilt mycket av svar på de frågor jag framförde.
            Visserligen fick jag en kommentar till dieselpriset. Men det är
            bara en del i det frågekomplex som berör hela det här området.
          </note>
          <note>
            När statsrådet och jag hade en debatt för ungefär ett halvår
            sedan delade vi upp frågepaketet i två huvuddelar. Den ena delen
            gällde kostnaderna, skatter och avgifter som drabbar åkerinäringen
            precis som alla andra näringar och den del av skatterna som är
            vägtrafikskatter. Den andra delen vi berörde handlade om den brist
            på efterlevnad av det regelverk som finns i branschen. Vi var
            ganska överens om att de överträdelser som sker främst av utländska
            åkerier och deras chaufförer är ett problem som den svenska regeringen
            både kände till och som statsrådet också säger att hon skall ta
            itu med.
          </note>
          <note>
            Ingenting av det framgår av svaret här. Jag skall bara kommentera
            vad statsrådet svarade förra gången i sitt skriftliga svar. Jag
            läser innantill: "Jag vill också särskilt framhålla att kontrollen
            av efterlevnaden av befintliga regler och möjligheten att verkställa
            sanktioner, lika för egna och utländska åkare, är en fråga av
            stor betydelse för konkurrensen mellan transportörerna i EU:s
            olika medlemsländer. I den transportpolitiska propositionen -
            - - som riksdagen fattade beslut om i juni i år - - - konstateras
            att de problem som i dag uppträder framför allt beror på att kontrollerna
            av efterlevnaden av befintliga regler är för få, att sanktionsbestämmelserna
            varierar kraftigt mellan
          </note>
          <note>
            EU:s medlemsstater och att polissamarbetet över gränserna inte
            är tillräckligt utvecklat. Sverige skall därför verka för att
            få till stånd en effektiv tillsyn av den yrkesmässiga trafiken
            och ta initiativ som har till syfte att förbättra och harmonisera
            övervakning och kontroll. Möjligheten att driva in böter från
            utländska åkare är begränsade. Jag kan dock nämna att regeringen
            har planer på att regeringen har planer på att utreda frågan om
            indrivning av böter vid trafikbrott, bl.a. för att finna ett effektivt
            påföljdssystem för utländska åkare."
          </note>
          <note>
            Det är ett mycket bra svar som jag trodde skulle leda till någonting.
            Därutöver hade trafikutskottet redan innan den debatt vi hade
            hos regeringen hemställt om att just den här frågan skulle klarläggas,
            och regeringen har sagt att den känner ett ansvar för detta.
          </note>
          <note>
            När vi hade debatt i kammaren så sent som i onsdags i denna vecka
            framkom att vi i alla partier är fullständigt överens om att detta
            är ett problem, tillsammans med avgiftssidan, som måste hanteras.
          </note>
          <note>
            Det är därför med en viss förvåning som man konstaterar att i
            varje fall vid tidpunkten för kammardebatten hade det som regeringen
            utlovat och som statsrådet har understrukit vid en tidigare diskussion
            inte lett till en enda konkret åtgärd.
          </note>
          <note>
            Regeringen har fört samtal med en mängd grupper i samhället och
            organisationer. Vid varje tillfälle räcker man ut handen och talar
            om att vi borde vara överens om att vidta åtgärder på en rad områden
            i avsikt att förbättra näringslivsklimatet. Konkreta åtgärder
            har vi däremot inte sett särskilt mycket av.
          </note>
          <note>
            Det inskränker sig tyvärr till att stanna på diskussionsplanet.
          </note>
          <note>
            Herr talman! Låg mig därför till statsrådet än en gång få upprepa
            frågan: Vad vill regeringen konkret göra? SIKA-utredningen som
            har åberopats i interpellationssvaret ligger klar, i varje fall
            i sin första del.
          </note>
          <note>
            Den bekräftar i allt väsentligt - det finns detaljer och nyanser
            - vad Växjö högskola redan för mer än ett år sedan tog fram och
            redovisade vad gäller den ojämlika konkurrenssituationen som finns
            mellan svenska åkeriföretag och utländska. När får vi åtgärder,
            fru statsrådet? När slutar ni prata och börjar regera?
          </note>
          <note type="speaker">
            Anf. 78 Statsrådet MONA SAHLIN (s):
          </note>
          <note>
            Herr talman! Att prata ingår dessbättre också i regerandet, men
            inte bara det. Talet skall förstås också leda till resultat.
          </note>
          <note>
            Jag vill ändå påpeka att det har ett litet löjets skimmer över
            sig att inte ens antyda den enorma förändring av svensk företagsamhet
            som vi just nu ser i Sverige. 111 000 nya jobb har skapats på
            12 månader varav 89 000 i den privata sektorn. Vi har räntor som
            vi inte har sett på år och dag. Vi har utländska investeringar
            i vårt land och en tillväxttakt som är högre än i något annat
            land i EU. Då kan man inte bara stå och säga att vi skulle ha
            det mest usla företagsklimat som finns på denna jord.
          </note>
          <note>
            Trots dessa förutsättningar, eller just tack vare dem, måste
            vi nu gå vidare på att antal områden för att underlätta lika konkurrens
            och därmed skapa större möjligheter för bl.a. åkerinäringen. Vi
            har haft
          </note>
          <note>
            SIKA:s rapport i sex dagar. Så pass seriöst tar jag den att när
            jag säger att vi skall noga gå igenom och bereda den är det inte
            gjort på sex dagar.
          </note>
          <note>
            Jag kan dock nämna de saker som vi diskuterade bl.a. i den diskussion
            vi förde förra gången. Vi driver fortfarande mycket hårt i EU
            det som är en av de viktigaste sakerna som frågeställaren nu tog
            upp, nämligen att förbättra och harmonisera övervakningen och
            kontrollen av yrkestrafiken. Dessutom kommer den aviserade utredning
            som Justitiedepartementet, och inte Näringsdepartementet, håller
            i väldigt nära i tiden. Det är en översyn av möjligheterna att
            kunna driva in böter vid trafikbrott också av utländska åkare.
          </note>
          <note>
            För övrigt vill jag betona de saker som SIKA:s rapport tar upp
            där man pekar på att det finns kostnadsskillnader. Det är tre
            områden: rörliga kostnader för bränsle, däck och service, förarkostnader
            och företagskostnader. Det är dessa tre områden som vi mycket
            noga går igenom. Frågeställaren och jag har samma ambition. Det
            skall vara lika och rimliga kostnader och konkurrensvillkor också
            för svensk åkerinäring. Jag tycker inte att vi skall misstro varandra
            i denna ambition.
          </note>
          <note type="speaker">
            Anf. 79 LARS BJÖRKMAN (m):
          </note>
          <note>
            Herr talman! Mona Sahlin försöker här att skissa en bild av att
            näringslivets situation skulle ha förändrats tack vare åtgärder
            som regeringen har genomfört.
          </note>
          <note>
            Jag skulle vara tacksam om jag fick några exempel på vad som
            konkret har gjorts. Vi skall självklart glädja oss åt att fler
            människor är i sysselsättning och att det går bra för det svenska
            näringslivet. Men det skulle vara intressant att veta vilka åtgärder
            som regeringen har vidtagit som har påverkat den situationen.
          </note>
          <note>
            Herr talman! Jag återvänder lite grann till vad som är känt.
            Jag kan medge att sex dagar sedan SIKA-
          </note>
          <note>
            rapporten lämnades kan vara en för kort tid för att konkret ha
            ett handlingsprogram färdigt. Men de sanningar som SIKA-rapporten
            kommer fram med var kända nästan för ungefär ett år sedan och
            har sedan dess flitigt använts om argument i debatten.
          </note>
          <note>
            Vi kan konstatera att inte bara de politiska partierna och deras
            företrädare driver den här frågan.
          </note>
          <note>
            Branschorganisationerna har också mycket aktivt bearbetat och
            uppvaktat regeringen för att få ändringar till stånd och avbryta
            den pågående utflaggning som de facto sker här i landet.
          </note>
          <note>
            Min fråga till ministern blir följande. När nu näringslivet i
            övrigt går bra vore det trevligt om det omfattade även åkerinäringen
            så att dess farhågor, som det faktiskt föreligger bekräftelse
            på, att svenska åkeriföretag i dag flaggar ut inte besannas. Transportuppdragen
            borde rimligen öka och ge en ökad vinst och ett ökat underlag
            för näringen genom att näringslivet, som åberopats, går bättre.
          </note>
          <note>
            Men i tabell efter tabell i SIKA-rapporten kan vi konstatera
            att kostnadsläget för transportnäringen, om vi håller oss till
            den, är sådant i Sverige att det inte bara krävs att företag i
            den svenska åkeribranschen skall vara rationella. De skall dessutom
            vara 10-20 %
          </note>
          <note>
            mer effektiva för att möta konkurrensen på likartade villkor.
          </note>
          <note>
            Detta påstod jag redan för ett halvår sedan i debatten, och ingen
            har belagt att de här siffrorna skulle vara felaktiga. Snarare
            understryks riktigheten av dem i den åberopade rapporten. Men
            vad har regeringen vidtagit för åtgärder under tiden? Jo, SIKA
            har alltså fått lämna sin rapport.
          </note>
          <note>
            Det är ju intressant om man tar bara några exempel ur vad man
            skriver här. Jag tittar då på vad Price
          </note>
          <note>
            Waterhouse drar för slutsatser beträffande en av rapporterna
            om bilkostnaderna. Man säger att det är helt klart att holländska
            och tyska åkerier har ett kostnadsläge som inte svenska åkerier
            har någon som helst möjlighet att konkurrera med. Någon slutsats
            för åtgärder har man inte dragit, och det skall man kanske inte
            heller göra. Går vi vidare i tabellverket kan vi se att man skriver
            att kostnadsbilden för de danska och nederländska åkerierna är
            intressant. Totalkostnaden ligger 18 respektive 25 kr per mil
            lägre än den svenska, men också respektive nära 17 kr lägre än
            den tyska. Det här borde inte vara särskilt svårt att använda
            som underlag för att verkligen ge klara direktiv för vad som skall
            hända.
          </note>
          <note>
            Vi har i dagarna fått se att ett stort tyskt åkeri har lagt bud
            på det svenska BTL Schenker. Huvudkontoret är, om den affären
            går igenom, på väg att flyttas ur landet. Precis som så många
            andra företagsledningar drar man det från Sverige till andra länder.
          </note>
          <note>
            Den passivitet som regeringen visar ger inte näringen den stimulans
            och den vink om framtidstro som man så väl behöver. Konkreta besked
            i den här debatten skulle kunna förhindra att de som i dag ligger
            i startgroparna för att rulla ut ur landet åtminstone drar till
            handbromsen.
          </note>
          <note type="speaker">
            Anf. 80 Statsrådet MONA SAHLIN (s):
          </note>
          <note>
            Herr talman! Först ställer frågeställaren en fråga till mig som
            jag inte riktigt vet om jag skall ta på allvar. Han frågar: Vilka
            åtgärder har regeringen vidtagit som medverkat till att näringsklimatet
            nu ser så mycket bättre ut? Ja, vilka? Vad har regeringen sysslat
            med under de här fyra åren? Skall jag påminna om budgetsaneringen,
            statsskulden, lånebehovet, räntorna och utgiftstaket? Det är ju
            inte så att den ekonomiska politiken har bedrivits i ett rum för
            sig som inte har haft en direkt relation till den utveckling som
            vi nu ser.
          </note>
          <note>
            Men jag vill ändå betona igen: Jag tar situationen för åkerinäringen
            på stort allvar. Bl.a. därför fick
          </note>
          <note>
            SIKA uppdraget och bl.a. därför studerar vi dess förslag och
            analyser mycket noga för att kunna ge bättre villkor för den här
            branschen.
          </note>
          <note>
            Men jag vill ändå betona att det gäller att titta mycket noga
            på det som SIKA säger. Bl.a. är det så, som frågeställaren tog
            upp här, att t.ex. den tyska och holländska dieselskatten, om
            man skall titta på den, ligger högre än den svenska, medan den
            danska t.ex.
          </note>
          <note>
            ligger väldigt mycket lägre. Men det är också så att de skatteskillnader
            som finns inte alls slår igenom i marknadspriserna som är anmärkningsvärt
            lika i alla länder, utom i Polen där de ligger väldigt mycket
            lägre.
          </note>
          <note>
            Det andra som SIKA tar upp är ju att skillnader i kostnad väldigt
            mycket också är ett uttryck för produktiviteten i företagen, och
            det är också här vi måste se hur vi kan hjälpa näringen. SIKA
            menar att företag i Sverige som arbetar på denna internationella
            marknad med en låg produktivitetsnivå måste vidta åtgärder för
            att förbättra den om de vill finnas kvar på marknaden, och det
            måste bl.a. ske genom strukturförändringar i näringen, menar SIKA.
            Det här är alltså en kombination av vad staten och samhället kan
            göra, vad vi kan driva fram i EU och vad näringen själv kan göra
            för att öka och förbättra sin produktivitet.
          </note>
          <note>
            Jag är övertygad om att frågeställaren kommer att ställa fler
            interpellationer om detta, och jag hoppas att vi vid nästa tillfälle
            också har en ordentlig analys av
          </note>
          <note>
            SIKA:s rapport och kan diskutera vad vi skall göra.
          </note>
          <note type="speaker">
            Anf. 81 LARS BJÖRKMAN (m):
          </note>
          <note>
            Herr talman! Låt oss vara överens om att vi kanske skall akta
            oss för jämförelser med Polen. Där finns helt andra förutsättningar,
            och jag har heller inte åberopat Polen, därför att jag tror att
            det där finns situationer som vi kanske inte i varje fall på omedelbar
            sikt kan ge oss på att jämföra oss med.
          </note>
          <note>
            Det känns bra att statsrådet ändå säger att man tar frågorna
            på allvar. Det är ett besked som återkommer i ganska många svar.
            Men från att ta något på allvar till att föreslå konkreta åtgärder
            för den enskilda branschens möjligheter att förbättra sin ställning
            är ju steget ändå ganska långt. Som jag tidigare sade har ju inga
            nya slutsatser dragits, utan de har varit kända.
          </note>
          <note>
            Det faktum att flera stora åkerier är på väg ut ur landet och
            att många små redan har valt att ta sin verksamhet över gränsen
            måste väl ändå vara tecken tydliga nog för att ha en handlingsberedskap.
          </note>
          <note>
            Jag kan bara referera en uppgift som jag har fått ganska nyligen
            här: I ett annat EU-land, nämligen
          </note>
          <note>
            Storbritannien, där konkurrenssituationen liknar den i
          </note>
          <note>
            Sverige - om det har med den politiska likheten med
          </note>
          <note>
            Sverige att göra vet inte jag - har det brittiska åkeriförbundet
            inrättat en speciell servicebyrå som har en enda uppgift, nämligen
            att hjälpa sina medlemsföretag att lösa pappersexercisen för att
            klara åtgärden att flytta ur landet. Jag tror inte att Svenska
            åkeriförbundet i någon del funderar över en sådan liknande verksamhet,
            men det kan ju hända att idén kan sprida sig.
          </note>
          <note>
            Produktivitetsökning är alltså det enda som man kan komma fram
            till som en konkret uppgift som SIKA
          </note>
          <note>
            har föreslagit. Hur skall en produktivitetsökning kunna ske med
            de konkurrensförutsättningar som vi har?
          </note>
          <note>
            Det finns säkert många detaljer att ta i den biten, men risken
            är ju ändå att det är företagen och dess anställda som genom en
            lägre lönenivå och sänkta omkostnader skall försöka svälta sig
            ur en bransch som redan är på väg ut ur landet. Det är inte särskilt
            lysande förutsättningar för den branschen.
          </note>
          <note type="speaker">
            Anf. 82 Statsrådet MONA SAHLIN (s):
          </note>
          <note>
            Herr talman! För att undvika alla missförstånd:
          </note>
          <note>
            Det är inte så som frågeställaren uttryckte det, att det var
            det enda jag sade. Jag sade att det är en kombination av produktivitetsförändringar
            inom branschen, kompetensutveckling inom branschen, åtgärder inom
          </note>
          <note>
            EU och vad den svenska staten och riksdagen kan göra för att
            förändra villkoren. Det är i kombinationen av de här sakerna som
            framtiden för åkerinäringen ligger.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1998/99:328 om
          </note>
          <note>
            Småföretagsdelegationen
          </note>
          <note type="speaker">
            Anf. 83 Statsrådet MONA SAHLIN (s):
          </note>
          <note>
            Herr talman! Karin Falkmer har frågat mig vilka åtgärder jag
            avser vidta för att genomföra Småföretagsdelegationens förslag.
          </note>
          <note>
            Vårt land behöver entreprenörer och företagare.
          </note>
          <note>
            Fler och växande företag behövs för att skapa och bevara en stark
            svensk ekonomi och ett modernt välfärdssamhälle.
          </note>
          <note>
            Karin Falkmer hävdar att nyföretagandet minskat på grund av pessimism
            bland landets företagare. En exakt bild av hur utvecklingen ser
            ut får vi först i juni
          </note>
          <note>
            - det är ganska snart - då SCB kommer med sina siffror för nyföretagandet,
            men det vi redan nu kan konstatera är att nyföretagandet är fortsatt
            högt, och framför allt det viktiga faktum att de företag som finns
            blir alltmer livskraftiga. Antalet konkurser har mer än halverats
            de senaste sju åren, och enligt en nyligen publicerad undersökning
            har svenska företagare dessutom högre förväntningar på omsättning,
            lönsamhet, export och sysselsättning än vad genomsnittet inom
            EU har. Många bedömare har också justerat upp sina prognoser för
            Sveriges utveckling de kommande åren. Det tyder knappast på pessimism.
          </note>
          <note>
            Därmed inte sagt att vi kan slå oss till ro. Mycket har gjorts,
            men mycket återstår också att göra.
          </note>
          <note>
            Regeringen har beslutat om och föreslagit en rad åtgärder för
            att förbättra företagsklimatet, och vi lägger särskild vikt vid
            situationen för småföretagarna. Jag blir därför mycket förvånad
            när Karin Falkmer påstår att regeringen negligerar merparten av
            delegationens förslag. Detta är inte sant. Regeringen har redan
            fattat beslut om eller tagit initiativ till åtgärder som berör
            ungefär en tredjedel av delegationens förslag, och ytterligare
            ett antal av delegationens förslag täcks ju i stor utsträckning
            av beslut som redan är på gång eller har fattats. Flera förslag
            berörs dessutom i pågående utredningar. Som exempel kan nämnas
            Förenklingsutredningen om en kontantmetod för småföretagare, som
            nu är ute på remiss. I vårpropositionen aviserade regeringen dessutom
            ett antal åtgärder som kommer att få mycket stor betydelse för
            de små företagen, bl.a. ett förslag om att förvärv av egna aktier
            skall tillåtas för både publika och privata bolag. Dessutom startas
            en strategiskt mycket viktig översyn av de s.k. 3:12-reglerna
            och reglerna om generationsskiften i företag. Regeringen kommer
            också, efter ytterligare beredning av Stoppregelutredningens förslag,
            att återkomma med förslag på förenklingar för fåmansföretagen.
          </note>
          <note>
            Det finns, som Karin Falkmer också vet, inga snabba lösningar
            när man skall förbättra förutsättningarna för ett växande näringsliv,
            utan det krävs långsiktiga åtgärder inom flera områden. Regeringen
            arbetar kontinuerligt med att stärka det svenska företagsklimatet,
            och Småföretagsdelegationens förslag ingår som en mycket naturlig
            och viktig del i det arbetet. En redogörelse av vad som har gjorts
            inom regelförenklingsområdet kommer, i enlighet med riksdagens
            beslut, att presenteras i samband med budgetpropositionen i höst.
            I redogörelsen kommer det också att göras en avstämning mot samtliga
            av
          </note>
          <note>
            Småföretagsdelegationens förslag.
          </note>
          <note type="speaker">
            Anf. 84 KARIN FALKMER (m):
          </note>
          <note>
            Fru talman! Jag tackar Mona Sahlin för svaret.
          </note>
          <note>
            Jag tänker koncentrera mig på regelförenklingarna.
          </note>
          <note>
            Mona Sahlin säger sig vara mycket förvånad över att jag påstår
            att regeringen har negligerat merparten av Småföretagsdelegationens
            förslag. Det jag gör i min interpellation är att ge uttryck för
            den besvikelse som jag har mött hos många småföretagare och också
            hos ledamöter i Småföretagsdelegationen över att så lite har hänt.
          </note>
          <note>
            Det är nu ett och ett halvt år sedan de första 26
          </note>
          <note>
            förslagen kom - förslag som borde ha varit helt genomförda i
            dag. Ett helt år har gått sedan slutrapporten lades fram med alla
            de 71 förslagen. Av dessa är, efter så här lång tid, bara 8 helt
            konkretiserade och i kraft. En hel del ligger, som Mona Sahlin
            säger, i utredningar eller i andra beredningsformer. Det är i
            och för sig bra, men problemet är att småföretagaren i sin vardag
            ännu inte har känt några nämnvärda lättnader.
          </note>
          <note>
            Det är de konkreta resultaten som räknas. Den förnöjsamhet som
            Mona Sahlin visar delar inte flertalet av de svenska småföretagarna.
          </note>
          <note>
            Regeringen har inte tagit fasta på det som Småföretagsdelegationen
            betonade som det allra viktigaste, nämligen att ansvaret för förenklingsfrågorna
            skulle läggas på högsta politiska nivå. Småföretagsdelegationen
            såg ett starkt politiskt engagemang från högsta politiska nivå
            som en förutsättning för att frågorna skulle få genomslag, inte
            minst på departementsnivå.
          </note>
          <note>
            Den konstruktion för förenklingsarbetet som regeringen har valt
            är inte Småföretagsdelegationens. En insikt om vikten av tydlig
            politisk vilja från högsta politiska nivå tycks saknas hos regeringen.
            Mycket verkar också skjutas på framtiden.
          </note>
          <note>
            När det gäller regelförenklingsgruppen Simplex undrar jag: Har
            den börjat sitt arbete? Är tillsättningen av tjänster klar? Finns
            det i dag några resultat att redovisa?
          </note>
          <note>
            När det gäller statssekreterargruppen undrar jag:
          </note>
          <note>
            Har den kommit i gång med sitt arbete? Kan ministern redovisa
            några resultat från statssekreterargruppens verksamhet?
          </note>
          <note>
            När det gäller förordningen om konsekvensanalyser av reglers
            effekter på småföretagarens villkor -
          </note>
          <note>
            något som jag varmt välkomnar - ställer jag samma fråga här:
            Har arbetet kommit i gång? Kan ministern redovisa några resultat?
            Hur många analyser har gjorts av myndigheter så här långt?
          </note>
          <note>
            Många småföretagare befinner sig i en orimlig konkurrenssituation
            beroende på kommunernas näringsverksamhet. Då frågar jag: När
            tänker Mona
          </note>
          <note>
            Sahlin genomföra de förslag som bl.a. Småföretagsdelegationen
            har lagt när det gäller förändringar i kommunallagen för att komma
            till rätta med den offentliga näringsverksamhetens snedvridande
            konkurrens, som drabbar många småföretag i dag?
          </note>
          <note type="speaker">
            Anf. 85 Statsrådet MONA SAHLIN (s):
          </note>
          <note>
            Fru talman! Jag vill börja med att säga att jag inte vill bli
            citerad på ett sätt som inte är korrekt. Jag känner verkligen
            ingen förnöjsamhet, som Karin
          </note>
          <note>
            Falkmer uttryckte det. Däremot tycker jag att det är väldigt
            viktigt för politiker från alla partier att använda de två ögon
            som de flesta är utrustade med. Man måste, för att orientera sig
            rätt, kunna se det som sker ute som är bra, t.ex. att det blir
            färre konkurser bland de små företagen och att den stora sysselsättningsökningen
            nu sker i de små tillväxtföretagen. Det blir inte, som frågeställaren
            säger, en allt större pessimism eller så att landets företagare
            känner sig svikna och bedragna. Det är att vrida väl mycket på
            sanningen.
          </note>
          <note>
            Två ögon betyder att man ser det som är styrkan men att man inte
            heller känner förnöjsamhet när det inte går fortare att förändra
            i regler, förordningar och myndigheters arbete och i skattelagstiftningen,
            för att anpassa detta så att det också utgår från småföretagarens
            villkor. Jag håller med om att det arbetet inte är färdigt, men
            jag vill bestämt hävda att det har påbörjats. Karin Falkmer är
            en så erfaren politiker att hon vet att det är väldigt lätt att
            krångla till regler och att det inte är lika lätt att förenkla
            dem.
          </note>
          <note>
            När det gäller det arbete som vi har påbörjat vill jag svara
            ja på alla de frågor som Karin Falkmer ställde, om Simplexgruppen
            och statssekreterargruppen har börjat arbeta. Ja, det har de gjort.
            Och det har redan skett förändringar så att många förslag som
            har kommit från andra departement har fått vända i dörren och
            gå tillbaka, eftersom man i de förslagen inte hade tagit hänsyn
            till att de också skulle passa de små företagen. Det är verkligen
            ett exempel på att det sker ett attitydförändringsarbete, som
            också måste ske internt i Regeringskansliet. Där kommer Simplexgruppen
            att vara en mycket viktig motor.
          </note>
          <note>
            Min ambition är alltså att i budgetpropositionen presentera en
            avstämning av Småföretagsdelegationens förslag, som riksdagen
            har beställt. Vi skall också kunna presentera det som mer ser
            ut som en riktig strategi, med både tidsplaner och innehåll när
            det gäller fortsättningen på arbetet med att göra näringspolitiken
            anpassad till de små företagen.
          </note>
          <note>
            Till slut, även om tiden är kort, vill jag bara hålla med om
            beskrivningen när det gäller gränslandet mellan offentlig och
            privat verksamhet. Det är viktigt.
          </note>
          <note>
            Karin Falkmer känner säkert till att jag har påbörjat ett ganska
            ambitiöst arbete med de frågorna och när det gäller att se över
            Konkurrensrådets arbete och arbetsformer. Jag har fört diskussioner
            med både
          </note>
          <note>
            Kommun- och Landstingsförbundet om hur de i dag tillämpar reglerna.
            Jag ser också över om det behövs förändringar t.ex. när det gäller
            sanktioner, eftersom det i dag inte finns tillräckligt effektiva
            metoder för att se till att de kommuner som klart går över gränsen
            förändrar sitt arbete. De punkterna kommer också att finnas med
            i en strategi som jag jobbar med i dag.
          </note>
          <note type="speaker">
            Anf. 86 KARIN FALKMER (m):
          </note>
          <note>
            Fru talman! Jag använder mina två ögon, men jag använder också
            mina två öron och lyssnar på de småföretagare som fortfarande
            är väldigt bekymrade över sin situation, bl.a. beroende på regelmassan
            och inte minst kommunal näringsverksamhet, som Mona Sahlin slutade
            sitt inlägg med att nämna.
          </note>
          <note>
            Jag är mycket medveten om och har följt Mona
          </note>
          <note>
            Sahlins arbete när det gäller att starta Konkurrensrådet och
            diskussionerna med Kommunförbundet och
          </note>
          <note>
            Landstingsförbundet. Men det räcker inte! Det här är gamla kända
            problem, som har utretts sedan länge.
          </note>
          <note>
            Underprissättningsutredningen var t.ex. inne på det här området
            och kom med många förslag, och ingenting har förverkligats.
          </note>
          <note>
            Det som den småföretagare som råkar ut för den här situationen
            väntar på är konkreta förändringar, bl.a. förändringar i kommunallagen,
            som gör det lättare att överklaga, även för ickekommunmedlemmar.
          </note>
          <note>
            Det är ofta kvinnor som har de här företagen. De driver kaféer,
            gym och andra tjänsteföretag i kommunerna. De drabbas ofta av
            detta. Det är oerhört svårt och grannlaga för en småföretagare
            i en kommun att överklaga kommunala beslut. Man är i en beroendeställning
            gentemot kommunpolitikerna som gör att man drar sig för att stöta
            sig med dem.
          </note>
          <note>
            På det här området duger det inte med Konkurrensrådets diskussioner,
            Mona Sahlin. Inte heller duger det med diskussionsklubbar med
            Landstingsförbundet och Kommunförbundet. Det som nu krävs är handling.
          </note>
          <note>
            Det är bra, tycker jag, om arbetet har kommit i gång och om det
            blir så, som Mona Sahlin förutspår här, att det verkligen görs
            ett målmedvetet regelförändringsarbete i departementen.
          </note>
          <note>
            Jag vill fråga om målsättningen med regelförenklingsarbetet.
            Det får ju inte bara vara så att man tittar på de nya reglerna
            och kanske avvisar dem i dörren.
          </note>
          <note>
            Det finns ett lika stort behov av att se över hela regelmassan
            som sådan. Har Mona Sahlin målsättningen att man skall se över
            samtliga regler inom en mandatperiod och rensa bort det som inte
            är i bruk och obehövligt?
          </note>
          <note>
            När jag läser interpellationssvaret ser jag att ministern avser
            att göra en strategiskt viktig översyn av
          </note>
          <note>
            3:12-reglerna. Men, snälla Mona Sahlin, varför en översyn av
            något som är så oerhört väl utrett? Här handlar det om politisk
            vilja, och även här krävs det handling.
          </note>
          <note>
            Ministern aviserar också en beredning av stoppreglerna och avser
            att komma med förslag. Men även detta är så väl kända problem
            att det är dags för konkret handling. Det är bara beslutade förbättringar
            och förändringar som betyder någonting för småföretagen. Jag vidhåller
            att det finns en misstro och pessimism hos många - alltför många
            - småföretagare i dag, beroende på att man inte upplever att det
            händer någonting.
          </note>
          <note type="speaker">
            Anf. 87 Statsrådet MONA SAHLIN (s):
          </note>
          <note>
            Fru talman! Låt mig betona igen att det också står en hel del
            om stoppreglerna i vårbudgeten - det kommer konkreta förslag redan
            i höst som skall vara förverkligade den 1 januari 2000. Som bekant
            diskuterar vi nu också en helhet när det gäller skatterna. Vi
            får se hur långt man kan komma fram där och i vilken mån man också
            kan komma fram tidigare när det gäller delar av 3:12-reglerna.
          </note>
          <note>
            Om man verkligen skall åstadkomma ett systemskifte i synen på
            skatterna och småföretagen finns det inte, menar jag, ett helt
            förslag färdigt i dag, t.ex. när det gäller att ge de små företagen
            möjligheter att bygga upp en större andel eget kapital i sitt
            företag för att användas till finansiering när man behöver växa.
            Det är ju det som är 3:12-reglerna, som ju har varit direkt diskriminerande
            för de små och aktiva delägarna i förhållande till dem som är
            passiva. Här är frågeställningen snarare när än om en sådan förändring
            kommer.
          </note>
          <note>
            Sedan vill jag också hålla med om att det inte behövs fler utredningar
            när det gäller privat och offentligt och gränslandet däremellan.
            Det som behövs är två saker, och jag måste göra båda.
          </note>
          <note>
            Först och främst måste man se till att de regler som redan finns
            faktiskt tillämpas. Det var det jag diskuterade med Kommunförbundet
            och Landstingsförbundet. Det var alltså inte någon diskussionsklubb
            utan vi förde en mycket seriös diskussion. Det finns många kommuner
            som vill förändra sitt sätt att jobba, dvs. tillämpa reglerna,
            men det kan också behövas förändringar direkt i lagstiftningen.
            Det är jag inte beredd att i dag svara på tydligare än så.
          </note>
          <note>
            Bengt Månsson och Simplexgruppen har själva velat börja med de
            nya reglerna för att kunna hitta arbetsformerna ordentligt, men
            självfallet är det min ambition att sedan gå vidare med också
            befintliga regelverk när det handlar om regelförenklingarna.
          </note>
          <note>
            Men jag tycker att det har varit rätt strategi att börja med
            att bygga upp en enhet som tar sig an de nya reglerna för att
            sedan gå vidare med resten.
          </note>
          <note type="speaker">
            Anf. 88 KARIN FALKMER (m):
          </note>
          <note>
            Fru talman! Jag betvivlar inte Mona Sahlins goda vilja. Men huruvida
            denna goda vilja finns i hela regeringen och på högsta politiska
            nivå råder det i dag stor tveksamhet om bland företagen, och bland
            de små företagen. Det är viktigt att betydligt mer av förenklingsförslagen
            konkretiseras.
          </note>
          <note>
            Småföretagsdelegationen har gjort ett väldigt bra arbete, anser
            jag. Men jag tycker också att det krävs oerhört mycket från regeringens
            sida på många andra områden, som delegationen inte fick röra vid,
            för att underlätta företagande. Då handlar det också om att göra
            det möjligt att starta privata tjänsteföretag och att anställa.
            Även här, Mona Sahlin, handlar det väldigt mycket om kvinnliga
            företagare.
          </note>
          <note>
            Om jag vore i Mona Sahlins kläder skulle jag se det som min huvuduppgift
            att ta bort alla de hinder som i dag finns för människor som har
            idéer och engagemang, som vill starta verksamhet men som i dag
            inte vågar, beroende på våra regelsystem, våra skattesystem, våra
            arbetsrättsliga system. Det finns ingenting viktigare i dag än
            att ge signaler till individer i Sverige att det är fint och hedervärt
            att bli företagare och att anställa. Vi måste också ge signalerna
            att det är fint och hedervärt att tjäna pengar.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1998/99:343 om gemenskapspatent
          </note>
          <note type="speaker">
            Anf. 89 Statsrådet MONA SAHLIN (s):
          </note>
          <note>
            Fru talman! Viviann Gerdin har frågat mig vilka åtgärder regeringen
            avser att vidta för att våra svenska småföretagare skall kunna
            konkurrera på lika villkor vid ansökningarna om gemenskapspatent
            och vad regeringen avser att göra för att förhindra att de små
            språken diskrimineras i detta sammanhang.
          </note>
          <note>
            De ställda frågorna utgår från att EU-
          </note>
          <note>
            kommissionen har presenterat ett förslag om att införa ett nytt
            patentsystem i Europa. Detta stämmer inte.
          </note>
          <note>
            Kommissionen presenterade däremot vid halvårsskiftet 1997 en
            s.k. grönbok som behandlar frågor om hur det framtida patentsystemet
            i Europa bör utformas, Grönboken om gemenskapspatent och patentsystemet
            i Europa - främjande av innovation genom patent (KOM (97) 0314-C4-0342/97).
          </note>
          <note>
            I grönboken, som främst har till syfte att undersöka om det finns
            behov av ett enhetligt patentsystem inom EU, behandlas bl.a. de
            krav som finns i dag på översättning av patenthandlingar. Grönboken
            innehåller dock inte något förslag om gemenskapspatent.
          </note>
          <note>
            Europaparlamentet har i en resolution över grönboken den 19 november
            förra året yttrat att medlemsstaterna inte bör ge avkall på sina
            nationella språk.
          </note>
          <note>
            Därefter har kommissionen meddelat att den i år kommer att lägga
            fram ett förslag till förordning om gemenskapspatent. Det finns
            inga uppgifter i dag om hur kommissionen kommer att hantera språkfrågan.
          </note>
          <note>
            En grundläggande tanke med gemenskapspatentet är att man skall
            kunna få ned patentkostnaderna, som i dag är mycket höga för privatpersoner
            och företag.
          </note>
          <note>
            Detta gynnar de svenska företagen, inte minst de små och medelstora,
            eftersom de höga kostnaderna kan utgöra ett hinder för dessa företag
            när det gäller att få patent i andra länder. Den svenska regeringen
            kommer dock, oavsett hur kommissionens förslag till förordning
            om gemenskapspatent utformas, självklart att verka för att ett
            eventuellt gemenskapspatent är väl avvägt och inte innebär några
            konkurrensnackdelar för de svenska företagen. Regeringen kommer
            också att agera så att det svenska språket inte diskrimineras.
          </note>
          <note type="speaker">
            Anf. 90 VIVIANN GERDIN (c):
          </note>
          <note>
            Fru talman! Jag har i en interpellation ställt några frågor till
            statsrådet Mona Sahlin angående gemenskapspatent. Jag får tacka
            för svaret, men efter det har jag ytterligare några frågor.
          </note>
          <note>
            Anledningen till interpellationen är ju att det har kommit fram
            att EU-kommissionen har för avsikt att efter sommaren presentera
            ett förslag till gemenskapspatent. Det har också kommit fram att
            det innebär att innovatörer och uppfinnare, som har för avsikt
            att få ett gemenskapspatent, måste lämna in ansökan på engelska,
            tyska eller franska.
          </note>
          <note>
            Att EU-kommissionen hade dessa planer på ett ytterligare patent,
            det s.k. gemenskapspatentet, kom upp första gången redan våren
            1997. Och jag har i svaret tagit del av att det har funnits med
            i den här grönboken. EU-kommissionen har vid ett flertal tillfällen
            återkommit till den här frågan. Man har hela tiden haft för avsikt
            att begränsa kravet på fullständiga översättningar till några
            få språk.
          </note>
          <note>
            I svaret från statsrådet påpekas att grönboken inte innehåller
            något förslag om patentbildningar. Det framgår också att EU-parlamentet
            har yttrat sig om att medlemsstaterna inte skall ge avkall på
            sina nationella språk. Frågan har alltså diskuterats. Men regeringen
            har inte deltagit. Eller har regeringen inte någon åsikt i den
            här frågan?
          </note>
          <note>
            Statsrådet upplyser även om att kommissionen under innevarande
            år skall lägga fram ett förslag om en ny förordning men att det
            ännu inte finns några uppgifter om hur kommissionen kommer att
            hantera frågan. Regeringen har ännu ingen vetskap om vad som kommer.
            Jag tycker att det är mycket oroande att vi, när nästan halva
            året är till ända, inte vet hur kommissionen skall hantera språkfrågan.
            Då finns det än större skäl att man lyfter fram det här och agerar,
            med tanke på den korta tid som återstår, för att bearbeta kommissionen.
          </note>
          <note>
            I svaret anges att en grundläggande tanke med gemenskapspatentet
            är att man skall få ned patentkostnaderna. Jag frågar mig: För
            vem? Med den föreslagna modellen kommer ju de multinationella
            företagen med egna patentavdelningar att bli de stora vinnarna.
            De är naturligtvis positiva. Det gäller även länder där man har
            engelska, tyska och franska som modersmål. Gemenskapspatentet
            skulle vara lösningen på problemen, och argumentet är att det
            blir billigare och enklare i framtiden. Jag funderar över hur
            man kan påstå det när man inte vet hur språkfrågan skall hanteras.
            Den är ju ganska central för innovatörer och företagare. Om det
            här går igenom måste ju blivande patentsökare anlita expertis
            för ansökningar som ofta är tekniskt komplicerade. De måste också
            själva anlita en tolk och stå för de kostnaderna för att få patenthandlingar
            översatta till hemspråket. De missgynnas även på andra sätt. De
            får svårare att bevaka det egna patentet, och det här ökar risken
            för att de själva kan göra sig skyldiga till patentintrång.
          </note>
          <note>
            Jag vill också fråga statsrådet om regeringen har ändrat sig.
            I ett tidigare svar har nämligen statsrådet angett att uppfinnare
            i Sverige får vara beredda att fullfölja sin internationella ansökan
            på engelska. Har regeringen också för avsikt att göra skillnad
            mellan internationella patentansökningar, Europapatent och gemenskapspatentet?
          </note>
          <note type="speaker">
            Anf. 91 Statsrådet MONA SAHLIN (s):
          </note>
          <note>
            Fru talman! Den sista frågan är ju svår att besvara innan vi
            vet hur förslaget om ett gemenskapspatent kommer att se ut och
            hur man kommer att hantera språkfrågan.
          </note>
          <note>
            Jag vill börja med att ge en beskrivning av hur situationen är
            i dag. Då blir det möjligen en något annan bild än den som frågeställaren
            nu gav.
          </note>
          <note>
            Sverige kräver i dag att ett patent, om det skall gälla i vårt
            land, i dess helhet måste översättas till svenska, eller hur?
            Såvitt jag vet gör också alla andra länder i Europa så. De kräver
            att det patent som skall gälla där skall finnas översatt på deras
            språk. Det betyder alltså att en svensk företagare som i dag vill
            ha ett patent giltigt i flera andra länder i Europa - så är ofta
            fallet - måste översätta sin patentansökan till flera olika språk.
            Det leder till att det i dag blir mycket höga kostnader som framför
            allt drabbar eller belastar - vilket uttryck man nu vill använda
            - de små företagen. Ett gemenskapspatent med en begränsning av
            nuvarande krav på översättning skulle däremot kunna innebära lägre
            kostnader. Det skulle vara viktigt inte minst för de små företagen.
          </note>
          <note>
            Man måste vara precis så här balanserad när det gäller den här
            frågeställningen, som också är svår.
          </note>
          <note>
            Det får man ha i åtanke när vi i Sverige ser hur förslaget från
            kommissionen ser ut och skall ta ställning till det.
          </note>
          <note>
            När det gäller språkfrågan pågår en diskussion.
          </note>
          <note>
            EPO, den europeiska patentorganisationen, skall i sommar ha en
            ministerkonferens där man bl.a. skall se över olika frågor inom
            patentområdet, t.ex. språkfrågan. Under förberedelsearbetet inför
            den här konferensen har meningarna gått isär ganska mycket när
            det gäller språkfrågan. Den här konferensen skall hållas i juni,
            och arbetet i arbetsgrupperna inför den här ministerkonferensen
            kan säkert komma att få konsekvenser för hur EU-kommissionen ställer
            sig i språkfrågan.
          </note>
          <note>
            Jag ville bara betona och förtydliga att vi bevakar denna frågeställning
            mycket noga, men när man skall beskriva svårigheterna för småföretag
            skall man redogöra för hur pass svårt det är redan i dag. Eftersom
            många av patenten måste vara giltiga i flera länder är kostnaderna
            för översättningar väldigt stora i dag.
          </note>
          <note>
            Rätt utformat kan ett gemenskapspatent underlätta för precis
            de grupper som både frågeställaren och jag vill värna om, nämligen
            de små tillväxtföretagen i Sverige.
          </note>
          <note type="speaker">
            Anf. 92 VIVIANN GERDIN (c):
          </note>
          <note>
            Fru talman! Jag fick några funderingar.
          </note>
          <note>
            Vi är nu med i den europeiska unionen, och vi har som målsättning
            att saker och ting skall underlättas när det gäller gränserna.
            EU-kommissionen har presenterat ett förslag till ytterligare ett
            patent, och jag känner till att vi har det här Europapatentet
            som innebär att det skall vara översättningar på olika språk.
          </note>
          <note>
            Om man nu lägger fram förslag om ett nytt patent, ett gemenskapspatent,
            kan man ju ändå ha förhoppningar om att förutsättningarna görs
            likvärdiga för alla länder som ingår i den europeiska gemenskapen
            och att det inte krånglas till ytterligare. Vi har ju erfarenhet
            av hur Europapatentet har fungerat.
          </note>
          <note>
            Jag tycker fortfarande att det är väl sent. Man vet egentligen
            inte så mycket om vad det är som skall komma. Det har ju redovisats
            att ett förslag skall läggas fram under senare delen av året.
            Den tiden kryper allt närmare. Vi som inte sitter i regeringsställning
            funderar över vad som kommer att hända.
          </note>
          <note>
            Det har ju varit ganska tyst på det här området.
          </note>
          <note>
            Statsrådet säger i sitt svar att man, oavsett hur kommissionens
            förslag till förordning kommer att utformas, självklart skall
            verka för att ett eventuellt gemenskapspatent är väl avvägt. Det
            säger ju inte oss som står utanför så mycket. Det smyger sig in
            en stor oro här.
          </note>
          <note>
            Samtidigt påpekar statsrådet att svenska företagare inte skall
            diskrimineras. Det låter bra, om man tolkar det positivt. Å andra
            sidan kan man ju vända på detta med diskriminering. Kommer vi
            inte att kunna behålla våra officiella nationella språk? Det finns
            oklarheter i det här. Varför har vi egentligen inte agerat när
            den här frågan har varit uppe under en längre tid? Andra länder
            inom EU-gemenskapen, bl.a.
          </note>
          <note>
            Finland, har tydligen haft andra farhågor än vad den svenska
            regeringen har haft. De har agerat kraftfullt och sett att det
            finns stora risker för att man kommer att krångla till och försvåra
            det här. Om innovatörerna i fortsättningen inte skulle kunna skriva
            på sitt språk är det ju ett konkurrenshinder. Det här handlar
            ju om affärshemligheter, och sådana är inte lätta att överlåta
            till vem som helst.
          </note>
          <note>
            Jag skulle vilja veta lite mer om vad statsrådet menar med att
            det skall vara väl avvägt och vad diskrimineringen i det här fallet
            avser.
          </note>
          <note type="speaker">
            Anf. 93 Statsrådet MONA SAHLIN (s):
          </note>
          <note>
            Fru talman! Det verkar som om det finns ett missförstånd. Frågeställaren
            säger att EU nu har föreslagit ett nytt patentsystem. Jag vill
            återigen betona att EU
          </note>
          <note>
            inte har föreslagit något nytt patentsystem. Däremot säger man
            att man kommer att föreslå ett sådant i år.
          </note>
          <note>
            Frågeställaren är orolig över att vi i regeringen inte vet vad
            förslaget kommer att innehålla. Jag vet inte om det lugnar frågeställaren
            om jag säger att inget land och ingen regering vet det. Det här
            kommer möjligen att klarna efter den ministerkonferens i sommar
            som jag nämnde i mitt tidigare inlägg. Jag kan försäkra frågeställaren
            att vi bevakar dessa frågor mycket noga och kommer att hitta olika
            sätt för att informera även riksdagen om detta.
          </note>
          <note>
            Dessutom vill jag försöka reda ut en annan sak.
          </note>
          <note>
            Frågeställaren säger att det blir problem om man inte längre
            kan skriva patentansökningar på svenska. I dag är situationen
            den att om en svensk företagare vill ha patent i EU:s länder,
            måste han översätta detta i 15
          </note>
          <note>
            olika länder. Jag vet inte hur många språk som finns i
          </note>
          <note>
            EU, men det som nu diskuteras är om det skall finnas ett gemensamt
            patent och i så fall hur många språk det skall finnas på och av
            vilka regler som det skall omgärdas. Rätt utformat, eller väl
            avvägt, för det är detta jag avser i svaret, kan det vara till
            hjälp för de svenska företag som skall ut på en marknad i Europa.
          </note>
          <note>
            Jag säger också att vi skall arbeta för att det svenska språket
            inte skall diskrimineras. Minns dock att i dag är det 15 olika
            länder och en mängd olika språk. Det är inte säkert att gemenskapspatent
            skulle försämra möjligheten för svenska företag utan faktiskt
            förenkla och förbilliga. Det är det som är den svenska regeringens
            utgångspunkt.
          </note>
          <note type="speaker">
            Anf. 94 VIVIANN GERDIN (c):
          </note>
          <note>
            Fru talman! Jag har förstått svaret. Det är inte det som det
            är fråga om, utan det är just den tveksamhet som finns som gör
            att jag upprepar och understryker detta.
          </note>
          <note>
            Jag är väl medveten om de problem som finns i dag. Det är därför
            som jag understryker EU-
          </note>
          <note>
            gemenskapen. Vi pratar ofta om att vi skall underlätta och förenkla
            nu när vi är i en gemensam union. Det är just därför man sätter
            förhoppningarna till att det inte skall fortsätta att fungera
            som i dag, utan att det skall bli förbättringar.
          </note>
          <note>
            Översättningarna görs till 15 språk, säger statsrådet. Det är
            också en fråga. Var kommer man att lägga ansvaret och var kommer
            man att lägga kostnaderna för den som går in med en ansökan om
            patent i framtiden? Var kommer man att lägga ansvaret för tolkning
            och översättningar samt för kostnaderna? Det är just där som jag
            befarar att det kommer att bli en skillnad mellan de mindre och
            de större innovatörerna och företagen som söker patent, därför
            att man har olika förutsättningar.
          </note>
          <note>
            Att börja nagga det här i kanten och i framtiden begränsa sig
            till några språk, till engelska, tyska och franska, tycker vi
            försvagar svenska språket i EU. Vi är rädda att det kan vara första
            steget till att nästa gång kanske också begränsa översättning
            när det gäller lagar och förordningar. Och det kan vi inte acceptera.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellationerna 1998/99:306
          </note>
          <note>
            och 325 om Projekt Viking och luftvärnssystemet
          </note>
          <note>
            Bamse
          </note>
          <note>
            Anf. 95 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Roy Hansson har frågat mig om den framtida luftförsvarsförmågan
            och luftvärnsrobotsystemet Bamses framtid.
          </note>
          <note>
            Jeppe Johnsson har frågat vilka initiativ näringsministern är
            beredd att vidta för att säkerställa tillverkning av ubåtar i
            Sverige samt om näringsministern ämnar driva frågan om gemensamma
            exportregler för försvarsmateriel inom EU.
          </note>
          <note>
            Jeppe Johnssons interpellation har överlämnats till mig.
          </note>
          <note>
            Försvarsmakten har den 19 maj redovisat ett antal materielsystem,
            bl.a. ubåtsprojektet Viking och Bamse, som för närvarande övervägs
            och är under omförhandling med industrin och där fortsatt inriktning
            kommer att redovisas i materielförsörjningsplanen den 15 juni
            1999. Försvarsmakten har enligt redovisningen som en översiktlig
            inriktning för perioden
          </note>
          <note>
            2005-2009 inplanerat luftvärnsbataljon med medellång räckvidd,
            men tidsförhållandena är beroende av materielförsörjningsplanens
            slutliga utformning.
          </note>
          <note>
            Beträffande Viking är verksamheten nu säkerställd för resten
            av 1999, men fortsatt verksamhet är beroende av flera faktorer,
            bl.a. av övriga nationers deltagande.
          </note>
          <note>
            Regeringen har som en åtgärd för att säkerställa angelägna materielprojekt
            beslutat att Försvarsmakten som ny planeringsförutsättning skall
            tillföras ett omställningsbidrag för åren 2002 och 2003 för att
            bl.a. ta hand om förskjutningar av materielleveranser och för
            att höja planeringsramen för Försvarsmakten med 350
          </note>
          <note>
            miljoner kronor för år 2000 respektive år 2001.
          </note>
          <note>
            Försvarsmakten kommer i sitt förslag till materielplan att ha
            övervägt vilka materielprojekt som bör inplaneras. Därefter kommer
            regeringen att ta ställning till den fortsatta materielanskaffningen.
          </note>
          <note>
            Roy Hansson efterfrågar vilka åtgärder jag kommer att vidta så
            att det även framdeles finns balans i
          </note>
          <note>
            Försvarsmaktens luftförsvar.
          </note>
          <note>
            Jag anser att det är av stor vikt att Sverige har en god luftförsvarsförmåga
            med en kombination av luftvärn och jaktflyg. Luftförsvarsförmågan
            har under en följd av år prioriterats och successivt stärkts och
            fortsätter att prioriteras, bl.a. genom tillförsel av materiel
            till Försvarsmakten och därpå följande utbildning. Några materielprojekt
            som kan nämnas i sammanhanget är JAS 39 Gripen, luftvärnsrobotsystem
          </note>
          <note>
            70/90, renovering och modifiering av luftvärnsrobotsystem 77
            Hawk.
          </note>
          <note>
            Regeringen har också i kontrollstationspropositionen betonat
            luftförsvarsförmågan, och jag kommer att ägna stor uppmärksamhet
            åt frågan i den kommande beredningen inför höstens proposition
            om den framtida Försvarsmaktens struktur.
          </note>
          <note>
            Vad gäller Jeppe Johnssons fråga om exportregler har jag samrått
            med utrikeshandelsministern.
          </note>
          <note>
            I juni förra året antog EU en uppförandekod för vapenexport.
            Sverige har varit en stark förespråkare för kodens tillkomst och
            arbetar nu aktivt för att koden skall tillämpas och utvecklas.
            Uppförandekoden utgör ett viktigt steg på vägen mot en mer enad
            krigsmaterielexportpolitik i EU. En sådan är av stor betydelse,
            bl.a. mot bakgrund av den pågående omstruktureringen av europeisk
            försvarsindustri. Koden demonstrerar också den svenska regeringens
            ansträngningar att verka för en mer ansvarsfull och restriktiv
            exportpolitik på krigsmaterielområdet inom
          </note>
          <note>
            EU som helhet.
          </note>
          <note>
            Vapenexportfrågor berörs också i den avsiktsförklaring som jag
            undertecknade i juli förra året tillsammans med försvarsministrarna
            i Frankrike, Italien, Spanien, Storbritannien och Tyskland. Avsiktsförklaringen
            gäller åtgärder för att underlätta omstruktureringen av den europeiska
            försvarsindustrin.
          </note>
          <note>
            Jag räknar med att vi sex försvarsministrar i sommar får en samlad
            rapport från våra tjänstemän med förslag om hur vi skall gå vidare,
            bl.a. vad gäller vapenexportfrågorna. En svensk målsättning därvidlag
            är att uppnå ett resultat inom ramen för befintliga svenska riktlinjer
            för krigsmaterielexport. Förhoppningsvis kan förslagen ha relevans
            även för övriga EU-länder.
          </note>
          <note>
            Tack, fru talman!
          </note>
          <note type="speaker">
            Anf. 96 JEPPE JOHNSSON (m):
          </note>
          <note>
            Fru talman! Inledningsvis vill jag tacka försvarsministern för
            svaret, även om jag måste erkänna att det inte har lugnat mina
            farhågor. Som försvarsministern skriver i svaret på interpellationen
            var den avsedd för näringsminister Björn Rosengren. Avsikten med
            frågan var främst att höra näringsministerns uppfattning om vikten
            av att vi har avancerad försvarsindustri kvar i vårt land.
          </note>
          <note>
            Det förslag som ÖB presenterade i onsdags innebär den största
            nedrustningen av förband i modern tid. Politiken har drivits fram
            av främst Vänsterns och
          </note>
          <note>
            Miljöpartiets allmänna vilja att dra ned svenskt försvar, Vänsterns
            och Miljöpartiets ambition att i stället för att stödja svensk
            försvarsindustri på alla sätt försöka stjälpa den. Noterbart är
            att regeringen valt att göra upp med Centern och att neddragningen
            är så kraftig att ingen av regeringens ordinarie stödpartier faktiskt
            har krävt mer, vilket man annars kanske kunde vänta.
          </note>
          <note>
            Kritiken mot förslaget skall riktas mot regeringen som har gett
            ÖB i uppdrag att lösa en i stort sett omöjlig ekvation. Den socialdemokratiska
            försvarspolitiken innebär en nedrustning och nedläggning som hotar
            också svensk försvarsindustris möjlighet att kunna fortsätta att
            existera. Detta är allvarligt, men allvarligast är naturligtvis
            att det svenska försvarets framtida förmåga att lösa sina uppgifter
            i fred, kris och krig kraftigt förändrats.
          </note>
          <note>
            Nedrustningen sker samtidigt som vi ser ett faktiskt krig i Europa
            och en allt labilare situation i
          </note>
          <note>
            Ryssland samt ökat behov av fredsskapande åtgärder i det europeiska
            samarbetet.
          </note>
          <note>
            Fru talman! Sverige har i dag en av världens modernaste ubåtsflottor
            med mycket välutbildade besättningar. Våra ubåtar har ständigt
            hög beredskap. Ubåtarna används direkt och allsidigt i fred, kris
            och krig.
          </note>
          <note>
            Ubåtarnas uppgifter är i första hand framskjuten spaning, anfall
            med torped och dold utläggning av minor.
          </note>
          <note>
            Ubåtarna är ett viktigt inslag i skyddet och upprätthållandet
            av vårt oberoende.
          </note>
          <note>
            Östersjön är synnerligen lämplig för ubåtsverksamhet. Med ett
            fungerande svenskt ubåtsvapen måste en eventuell angripare som
            kommer sjövägen vara beredd på stora förluster när han när som
            helst och var som helst kan komma att möta en högteknologisk motståndare
            som är beredd att dolt sätta in sina vapen.
          </note>
          <note>
            Fru talman! För att upprätthålla en kompetent ubåtsstyrka krävs
            en viss volym. Detta gäller speciellt för att kunna upprätthålla
            personalens kompetens. De ubåtar man har kan inte vara i drift
            alltid. Några ligger oftast på varv för översyn. Enligt erfarna
            bedömare - det har jag hört från flera håll - krävs minst sju
            ubåtar för att man skall kunna upprätthålla kompetensen.
          </note>
          <note>
            Jag skulle vilja avsluta med att ställa en fråga till försvarsministern.
            Vilken uppfattning har försvarsministern i denna fråga? Hur många
            ubåtar måste vi minst ha för att kunna upprätthålla vår höga kompetens?
          </note>
          <note type="speaker">
            Anf. 97 ROY HANSSON (m):
          </note>
          <note>
            Fru talman! Jag skulle vilja inleda med en varudeklaration. Jag
            är egentligen tjänstledig luftvärnsofficer. Jag har deltagit i
            den grupp som utvecklat Bamse från 1991 till 1995, då jag var
            tvungen att sluta på grund av andra uppdrag. Jag har planerat
            luftförsvar under många år dels i flygvapenförband, dels i arméförband.
            Jag tror att jag rätt så väl vet betydelsen av ett medellångt
            luftvärnssystem som Bamse.
          </note>
          <note>
            Fru talman! Jag tackar försvarsministern för svaret. Jag tycker
            nog att det var bra att det kom ett regeringsbeslut i denna fråga.
            Det vore naturligtvis bättre om det hade kommit tidigare. Nu talas
            det om 350
          </note>
          <note>
            miljoner plus 350 miljoner om två år. Det blir sammantaget 700
            miljoner.
          </note>
          <note>
            Det hade varit bättre om man hade fått ett besked i början av
            året. Det hade varit bättre för industrin och för de anställda
            där och för försvaret och de anställda där. Det hade underlättat
            export av systemet - något som är på gång. Möjligen hade kostnaderna
            blivit lägre om man hade haft klara riktlinjer inför fortsättningen.
          </note>
          <note>
            Min förhoppning nu är att regeringens beslut står fast och att
            de 700 miljonerna verkligen omfördelas inom detta område. Beslutet
            kom lägligt två dagar före första maj, då statsrådet Sahlin skulle
            åka till
          </note>
          <note>
            Karlskoga. Jag lyssnade på TV och hörde att hon talade om 700
            miljoner, varav huvuddelen skulle hamna i Karlskoga.
          </note>
          <note>
            Nu undrar jag om regeringen står fast vid detta.
          </note>
          <note>
            Är det fortfarande tänkt att huvuddelen skall hamna i
          </note>
          <note>
            Karlskoga? Försvarsministern har i en intervju gett uttryck för
            en annan inriktning när det gäller hur dessa pengar skall användas.
            Jag har också hört statsrådet Sahlin vidhålla att det hon sade
            i Karlskoga fortfarande gäller. Vad händer om samarbetspartnern
          </note>
          <note>
            Miljöpartiet ställer krav, i likhet med vad som hände tidigare
            i höstas? Står regeringen fast vid detta beslut?
          </note>
          <note>
            Det är viktigt att det kommer ett besked här i kammaren i dag.
            Det är viktigt för försvarsindustrin.
          </note>
          <note>
            Det är viktigt för de anställda i industrin. Jag vet att utvecklingsingenjörer
            där planerar för en annan framtid om det inte blir någonting av
            detta. Jag tror att det är viktigt för försvaret, allrahelst i
            dessa dagar då det är en sådan turbulens. Framför allt, fru talman,
            är det viktigt för vårt långsiktiga luftförsvar.
          </note>
          <note>
            Vi kan se tragiken på Balkan. Jag tror att det är ungefär så
            framtidens krigföring kommer att se ut.
          </note>
          <note>
            Det kommer att ske luftangrepp på dagen såväl som under mörker.
            Fru talman! Vi vet ingenting om hur läget ser ut i vårt område
            om säg tio år.
          </note>
          <note>
            Det står på s. 2 i svaret om luftförsvaret och Sverige. Det bekymrar
            mig något att det i det avsnittet inte står någonting om luftvärnsrobotsystemet
            Bamse.
          </note>
          <note>
            Visserligen nämns på s. 1 inriktningen från 2005 och
          </note>
          <note>
            2009, men det borde ha funnits med under avsnittet om luftförsvar
            i försvarsministerns svar. Där finns ingenting om Bamse, vilket
            bekymrar mig något. De materielsystem som där räknas upp är nog
            goda, men man kan inte hantera luftförsvaret på samma sätt med
            dem som man kan göra med ett medellångt luftvärnssystem.
          </note>
          <note>
            Ett Bamsesystem ger skydd för våra baser där våra JAS-flygplan
            skall finnas. Det ger skydd för befolkningscentrum som t.ex. huvudstaden.
            Det har allväderskapacitet, och den krigföring som vi ser framför
            oss är oberoende av dagrar. Detta är, fru talman, nog så avgörande
            för om en angripare skall angripa eller inte.
          </note>
          <note>
            Om jugoslaverna hade haft tillång till detta system tror jag
            inte att det hade blivit några angrepp. Jag är ganska övertygad
            om detta. Det glömmer vi ofta bort när vi talar om luftförsvar.
          </note>
          <note>
            Avbryts projekten nu tror jag att det blir svårt att återkomma.
            På s. 35, bl.a., i ÖB:s skrivelse från den
          </note>
          <note>
            19 maj står det om betydelsen. Jag beklagar att försvarsministern
            här i dag inte kunde säga samma sak som statsrådet Sahlin sade
            i Karlskoga. Jag hoppas att det kommer ett besked i försvarsministerns
            replik om detta.
          </note>
          <note type="speaker">
            Anf. 98 OLA KARLSSON (m):
          </note>
          <note>
            Fru talman! Luftvärnssystemet Bamse behövs.
          </note>
          <note>
            Inte minst Kosovokonflikten har visat vikten av ett starkt luftvärn
            och vikten av att kunna bekämpa och skjuta ned de flygplan och
            kryssningsmissiler och annat som kommer in över ett land för att
            föröda det.
          </note>
          <note>
            Det visar också att kompetensen och kunnandet inom området styrda
            vapen blir alltmer strategiskt viktigt för ett land som vill försvara
            sig och att området styrda vapen är ett kompetensområde som vi
            måste slå vakt om.
          </note>
          <note>
            Fru talman! Hittills är det nedlagt ungefär 2 miljarder kronor
            i Bamsesystemet. Man kunde låta tidigare och äldre vapensystem
            gå på sparlåga ett tag, för att sedan köra i gång svarvarna, fräsarna
            och borrarna, ta fram verktygen igen och fortsätta utvecklandet
            och produktionen. Med dagens vapensystem och med dagens mycket
            höga kompetens i utvecklingsverkstäderna sitter kunnandet i alla
            de medarbetare som finns i företagen. Den dagen medarbetarna tröttnar
            på att vänta på besked från försvarsministern tappar Sverige inte
            bara möjligheten att utveckla Bamse utan också möjligheten att
            faktiskt upprätthålla förmågan i många av de vapensystem som vi
            redan har i försvaret.
          </note>
          <note>
            Därmed är bristen på besked och avsaknaden av klara löften från
            försvarsministern skadlig. Det skadar försvarsförmågan. Det skadar
            möjligheten att behålla kompetensen och kunnandet i industrin.
            Det skadar de strategiska möjligheterna att upprätthålla denna
            kompetens på sikt.
          </note>
          <note>
            Nu är det bra att regeringen har tagit ett beslut om att lägga
            700 miljoner kronor extra på materielinköp.
          </note>
          <note>
            Jag var mycket glad för Karlskogas del efter Mona
          </note>
          <note>
            Sahlins besked den 1 maj om att den "absolut stora delen" av
            dessa 700 miljoner kronor skulle hamna i
          </note>
          <note>
            Karlskoga. Jag hoppas att statsrådet kan ge ett klart besked
            i dag om att det i den "absolut stora delen" av de 700 miljoner
            kronorna som skall hamna i Karlskoga också ryms möjligheter att
            fortsätta utveckla Bamse.
          </note>
          <note>
            Sverige behöver ett väl fungerande luftvärnssystem. Sverige behöver
            möjligheten att upprätthålla kompetensen inom detta mycket viktiga
            område.
          </note>
          <note>
            Anf. 99 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Jag ber att få tacka interpellanterna och även Ola
            Karlsson för inläggen.
          </note>
          <note>
            Jag vill först ge den kommentaren att inläggens mera allmänpolitiska
            delar naturligtvis kommer att diskuteras i kammaren kommande vecka.
            Men jag vill gärna klargöra att det inte är så att Vänsterpartiet
            och Miljöpartiet har att göra med försvarspolitiken.
          </note>
          <note>
            Det klargörs i ett uttalande som gjordes av statsminister Persson
            och partiledarna Schlaug och Schyman efter valet, där försvarsuppgörelsen
            uttalat undantogs från samverkan mellan Socialdemokraterna, Miljöpartiet
            och Vänsterpartiet. Vi samverkade med Centerpartiet, och vi förde
            bra överläggningar med företrädare för de övriga borgerliga partierna
            i vintras.
          </note>
          <note>
            Fru talman! Beträffande de frågor jag har fått vill jag göra
            följande kommentarer. Vikingprojektet bygger på att nya generationer
            ubåtar skall kunna anskaffas. I dag är den svenska flottan just
            i färd med att tillföras tre helt nya fartyg av Gotlandsklass.
            I ÖB:s förslag till planering framåt finns två fartyg av Västgötaklass.
            ÖB menar för sin del att det är möjligt att ha två fartyg i reserv.
            Det är den bedömning som överbefälhavaren gör. Vi kommer i Försvarsdepartementet,
            i dialog med Försvarsberedningens ledamöter, att analysera hur
            stort behovet av fartyg är.
          </note>
          <note>
            Ubåtssystem är sannolikt sådana att ett lämpligt antal fartyg
            är tillgängliga året runt där de behövs för att upprätthålla systemet.
          </note>
          <note>
            Den andra kommentaren gäller Bamse. Bamse är finansierat t.o.m.
            år 2001. Företaget har begärt att så tidigt som möjligt få en
            förklaring om fortsatt verksamhet efter 2001.
          </note>
          <note>
            Vi har undersökt begreppet tidskritiskhet för olika materielprojekt.
            Man har argumenterat på ett likartat sätt. Regeringen har vid
            olika tillfällen under våren gett besked som innebär att ett antal
            projekt befunnits i ordets verkliga mening tidskritiska och följaktligen
            har man fått möjlighet att gå vidare. Det gäller också verksamhet
            som ligger inom Celsiuskoncernen.
          </note>
          <note>
            De medel som regeringen har tillskjutit är till
          </note>
          <note>
            ÖB:s planeringsram. ÖB kommer att inkomma med förslag i hur de
            skall läggas ut på materiel eller verksamhet. Den frågan kommer
            ÖB att hantera. Först när vi ser materielplanen, som ÖB skall
            lämna in den
          </note>
          <note>
            15 juni, är det möjligt att ange hur överbefälhavaren ser på
            vilken avvägning som skall göras mellan materiel och annan verksamhet
            inom Försvarsmakten. Då finns möjligheten att under de kommande
            åren finansiera Viking- och Bamsesystemen.
          </note>
          <note type="speaker">
            Anf. 100 JEPPE JOHNSSON (m):
          </note>
          <note>
            Fru talman! Oavsett inverkan av Vänster- eller
          </note>
          <note>
            Miljöpartiet i uppgörelsen konstaterar jag att de är nöjda. Det
            är olycksbådande nog. Jag konstaterar också att vi är överens
            om att det behövs ett visst antal ubåtar för att upprätthålla
            systemet, dock är vi inte överens om antalet. Men så småningom
            måste vi komma fram till ett sådant antal. De som jobbar med detta
            dagligen anser att sju är ett absolut minimun.
          </note>
          <note>
            Fru talman! Jag tror inte att jag och försvarsministern har olika
            uppfattningar om den betydelse svensk försvarsindustri har och
            har haft för stora delar av näringslivet - både direkt och indirekt.
            Där finns det s.k. spill over-fenomenet, som har gett upphov till
            många nya arbetstillfällen i branscher som har framtiden för sig.
            Ett bra exempel är den svenska mobiltelefonins beroende av inte
            minst den militära flygtekniken.
          </note>
          <note>
            Jag nämnde i min interpellation att professor
          </note>
          <note>
            Gunnar Eliasson vid Kungl. Tekniska högskolan i
          </note>
          <note>
            Stockholm gjort en utredning som heter Projektet
          </note>
          <note>
            Viking som nordisk industriell kompetensgenerator. I
          </note>
          <note>
            utredningen hävdar professor Eliasson att Vikingprojektet kommer
            att utveckla en speciell industriell teknik i gränssnittet mellan
            undervattensteknik och mekanisk teknik, som är dåligt representerad
            vid de traditionella tekniska högskolorna.
          </note>
          <note>
            Avancerad produktion av typ Viking är ofta samhällsekonomiskt
            självfinansierande. Resultaten av ett projekt av detta slag generar
            ett stort antal nya produkter och nya användningsområden.
          </note>
          <note>
            Fru talman! I Sverige har vi byggt ubåtar sedan
          </note>
          <note>
            1904. Sverige är det land som har byggt flest olika serier i
            världen. Sedan 1914 byggs ubåtarna av Kockums i Malmö. En stor
            del av tillverkningen ligger i dag bl.a. vid Karlskronavarvet.
          </note>
          <note>
            Dagens interpellation gäller den nya generationen ubåtar som
            är ett samnordiskt projekt, Projekt Viking.
          </note>
          <note>
            Sverige, Danmark och Norge deltar aktivt, och Finland deltar
            som observatör. Inom projektet har under cirka två års tid pågått
            en studie och konceptarbete vid bl.a. Kockums i Malmö. Ingenjörer
            och marin personal från de nordiska länderna har deltagit.
          </note>
          <note>
            En av mina frågor i interpellationen gällde vilka initiativ näringsministern
            är beredd att vidta för att säkerställa projektering och tillverkning
            av ubåtar i
          </note>
          <note>
            Sverige även i fortsättningen. Det enda svar försvarsministern
            ger här är följande: "Beträffande Viking är verksamheten nu säkerställd
            för resten av
          </note>
          <note>
            1999, men fortsatt verksamhet är beroende av flera faktorer,
            bl.a. av övriga nationers deltagande."
          </note>
          <note>
            Fru talman! Enligt uttalanden från ansvariga inom
          </note>
          <note>
            Projekt Viking krävs klartecken för de kommande två åren för
            att projektet inte skall hotas. Signalerna från
          </note>
          <note>
            Sverige är i högsta grad avgörande för hur Danmark och Norge
            ställer sig till fortsatt samarbete. Bollen ligger i mångt och
            mycket hos oss.
          </note>
          <note>
            Den brist på besked och långsiktighet som kännetecknar den nuvarande
            regeringen ökar risken för att de människor som jobbar i Projekt
            Viking söker sig andra arbetsuppgifter då tillfälle ges. Detta
            har redan inträffat i Malmö. Det är inte möjligt att bygga upp
            dagens kompetens igen. Därför är nuvarande tillstånd ett hot mot
            framtida möjligheter att ligga längst fram i konstruktion och
            byggande av ubåtar.
          </note>
          <note>
            Fru talman! Fortsättningen för Projekt Viking är inte enbart
            en försvarsfråga utan är i högsta grad en näringslivsfråga. Är
            försvarsministern beredd att driva frågan i den regering som försvarsministern
            är en del av så att Projekt Viking får ett positivt och långsiktigt
            besked? Nuvarande brist på besked är skadligt för hela vår försvarsindustri.
          </note>
          <note type="speaker">
            Anf. 101 ROY HANSSON (m):
          </note>
          <note>
            Fru talman! Jag skall börja med att instämma i
          </note>
          <note>
            Ola Karlssons beskrivning av hur det är inom industrin. De flesta
            som arbetar med detta är kvalificerade utvecklingsingenjörer.
            De går inte och väntar på annan sysselsättning. De vill ha klara
            besked om vad som gäller, annars försvinner de. Då lär det bli
            svårt, t.o.m. omöjligt, att göra en omstart.
          </note>
          <note>
            Fru talman! Jag skall kommentera försvarsministern angående samarbetsparterna
            Vänster- och Miljöpartiet. Det må vara att det står på ett papper
            att de inte skall omfattas. Men vi vet alla hur det är i verkligheten
            och den turbulens som uppstod förra hösten.
          </note>
          <note>
            Det fanns en överenskommelse i försvarsutskottet mellan socialdemokrater
            och moderater som kullkastades över en natt efter ett inhopp av
            Miljöpartiet. Jag minns inte om det var försvarsministern eller
            finansministern som fick åka hem från Finland för att räta ut
            det hela. Försvarsministern hänvisar till Centerpartiet. Det blir
            faktiskt ingen majoritet av socialdemokrater och centerpartister
            i kammaren. Man är beroende av Miljöpartiets och Vänsterpartiets
            goda vilja.
          </note>
          <note>
            Det vore betydligt bättre att försöka göra upp med ett annat
            parti. Då hade vi inte haft denna debatt i dag.
          </note>
          <note>
            Försvarsministern sade att det finns en finansiering fram till
            2001. Men vi måste fatta beslut i dag för att veta vad som skall
            hända sedan. Det är för att säkerställa förberedelser av serieleveranser.
            Det är den stora delen, och det beslutet borde ha fattats i början
            av detta år. Naturligtvis borde frågan ha funnits med i budgetpropositionen
            i höstas, men det gick av förklarliga skäl inte på grund av rådande
            turbulens.
          </note>
          <note>
            Det är redan för sent, men det går nog att ordna. Försvarsministern
            har möjlighet att i dag i kammaren klara ut hur det skall vara.
            Det är viktigt att försvarsindustrin får ett besked, inte minst
            för att det sker förberedelser för en möjlig export av systemet.
          </note>
          <note>
            En förutsättning är att systemet finns och utvecklas i
          </note>
          <note>
            Sverige, annars tror jag att det blir för svårt med en satsning
            på export.
          </note>
          <note>
            Nu skall man avvakta ÖB:s planeringsram som skall läggas fram
            under sommaren. Om robotsystemet
          </note>
          <note>
            Bamse inte kommer att finnas med, gäller inte statsrådet Sahlins
            ord från den 1 maj i Karlskoga om huvuddelen av de 700 miljoner
            kronorna? Det vore värdefullt om försvarsministern tog tillfället
            i akt i dag att svara. Det vore bra för regeringen, för Bofors
            och för Sveriges försvar.
          </note>
          <note type="speaker">
            Anf. 102 OLA KARLSSON (m):
          </note>
          <note>
            Fru talman! Tilltron till politiken skadas när ett statsråd i
            en berörd ort ger ett besked om att huvuddelen av pengarna skall
            hamna i Karlskoga och man får brist på besked i andra sammanhang
            från andra statsråd när de refererar precis samma regeringsbeslut.
            Tilltron till politiken skadas faktiskt av den här typen av dubbla
            budskap. Bristen på besked och dubbla budskap skadar möjligheterna
            att få de mycket duktiga, skickliga, kompetenta ingenjörerna i
            Karlskoga att stanna kvar så att projektet kan fullföljas.
          </note>
          <note>
            Att inte fortsätta med serieförberedelser av Bamse innebär kapitalförstöring.
            I så fall har vi slängt 2
          </note>
          <note>
            miljarder i sjön. Det innebär förödelse av nödvändig kompetens.
            Det innebär förlorade exportintäkter. Och det viktigaste av allt:
            Det innebär försämrade och svagare möjligheter att försvara vårt
            land.
          </note>
          <note>
            Vi behöver ett starkt luftvärn i framtiden. Vi kommer att behöva
            ett ännu starkare luftvärn för att klara vårt basförsvar, för
            att klara JAS-systemet, för att klara alla de samhällsviktiga
            funktioner vi har. Vi ser i Jugoslavien och Kosovo hur lätt det
            är att slå ut dem i ett samhälle utan bra luftvärn.
          </note>
          <note>
            Herr statsråd! Se till att ge goda, snabba och positiva besked
            för alla dem som jobbar med Bamsesystemet.
          </note>
          <note>
            Anf. 103 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Beträffande Viking vill jag säga att det är klart
            att det är en utmaning eller ett dilemma att
          </note>
          <note>
            Sverige nu har tre alldeles nya fartyg, där det visar sig att
            livslängden för dessa fartyg antagligen kommer att vara längre
            än vad man tidigare utgått från. Och nog måste man ha som sin
            grundval en föreställning om efterfrågan av stridskrafter när
            man bedömer de industriella frågeställningarna.
          </note>
          <note>
            Jag vill också nämna att i Danmark förhandlar regeringen med
            de borgerliga i Folketinget om frågan om ifall Danmark skall ha
            ett ubåtsvapen och, i så fall, om Danmark skall vara kvar i Viking.
            I den norska regeringens materielplan framåt ligger inga pengar
            avsatta för anskaffning av ubåtar. Norska regeringen har för övrigt
            i dagarna tillsatt en helt ny försvarskommission för att gå igenom
            det norska försvaret.
          </note>
          <note>
            Det betyder att vi i mycket hög utsträckning är i behov av samverkan
            med våra nordiska grannar för frågan om fortsatt svensk ubåtsförmåga
            av det paradoxala skälet att vi just nu sitter med en synnerligen
            högmodern ubåtskapacitet.
          </note>
          <note>
            Vi har också sedan december haft en serie överläggningar med
            företag i försvarsindustrin. Det har varit positiv respons för
            de önskemål jag uttryckte, att det skall vara möjligt att hitta
            former för att skjuta på betalningar och leveranser i nuet på
            det att vi skall kunna klara utvecklingsprojekt i framtiden.
          </note>
          <note>
            De formella förhandlingarna förs av Försvarets materielverk.
            Jag kan säga att det är en mycket viktig del som ÖB nu kan väga
            in, så att ÖB kan se vad det finns för utrymme för olika materielutvecklingar
            inom de ramar som ÖB har fått av regeringen. Industriförhandlingarna
            gör det möjligt att få en inriktning på materielanslagets användning
            som gör att vi fortsatt kommer att ligga i teknologisk och industriell
            toppnivå i många hänseenden.
          </note>
          <note>
            Behovet av luftvärn i kombination med andra luftstridskrafter
            är en viktig del i både ÖB:s förslag och det som har varit regeringens
            utgångspunkter i kontrollstationspropositionen. Den exakta avvägningen
            mellan olika luftvärnsräckviddssystem och flygstridskrafternas
            förmåga att bekämpa t.ex. den typ av missiler som finns i moderna
            nutida krig är ett arbete som pågår i Försvarsdepartementet i
            samspel med berörda myndigheter, och vi kommer att fortsätta det.
            Jag räknar med att vi får ett gott underlag för detta när
          </note>
          <note>
            ÖB:s materielplan kommer.
          </note>
          <note>
            Låt mig slutligen säga att de pengar som regeringen gett ÖB som
            ny planeringsram kommer att underlätta för materielsystem under
            de kommande budgetåren. Det kommer att kunna underlätta för omställningsprocesser
            och för utvecklingsprocesser också inom Karlskoga och de delar
            av Celsiuskoncernen som där är verksamma.
          </note>
          <note type="speaker">
            Anf. 104 JEPPE JOHNSSON (m):
          </note>
          <note>
            Fru talman! Den bästa förutsättningen för att samarbetet om den
            nya generationens ubåtar skall gå väl och fungera är naturligtvis
            att vi själva vet vad vi vill.
          </note>
          <note>
            I framtiden hoppas jag att vi har möjlighet att exportera en
            hel del av våra ubåtar. Intressenter finns. Vi har redan i dag
            ett samarbete med Singapore som tar hand om äldre ubåtar. Polen
            har visat intresse.
          </note>
          <note>
            Fru talman! Min andra delfråga till ministern lyder så här: Ämnar
            ministern driva frågan om gemensamma exportregler för försvarsmateriel
            inom EU?
          </note>
          <note>
            Den har jag fått svar på.
          </note>
          <note>
            Om jag förstår försvarsministern rätt antyder ministern att det
            i så fall skall vara på våra villkor. Jag citerar ur ministerns
            svar: "En svensk målsättning därvidlag är att uppnå ett resultat
            inom ramen för befintliga svenska riktlinjer för krigsmaterielexport.
          </note>
          <note>
            Förhoppningsvis kan förslagen ha relevans även för övriga EU-länder."
          </note>
          <note>
            Fru talman! Min egen uppfattning är att om vår egen frihet är
            värd att försvara måste detsamma gälla för andra demokratiskt
            styrda länder.
          </note>
          <note>
            Fru talman! Anser försvarsministern att övriga
          </note>
          <note>
            EU-länder, t.ex. de som ministern räknar upp i sitt svar - Frankrike,
            Italien, Spanien, Storbritannien,
          </note>
          <note>
            Tyskland - har acceptabla regler då det gäller export av försvarsmateriel?
            Är ministern beredd att försöka komma fram till gemensamma exportregler,
            även om
          </note>
          <note>
            Sverige får göra eftergifter på någon eller några punkter?
          </note>
          <note type="speaker">
            Anf. 105 ROY HANSSON (m):
          </note>
          <note>
            Fru talman! I mitt avslutande inlägg skall jag inleda med en
            kommentar. Det tycks vara så att den socialdemokratiska regeringen
            i Danmark är visare än den svenska regeringen eftersom danskarna
            väljer att förhandla med de borgerliga partierna. Hade man gjort
            det här i Sverige hade vi inte haft det här bekymret.
          </note>
          <note>
            Det var ju bra att försvarsministern pekade på att luftvärnssystem
            är viktiga för luftförsvaret. Det tycker tydligen ÖB också eftersom
            det framgår på s. 35
          </note>
          <note>
            och 52 i det underlag som lämnades den 19 maj. Jag beklagar att
            det här inte är utklarat långt tidigare. Det hade underlättat
            om beslutet hade kommit i budgetpropositionen i höstas. Då hade
            vi inte haft den här tvehågsenheten. Då hade industrin vetat vad
            man skulle göra. Man hade kunnat planera långsiktigt och man hade
            inte riskerat att pengarna, som Ola Karlsson sade, hade kastats
            i sjön.
          </note>
          <note>
            Jag är övertygad om att försvarsministern vet vad som står i
            de handlingar som lämnades den 19 maj, att det materielsystem
            vi nu talar om inte finns uppräknat på listan över det som skall
            anskaffas. Det finns under det som skall övervägas senare. Det
            är det som just nu är bekymret. Det är det senare övervägandet,
            som nu blir.
          </note>
          <note>
            Jag tycker då att det är något anmärkningsvärt att en regeringsledamot
            den 1 maj kan uttrycka sig på ett helt annat sätt än vad som tydligen
            är regeringens politik.
          </note>
          <note>
            Jag hade hoppats att vi i dag här av försvarsministern skulle
            ha fått bekräftat att det som en regeringsledamot sade för ungefär
            14 dagar sedan skulle stå fast. Men jag kan nu konstatera att
            så inte är fallet.
          </note>
          <note>
            De anställda i Karlskoga måste fortsätta att vänta och ge sig
            till tåls i tveksamheten.
          </note>
          <note>
            Anf. 106 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Jag anser att den samverkan som vi har inlett inom
            den s.k. sexnationskretsen - EU-
          </note>
          <note>
            länder - har fått en god förutsättning genom att det under det
            brittiska ordförandeskapet i EU, med den nya Labourregeringen
            vid makten, var möjligt att genomföra denna code of conduct. Den
            ger regeringarna en möjlighet att tillämpa sina i och för sig
            rätt likformiga regelverk under samspel, och därmed också med
            ökat förtroende länderna emellan.
          </note>
          <note>
            I LOI-arbetet, som skall redovisas i sommar, anser jag att en
            gemensam tillämpning av de i och för sig rätt likartade regler
            som finns när det gäller export av krigsmateriel till tredje land
            är en mycket betydelsefull del. Och jag har hittills sett det
            arbete som bedrivits på tjänstemannanivå som framgångsrikt.
          </note>
          <note>
            Får jag också säga till Roy Hansson att när man går igenom det
            som är öppet i 19 maj-underlaget, och som skall vara möjligt att
            fylla med innehåll till den
          </note>
          <note>
            15 juni, är det betydelsefullt att se att både överbefälhavaren
            i sina förslag och regering och riksdag i verkligheten får en
            större handlingsfrihet ju mer av olika materielsystem som avvägs
            vid ett och samma tillfälle samfällt av honom och av oss.
          </note>
          <note>
            Jag har under dessa månader agerat med en genomgående strävan:
            Skjut fram så mycket som det över huvud taget går på det att vi
            kan göra en så rationell avvägning som möjligt totalt sett. Endast
            i de fall där det har varit alldeles uppenbart att det har varit
            kritiskt i fråga om tiden har jag velat låta vissa projekt gå
            före.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1998/99:308 om havsövervakning i
            Östersjön
          </note>
          <note>
            Anf. 107 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Roy Hansson har frågat mig om jag avser verka för
            ett utökat samarbete och informationsutbyte mellan de strandägande
            nationerna runt
          </note>
          <note>
            Östersjön samt att masterna till radarstation PS 15 på norra
            och södra Gotland bibehålls i syfte att möjliggöra en effektiv
            sjöövervakning runt Gotland.
          </note>
          <note>
            PS 15 har ersatts av en ny transportabel radarstation, PS 870-systemet.
            Dessa radarstationer är monterade på nya master på varierande
            höjder, med en maxhöjd på 24 meter. PS 870-systemet skall i nära
            framtid kompletteras med det flygburna radarsystemet FSR 890.
            På det sättet kommer Försvarsmakten att kunna täcka större ytor
            än med PS 15-systemet.
          </note>
          <note>
            Roy Hanssons fråga berör själva masten till
          </note>
          <note>
            PS 15, som på grund av sin höjd redan i dagsläget utnyttjas som
            plattform av flera intressenter, däribland civila operatörer.
            Roy Hansson menar att masterna på norra och södra Gotland, med
            transmission, sambandsmateriel och reservkraft, borde kunna få
            vara kvar som stöd för alternativa sensorlösningar på sikt.
          </note>
          <note>
            Demonteringen av masterna planeras påbörjas i år. Tanken är att
            nederdelen, ca 50 meter, av flertalet master kommer att få stå
            kvar som plattform för antenner av annat slag, t.ex. för det civila
            mobiltelefonnätet.
          </note>
          <note>
            I interpellationen efterfrågas även om jag avser att verka för
            ett utökat samarbete och informationsutbyte mellan Östersjönationerna.
          </note>
          <note>
            Redan nu sker en livaktig informationsöverföring och ett kunskapsutbyte
            rörande säkerhets- och försvarspolitiska frågor, och självfallet
            även inom andra områden, mellan nationerna kring Östersjön. Bl.a.
          </note>
          <note>
            kan nämnas att de nordiska försvarsministrarna träffas minst
            två gånger per år, och den nordisk-baltiska försvarsministerkretsen
            möts minst en gång per år.
          </note>
          <note>
            Vidare hålls kontinuerlig kontakt med samtliga Östersjönationer
            bl.a. genom bilaterala möten på olika nivåer när behov finns.
          </note>
          <note>
            Sverige har även sedan 1993 bidragit med totalt
          </note>
          <note>
            40 miljoner kronor för upprättande av sjöbevakningssystem i Estland,
            Lettland och Litauen. Syftet med systemen är bl.a. att förbättra
            sjösäkerheten, assistera vid sjöräddning samt motverka illegal
            handel.
          </note>
          <note>
            På myndighetsnivå har t.ex. kustbevakningen ett omfattande och
            växande samarbete med flertalet av
          </note>
          <note>
            Östersjöns strandstater. Ett kontinuerligt informationsutbyte
            sker inom ramen för Baltic Sea Regional
          </note>
          <note>
            Border Control Cooperation Conference. Kustbevakningen deltar
            även i Helsingforskommissionens arbete för att bekämpa olje- och
            kemikalieutsläpp till sjöss. Inom ramen för Östersjösamarbetet
            deltar även kustbevakningen, tullen, polisen och åklagarväsendet
            i den s.k. Task Force on Combatting Organized Crime in the Baltic
            Sea Region för bekämpning av bl.a.
          </note>
          <note>
            varu- och personsmuggling.
          </note>
          <note>
            Detta med ett än mer utvecklat samarbete och informationsutbyte
            med de strandägande nationerna kring Östersjön är frågor som för
            närvarande bereds inom Regeringskansliet och med ansvariga myndigheter.
          </note>
          <note>
            Jag anser att ett utökat samarbete och informationsutbyte mellan
            Östersjönationerna är mycket positivt under förutsättning att
            det är förenligt med
          </note>
          <note>
            Sveriges militära alliansfrihet såsom den definieras i regeringens
            proposition 1998/99:74 Förändrad omvärld - omdanat försvar.
          </note>
          <note type="speaker">
            Anf. 108 ROY HANSSON (m):
          </note>
          <note>
            Fru talman! Jag tackar försvarsministern för svaret på den här
            interpellationen. Det är som det sades i svaret. På norra och
            södra Gotland finns två höga master där det för närvarande finns
            PS 15-stationer monterade. Nu planerar man att ta bort de här
            sensorerna, och det är rimligt. De är omoderna, och livslängden
            är begränsad. Men som framgår av interpellationen planeras även
            att ta bort masterna. Det tycker jag är mindre rimligt, i varje
            fall innan det finns ersättning för masterna.
          </note>
          <note>
            Alla vet att om man skall övervaka är det nödvändigt att komma
            högt om man skall ha lång räckvidd.
          </note>
          <note>
            Det här med att nederdelen skall behållas är nog bra, bl.a. för
            de civila antennsystem som finns i masterna.
          </note>
          <note>
            Men man undrar: Varför då inte hela? Vi vet ju alla att det är
            höjden som behövs om man skall ha en rimlig räckvidd.
          </note>
          <note>
            Sedan kan jag konstatera att svaret inte är fullt ut korrekt.
            PS 870-systemet kan inte ersätta det hela, och skälet är att masterna
            där inte är så höga. Dessutom är driftstiden mer begränsad. Man
            har alltså inte samma räckvidd med det radarsystemet. Det hänvisas
            också till den flygburna radarstationen 890. Den är nog bra när
            den är i luften. Men den är som sagt inte ständigt i luften. Om
            vi skall sköta övervakningen krävs det ständig övervakning, och
            det kan man alltså inte ha med 890.
          </note>
          <note>
            Jag tycker att svaret är bra när det gäller ökat samarbete. Åtgärderna
            är viktiga och riktiga. Det har jag absolut inget att erinra mot.
            Det är utmärkt. Jag kommer ju från Gotland, och där är vi vana
            vid det här samarbetet i Östersjön. Det är naturligtvis rejält
            positivt. Men skall det här vara möjligt krävs det att det finns
            sensorer som kan klara detta. De måste vara placerade högt för
            att man skall få en rimlig räckvidd.
          </note>
          <note>
            Då måste det vara fel att korta befintliga master, i vart fall
            innan man har byggt upp någon ny ersättning.
          </note>
          <note>
            Detta är viktigt för försvarsändamål. En väsentlig del för försvaret
            är att hävda svensk integritet, att kunna upptäcka och ingripa
            på svenskt territorium.
          </note>
          <note>
            För detta krävs det kontinuerlig radarövervakning.
          </note>
          <note>
            Det klarar man inte med flygburet system, och PS
          </note>
          <note>
            870-systemet täcker inte hela det svenska territoriet.
          </note>
          <note>
            Österjöområdet är särskilt utpekat, och det kommer sannolikt
            att öka i betydelse. Då rimmar det illa att nu begränsa våra möjligheter
            att övervaka vårt område.
          </note>
          <note>
            Det talas också om att vi har behov av ökning av sjötrafikkontrollen
            - detta i samverkan med andra strandstater. Så är det också. Trafiken
            kommer att öka, och därför kommer detta behov att öka. Men då
            måste det som sagt finnas en förutsättning för att göra det.
          </note>
          <note>
            Miljöövervakningen är också en väsentlig del som kommer nu. Jag
            hoppas att vi alla är rädda om vår östersjö. Även där finns det
            behov av att följa sjötrafiken, och det gör man genom att ha sensorer
            så placerade att man kan göra det. Sist men inte minst gäller
            det naturligtvis sjöräddningen. Då är det också viktigt att man
            kan leda detta från sensorer som kan se hela området med radar.
          </note>
          <note>
            Mot denna bakgrund tycks det mig vara mindre välbetänkt att ta
            ned masterna eller korta de master som redan i dag finns. Den
            inriktning som anvisas i svaret är inte bra.
          </note>
          <note>
            Jag skulle vara tacksam om försvarsministern kunde meddela här
            i dag att man åter skulle studera frågan. Kan det vara så att
            delar av försvaret för att spara pengar inte har totalbilden för
            samhällsekonomin klar för sig utan tar sin bit, medan övriga delar
            av samhället kanske måste göra kostbara investeringar för att
            bygga upp motsvarande mastsystem för att
          </note>
          <note>
            Sverige skall kunna klara sina internationella åtaganden?
          </note>
          <note>
            Är försvarsministern beredd att låta studera frågan ytterligare
            en gång?
          </note>
          <note>
            Anf. 109 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Det var vänligt att Roy Hansson i sitt förra inlägg
            presenterade sin djupa kunnighet som luftvärnsofficer. Jag har
            respekt för att Roy Hansson har kunskaper som inte jag har i denna
            diskussionsförutsättning.
          </note>
          <note>
            Jag vill säga att jag är tacksam för de uppskattande orden om
            att vi strävar efter att öka möjligheterna till samarbete i Östersjöområdet,
            både beträffande havs- och luftövervakningen. Frågeställningarna
            är naturligtvis ganska komplexa ändå när man bygger samman olika
            länders övervakningssystem i s.k. realtid.
          </note>
          <note>
            Låt mig bara säga att i det underlag som jag har fått från myndigheten,
            Försvarsmakten, inför denna debatt menar man att ersättningen
            för det hittillsvarande 15-systemet kompletterat med planerade
            ytspaningssensorer ger fullgod täckning för uppföljning av såväl
            luft- som sjöfarkoster.
          </note>
          <note>
            Man menar också från Försvarsmaktens sida att det följaktligen
            är riktigt att genomföra både den stängning av 15-systemet som
            har skett och den delvisa demonteringen av master m.m.
          </note>
          <note>
            Jag kan också nämna, vilket Roy Hansson är klar över, att masterna
            delvis kommer att vara kvar. Det förekommer överläggningar mellan
            andra operatörer som är intresserade av att använda dem. Och där
            deltar för övrigt också Försvarsmakten. Att masterna kommer att
            kunna användas för behov av antenner och sensorer är klart. Men
            i det underlag som jag har fått är Försvarsmaktens uppfattning
            att övergången till det nya systemet kompletterat med det flygburna
            systemet är en fullgod uppföljning av det övervakningsbehov som
            Sverige har.
          </note>
          <note type="speaker">
            Anf. 110 ROY HANSSON (m):
          </note>
          <note>
            Fru talman! Försvarsministern kanske borde ha utvecklat varudeklarationen
            även i denna fråga. Det var nämligen så att jag 1985-1990 arbetade
            i MKG
          </note>
          <note>
            sektion 1, där även sjöövervakningen är, så jag kan även detta
            ganska hyggligt. Ibland går vakthavande befäl 20 dygn per år.
            Jag har därför under många nätter tittat på de radarbilder som
            vi nu talar om.
          </note>
          <note>
            Jag kan påstå att det system som nu finns fungerar alldeles utmärkt.
            Det leds från MKG:s sjöcentral där man har övervakning av svenskt
            territorium och en bit därutöver. Men det är på grund av att dessa
            master som är 100 meter höga finns på norra och södra Gotland.
            Det är den radarbild som finns och som gör att man kan leda övervakning,
            sjöräddning och miljöövervakning. Och det är kontinuerlig radarövervakning.
          </note>
          <note>
            Varken det som står i svaret eller som försvarsministern sade
            är korrekt, att det kan övertas av de två
          </note>
          <note>
            870-stationerna. De finns på norra och södra Gotland, men då
            är det fråga om väsentligt lägre master. De täcker området norr
            om Gotland och söder om Gotland. Men mitt på såväl i öster som
            väster finns det ingen täckning från dessa stationer. Under min
            tjänstgöring hade jag ett uppdrag att studera detta. Man skulle
            få en någorlunda hygglig täckning på östra
          </note>
          <note>
            Gotland om man placerade en på Östergarnslandet.
          </note>
          <note>
            Då skulle man klara norr, söder och öster, men inte väster. Och
            såvitt jag vet finns det inga planer på att upprätta ytterligare
            en 870-station, utan när man stänger dessa stationer kommer det
            att bli en glipa.
          </note>
          <note>
            Och radarövervakningen från luften är inte till fyllest eftersom
            den inte sker kontinuerligt. Jag har lite svårt att förstå vitsen
            med att man skall sänka masterna från 100 till 50 meter. Då har
            man ju definitivt avhänt sig möjligheterna att få upp en sensor
            på tillräckligt hög höjd.
          </note>
          <note>
            Jag tror fortfarande att det är ett sätt för en del av försvaret
            att göra en besparing, en besparing som inte är sammanvägd med
            övriga delar av försvaret eller samhället. Det tycker jag nog
            är en dålig besparing, och jag hade hoppats att försvarsministern
            här skulle meddela att man var beredd att studera denna fråga
            ytterligare en gång.
          </note>
          <note>
            Anf. 111 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Självklart kan jag inte kommentera i detalj mot den
            insiktsfulla orientering som Roy Hansson har, eftersom han har
            varit professionellt verksam inom luftförsvaret på Gotland. Jag
            tycker att det har varit intressant för mig att få lyssna på hur
            Roy Hansson menar att andra avvägningar kunde ha gjorts inom Försvarsmakten.
            Och en sådan här interpellationsdebatt kan verkligen innebära
            att försvarsministern får höra och lära sig och får se på problemställningar
            med andra ögon. Därigenom är jag tacksam för att Roy Hansson varit
            i tillfälle att ge mig en annan bild av avvägningarna inom Försvarsmakten.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 1998/99:218 om kompetenscentrum för
            forskning om biverkningarna av dentala material
          </note>
          <note type="speaker">
            Anf. 112 Socialminister LARS ENGQVIST (s):
          </note>
          <note>
            Fru talman! Rigmor Ahlstedt har frågat mig vilken åtgärd jag
            avser vidta för att ett kompetenscentrum för biverkningar av dentala
            material skall realiseras.
          </note>
          <note>
            Regeringen föreslog i propositionen om reformerat tandvårdsstöd
            att ekonomiskt stöd skulle utges till två kompetenscentrum för
            sällsynta medicinska och odontologiska tillstånd hos patienterna.
          </note>
          <note>
            Målen för dessa kunskapscentrum är att samla, dokumentera och
            öka kunskapen inom sina ämnesområden och sprida den kunskapen
            till olika personalgrupper, bl.a. läkare, tandläkare och andra
            personalgrupper inom vården. Båda kunskapscentrumen arbetar över
            ett mycket brett fält och har tillgång till bl.a. internationella
            databaser. De är en resurs inte bara för vårdgivarna utan även
            för brukare och patientföreningar.
          </note>
          <note>
            För båda dessa kompetenscentrum har medel avsatts under utgiftsområde
            9 i budgetpropositionen för innevarande budgetår. Forskning bedrivs
            i anslutning till centrumen men finansieras i annan ordning. Kostnader
            för klinisk behandling av patienterna bärs av respektive huvudman.
          </note>
          <note>
            Socialutskottet uttalade sig positivt till regeringens förslag
            vid behandlingen av propositionen och konstaterade samtidigt att
            det kunde finnas behov av ytterligare kompetenscentrum. Enligt
            utskottet borde regeringen överväga om ett kompetenscentrum med
            inriktning på dentala material borde inrättas och skulle då beakta
            vad arbetsmarknadsutskottet uttalade om lokalisering.
          </note>
          <note>
            Regeringen har uppdragit åt Socialstyrelsen att utreda om behov
            finns av ytterligare kompetenscentrum inom tandvården utöver de
            centrum som aviserats i propositionen.
          </note>
          <note>
            Socialstyrelsen skall lämna förslag om hur ett kompetenscentrum
            för dentala material skall kunna utformas för att ge stöd till
            olika vårdgivare inom tandvården när det gäller att välja lämpligt
            dentalt material eller andra ersättningar för förlorad tandsubstans
            och var detta kompetenscentrum kan förläggas.
          </note>
          <note>
            Kompetenscentrumet skall kunna ge information, utbildning, konsultation
            och handledning inom området. Centrumet skall vidare svara för
            den information som bör vara samlad nationellt och komplettera
            olika regionala och lokala satsningar. Det skall dessutom kunna
            vara en resurs även för patienter och patientföreningar.
          </note>
          <note>
            Socialstyrelsen skall lämna förslag om vilken eller vilka verksamheter
            som bör erhålla ekonomiskt stöd samt hur stort stödet bör vara.
            Stödet skall inte innefatta den kliniska behandlingen av patienterna.
          </note>
          <note>
            Förslagen skall rymmas inom ramen för återstående medel för kompetenscentrum,
            dvs. 5 miljoner kronor. Samråd förutsätts ske med företrädare
            för vårdgivarna och berörda patientorganisationer.
          </note>
          <note>
            Socialstyrelsens uppdrag redovisades häromdagen till regeringen.
          </note>
          <note type="speaker">
            Anf. 113 RIGMOR AHLSTEDT (c):
          </note>
          <note>
            Fru talman! Jag tackar socialministern för svaret på min interpellation
            och möjligheten att föra ett samtal med ansvarig minister om ett
            mycket angeläget ämne.
          </note>
          <note>
            Anledningen till att jag har begärt denna debatt är att jag är
            en av många som under flera år har uppmärksammat problemet med
            biverkningar som människor får bl.a. av amalgamfyllningar. Jag
            tror att vi alla har någon i vår närhet som drabbats av detta.
            Jag hoppas också att vi alla har sett positiva resultat när tänder
            har sanerats.
          </note>
          <note>
            Vi som har motionerat i detta ämne har också begärt och påpekat
            fördelarna med ett kompetenscentrum med inriktning på biverkningar
            av dentala material. Man borde ta till vara den verksamhet och
            det kunnande som finns vid Akademiska sjukhuset i
          </note>
          <note>
            Uppsala.
          </note>
          <note>
            Jag vill på nytt upprepa att det är oerhört viktigt att man också
            har en medicinsk forskning och en medicinsk kontroll kring generella
            biverkningar av tandvårdsmaterial.
          </note>
          <note>
            Riksdagen har gjort ett tillkännagivande till regeringen om att
            regeringen bör överväga frågan om att inrätta ett kompetenscenter
            för biverkningar av dentala material. Det tillkännagivandet gjorde
            riksdagen med anledning av våra motioner. Vi motionärer var naturligtvis
            nöjda med det och hoppades mycket på detta.
          </note>
          <note>
            När jag nu tar del av socialministerns svar blir jag besviken.
            Åtminstone inledningsvis har jag inte fått ett klart svar på frågan
            om regeringen verkligen har gjort det som riksdagen begärt. Än
            en gång undrar jag: Vilken åtgärd har socialministern vidtagit
            för att ett kompetenscenter för biverkningar av dentala material
            skall realiseras?
          </note>
          <note>
            Socialstyrelsen har fått ett uppdrag av regeringen, och ministern
            talar om att en rapport har avgivits till regeringen. Vad har
            man rapporterat? Finns det som riksdagen beställt med?
          </note>
          <note type="speaker">
            Anf. 114 Socialminister LARS ENGQVIST (s):
          </note>
          <note>
            Fru talman! Rigmor Ahlstedt kan mycket väl ta del av Socialstyrelsens
            rapport, som alltså lämnades häromdagen - detta som ett uppdrag
            med anledning av riksdagens beslut. Nu skall Socialstyrelsens
            rapport beredas i vanlig ordning. Sedan skall beslut fattas; just
            för att följa upp riksdagens beslut med anledning av motionerna.
          </note>
          <note type="speaker">
            Anf. 115 RIGMOR AHLSTEDT (c):
          </note>
          <note>
            Fru talman! Kan jag utifrån det svaret göra tolkningen att ministern
            verkligen ser över det beslut som fattats i riksdagen, att han
            tar till sig det som han har sagt om att man skall se över möjligheten
            att inrätta ett centrum för just biverkningar av dentala material?
          </note>
          <note>
            Jag läste en gång juridik och därför kan jag säga att "bör" tolkas
            mycket skarpt i sådana här sammanhang, nämligen som skall.
          </note>
          <note>
            Sedan skulle jag vilja föra med några tankar till socialministern
            inför behandlingen i framtiden. Den främsta orsaken till att vi
            blir sjuka härrör inte från den yttre miljön, att någon slår oss
            eller så. I stället härrör den från den inre miljön, hur vi har
            blivit behandlade. Dessutom handlar det om mycket av det som vi
            får i oss. Människokroppen har trots allt ett förhållandevis kraftfullt
            försvar mot yttre angrepp.
          </note>
          <note>
            Men när angreppet kommer inuti kroppen bryts man ned. Vi i Centerpartiet
            påtalar detta gång på gång. Det gäller alltså farorna med gifterna
            i maten men också den fråga som det handlar om här - gifter i
            material som används i människokroppen, t.ex. amalgam.
          </note>
          <note>
            Kvicksilver som lösgörs angriper de innersta delarna av oss och
            kvicksilver är oerhört giftigt. Det är för mig en självklarhet
            att vi inte borde ha det i munnen. Det är således inte alls underligt
            att vi även begär att vi skall ha förbud mot användning av amalgam
            i Sverige. Jag har tidigare tagit upp detta i en fråga till ministern
            och fick också då svaret att man tittar på saken. Oftast får man
            just svaret att man tittar på saken. Men det måste också komma
            ett beslut så att vi kommer fram här. Jag kunde inte låta bli
            - det var alltför frestande - att även ta upp frågan i dagens
            debatt. Det här går onekligen hand i hand med forskningen kring
            biverkningar av tandmaterialen.
          </note>
          <note>
            Vi måste nu få ett forskningscentrum kring biverkningarna som
            staten ställer sig bakom. Det är ett erkännande av och det skapar
            respekt för en forskning som är oerhört betydelsefull för oss
            alla. I dag finns inte den respekten.
          </note>
          <note>
            Till sist skulle jag än en gång vilja uppmana socialministern
            att - jag förmodar att ministern har läst alla motionerna i det
            här ärendet - se till att riksdagens beslut verkligen verkställs.
            Trots att amalgamfrågan diskuterats i mer än 20 år har ingen myndighet
            eller forskningsinstitution haft något övergripande ansvar för
            att så att säga föra kunskapläget framåt.
          </note>
          <note>
            Det är hög tid att det uppdraget ges.
          </note>
          <note type="speaker">
            Anf. 116 Socialminister LARS ENGQVIST (s):
          </note>
          <note>
            Fru talman! Jag kan bara än en gång upprepa att regeringen med
            anledning av riksdagens beslut gett
          </note>
          <note>
            Socialstyrelsen i uppdrag att utreda frågan och att lämna ett
            förslag till ett kompetenscentrum. Förslaget har nu kommit och
            bereds i Regeringskansliet, med sikte på att också beslut fattas.
          </note>
          <note type="speaker">
            Anf. 117 RIGMOR AHLSTEDT (c):
          </note>
          <note>
            Fru talman! Jag har förstått det. Men fortfarande säger ministern
            att man fått uppdraget att utreda möjligheterna till ett kompetenscenter,
            icke ett kompetenscenter för biverkningar av dentala material.
            Det är ju det som är det viktiga med det beslut som riksdagen
            har fattat. Man får inte glömma bort att det här skall handla
            om biverkningar av dentala material. Jag undrar om ministern trycker
            också på det.
          </note>
          <note type="speaker">
            Anf. 118 Socialminister LARS ENGQVIST (s):
          </note>
          <note>
            Fru talman! Uppdraget till Socialstyrelsen handlar om dentala
            material och självklart också om biverkningarna av dentala material;
            annars vore det ju ingen poäng med ett kompetenscentrum.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1998/99:230 om hörselskadades situation
          </note>
          <note type="speaker">
            Anf. 119 Socialminister LARS ENGQVIST (s):
          </note>
          <note>
            Fru talman! Barbro Westerholm har frågat mig vilka åtgärder regeringen
            kan tänka sig att vidta för att förbättra de hörselskadades situation.
          </note>
          <note>
            Den 1 januari 1994 trädde en handikappreform i kraft för att
            förbättra stöd och service för personer med funktionshinder. Reformen
            innebar bl.a. att det i hälso- och sjukvårdslagen infördes ett
            stadgande om sjukvårdshuvudmännens ansvar för habilitering, rehabilitering
            och hjälpmedel för funktionshindrade samt, för landstingens del,
            tolktjänst för döva. Inom ramen för reformen beslutade riksdagen
            om ett tidsbegränsat statligt stimulansbidrag för rehabilitering
            och habilitering om totalt 1,4 miljarder kronor under en fyraårsperiod.
          </note>
          <note>
            Syftet med stimulansbidraget var att påskynda utvecklingen av
            habilitering och rehabilitering samt att minska ojämnheterna över
            landet och mellan olika grupper när det gäller tillgången till
            insatser. Stimulansbidraget avsågs att användas för att bygga
            upp eller vidareutveckla verksamheter som långsiktigt skall finansieras
            av sjukvårdshuvudmännen.
          </note>
          <note>
            Socialstyrelsen fick regeringens uppdrag att följa upp och utvärdera
            stimulansbidraget. I sin slutrapport gjorde Socialstyrelsen bedömningen
            att bidraget åstadkommit en fokusering av intresset för och en
            ökad medvetenhet om behov och nytta av habilitering och rehabilitering
            men också att det fortfarande finns brister. Beträffande hörselområdet
            konstaterade styrelsen att ett problem är den på sina håll alltför
            långa väntetiden och att undersökningar visar att det råder stora
            ojämnheter över landet för hörselskadade när det gäller väntetider,
            kostnader och villkor inom hörselvården.
          </note>
          <note>
            Som en del av handikappreformen anslog riksdagen dessutom 100
            miljoner kronor under åren 1994-
          </note>
          <note>
            1997 till kompetensutveckling inom hjälpmedelsverksamheten. Dåvarande
            Handikappinstitutet, som ansvarade för fördelningen av medlen,
            har genomfört en utvärdering av projekten. När det gäller resultaten
            av projekt som rör hörselskadade/döva framhöll institutet bl.a.
            att en omfattande metodutveckling skett för hörapparatanpassning
            och att resultaten på sikt bör få stor nationell betydelse. Handikappinstitutet
            konstaterade dock också att det finns ett behov av insatser för
            att förbättra situationen för äldre personer med hörselskador.
          </note>
          <note>
            Målet för hälso- och sjukvården är en god hälsa och en vård på
            lika villkor för hela befolkningen.
          </note>
          <note>
            Med det hälso- och sjukvårdssystem som vi har i vårt land är
            det i första hand en uppgift för sjukvårdshuvudmännen att så sker.
            Riksdagen beslutade dock år
          </note>
          <note>
            1997, på regeringens förslag, om riktlinjer för prioriteringar
            inom hälso- och sjukvården. Riktlinjerna skall vara ett stöd för
            sjukvårdshuvudmännen och de kliniskt verksamma att prioritera
            de mest angelägna behoven med bevarad kvalitet i vården och att
            låta mindre motiverade behov stå tillbaka om resurserna är otillräckliga.
          </note>
          <note>
            I syfte att belysa hur prioriteringsbesluten kan och bör tillämpas
            inom avgränsade områden görs särskilda kartläggningar av Socialstyrelsen.
            En kartläggning har gjorts som rör prioriteringar vid behandling
            av ofrivillig barnlöshet, och för närvarande pågår en liknande
            kartläggning som rör prioriteringar vid utprovning av hörapparat.
            Socialstyrelsen har i en enkät till landstingen undersökt bl.a.
            verksamhetens organisation, resursfördelning, kostnader, teknisk
            standard, väntetider samt vilka remisskrav som ställs.
          </note>
          <note>
            Sammanställningen av enkäten har ännu inte redovisats.
          </note>
          <note>
            Grunden för de handikappolitiska målen är att uppnå ett samhälle
            som är tillgängligt för alla, alltså även för personer med funktionshinder.
            Regeringen arbetar för närvarande på en nationell handlingsplan
            för handikappområdet. Planen skall utgå från FN:s standardregler
            för att tillförsäkra människor med funktionsnedsättning, t.ex.
            hörselskadade, delaktighet och jämlikhet. Handlingsplanen skall
            redovisa både läget inom olika samhällsområden och förslag till
            åtgärder på kort och lång sikt. Den kommer bland många områden
            att behandla tillgängligheten till vård och rehabilitering eftersom
            tillgången till vård och omsorg samt rehabilitering och hjälpmedel
            är särskilt viktig, och i många fall ett livsvillkor, för personer
            med funktionshinder. Handlingsplanen kommer när den är klar att
            föreläggas riksdagen.
          </note>
          <note>
            Sammanfattningsvis kan jag konstatera att det pågår aktiviteter
            för att se över situationen på området.
          </note>
          <note>
            Jag vill avvakta resultatet av dem innan jag tar ställning till
            ytterligare åtgärder.
          </note>
          <note type="speaker">
            Anf. 120 BARBRO WESTERHOLM (fp):
          </note>
          <note>
            Fru talman! Jag får tacka socialministern för svaret.
          </note>
          <note>
            Sedan kostnadsfriheten för hörapparater försvann, vilket sammanföll
            nära i tid med både handikappreformen och utvecklingen av nya
            hörapparater, ökade naturligtvis bekymren för hörselskadade.
          </note>
          <note>
            Det finns bra möjligheter till hjälp, men väntetider och kostnader
            är sådana i dag att alltför många får vänta alltför länge på hjälp
            eller kanske inte får någon hjälp. Detta är en kostnad bland flera
            - häromdagen diskuteras ju de ökade läkemedelskostnaderna - och
            det är sådant här som ökar den ekonomiska bördan för många människor.
          </note>
          <note>
            De hörselskadade är en stor grupp i Sverige. Man räknar med att
            de är 830 000-840 000. 21 000 är under 16 år och 405 000 över
            65 år.
          </note>
          <note>
            Hörselskadorna ökar, inte som man skulle tro bland de äldre utan
            faktiskt bland 40-talisterna. Varför vet man inte. Men det kommer
            alltså att bli ett ökat tryck på hjälp. Det är ett dolt handikapp
            som t.o.m. glöms bort ibland i folkhälsorapporter, trots att det
            är så många som drabbas. Det är möjligt att statistiken är en
            undervärdering av behovet, därför att en tredjedel av alla fall
            med klar hörselnedsättning var okända för husläkarna, trots att
            patienterna hade regelbunden kontakt med husläkaren.
          </note>
          <note>
            Hörselnedsättning är ett bekymmersamt handikapp, därför att det
            har ett starkt samband med minskat umgänge, isolering, nedstämdhet,
            oro, försämrade kognitiva funktioner, och man kan faktiskt drabbas
            av förföljseidéer därför att man inte uppfattar vad omgivningen
            säger. I England rekommenderas screening av hörsel vid husläkarbesök.
            Det finns en god dokumentation av värdet socialt, psykologiskt
            och medicinskt av hjälp vid tidig hörselnedsättning för äldre.
          </note>
          <note>
            Om de får en hörapparat och tekniska hjälpmedel i hemmet, förbättras
            deras situation högst avsevärt.
          </note>
          <note>
            Väntetiderna liksom kostnaderna här varierar avsevärt i landet,
            precis som vid in vitro-fertilisering, som socialministern och
            jag diskuterade här för några veckor sedan. Vi löper därmed risk
            för social dumpning, att det finns vissa landsting som det är
            bättre att tillhöra än andra. Så kan vi naturligtvis inte ha det.
          </note>
          <note>
            Vem är det som har ansvaret när man prioriterar bort vissa medicinska
            insatser som sker enligt vetenskap och beprövad erfarenhet? Det
            är en fråga som blir aktuell i detta sammanhang. Den aktualiserades
            också i går i ett helt sammanhang. Man diskuterar nämligen i Västsverige
            att kvinnor med framfall och urininkontinens inte längre skall
            få behandling för detta därför att det inte är prioriterat.
          </note>
          <note>
            Jag tror att det bara är pengabevis som tar skruv för att få
            fart på insatserna. Vi har ett behov av hälsoekonomiska bedömningar.
            Jag vill gärna höra socialministerns syn på möjligheten att genomföra
            sådana.
          </note>
          <note>
            Och när kommer handlingsplanen?
          </note>
          <note type="speaker">
            Anf. 121 HARALD BERGSTRÖM (kd):
          </note>
          <note>
            Fru talman! I svaret på interpellationen säger socialministern
            att grunden för de handikappolitiska målen är att uppnå ett samhälle
            som är tillgängligt för alla. Viktigt i detta sammanhang är alltså
            rehabilitering och hjälpmedel.
          </note>
          <note>
            Jag vill här föra in resonemanget om de handikappades situation
            på teckenspråket och betydelsen av ett språk. För att kunna fungera
            i ett samhälle och för att samhället skall vara tillgängligt för
            en person är ju språket av oerhörd vikt, dvs. att man kan tala
            och att man kan läsa. Vi hörde nyss Barbro Westerholm tala om
            hörselhjälpmedel.
          </note>
          <note>
            Den 18 november i fjol antog Europaparlamentet en resolution
            om att medlemsländerna skall erkänna teckenspråket som officiellt
            språk. Det visar sig att det är 4 av de 15 medlemsländerna som
            har erkänt teckenspråket som officiellt språk. Jag vet inte om
          </note>
          <note>
            Sverige har gjort det ännu. Jag ställer därför frågan till socialministern:
            Har vi gjort det, eller har vi inte gjort det?
          </note>
          <note>
            I referatet av resolutionen påpekar man att det finns sju olika
            texttelefonsystem som används inom den europeiska unionen. Det
            gör ju att det blir svårigheter för kommunikation över gränserna.
          </note>
          <note>
            Jag har t.ex. mycket goda vänner i Växjö som är mycket duktiga
            på schack. De har t.o.m. vunnit Europeiska mästerskapen i schack.
            Alltså umgås de över gränserna med hjälp av texttelefon och olika
            kommunikationsmedel.
          </note>
          <note>
            Vad skall vi göra för att hjälpa till i det här sammanhanget?
            Mina frågor handlar alltså för det första om teckenspråket som
            officiellt språk och för det andra om de hjälpmedel som behövs
            för dem som har ett lite allvarligare hörselhandikapp och som
            verkligen är i behov av ett språk.
          </note>
          <note type="speaker">
            Anf. 122 Socialminister LARS ENGQVIST (s):
          </note>
          <note>
            Fru talman! Arbetet med den nationella handlingsplanen för handikappolitiken
            pågår för fullt i
          </note>
          <note>
            Regeringskansliet. Vår avsikt är att kunna presentera planen
            i höst. Vi hoppas att vi skall kunna göra det ganska tidigt på
            hösten. Då får vi anledning att diskutera hela handikappolitiken
            och alla frågor som vi nu har diskuterat.
          </note>
          <note>
            Vi har, vilket ständigt återkommer i denna kammare, ett principiellt
            problem när det gäller sjukvården och ansvarsfrågorna. Vi kan
            i riksdagen ha uppfattningar om hur man prioriterar i Västra götaland
            och vara kritiska mot detta. Men det är hela tiden en avvägning
            när det gäller att behålla huvudmannaskapet i landstingen och
            att också låta sjukvårdshuvudmännen göra sina bedömningar utan
            att riksdagen fattar beslut.
          </note>
          <note>
            Jag tycker att det svenska systemet i allt väsentligt fungerar
            väl och att landstingen gör förnuftiga prioriteringar.
          </note>
          <note>
            Sedan måste jag för Harald Bergström alldeles uppriktigt erkänna
            att jag inte vet hur resolutionen har behandlats, så jag ber Harald
            Bergström att återkomma med frågan om hur vi har ställt oss till
            kravet på ett officiellt erkännande.
          </note>
          <note type="speaker">
            Anf. 123 BARBRO WESTERHOLM (fp):
          </note>
          <note>
            Fru talman! Det är oerhört viktigt att den nationella handlingsplanen
            kommer fram. Den har faktiskt bäring på nästa ämne, nämligen abortfrågan,
            för det handlar ju om vilket stöd vi kan ge funktionshindrade
            och vilka signaler vi sänder ut när det gäller möjligheter att
            leva med funktionshinder. Därför hoppas jag att det blir både
            bredd och djup i handlingsplanen.
          </note>
          <note>
            När det gäller frågan om prioriteringarna, som vi har tagit upp
            tidigare, är det en mycket bekymmersam fråga för dem som har det
            medicinska ansvaret. De befinner sig nu i en klämd sits. De kan
            inte leva upp till det som de som sköterska, läkare eller sjukgymnast
            har fått lära sig är vetenskap och beprövad erfarenhet. Om patienter
            sedan klagar på att de inte får vård och behandling för ett hälsoproblem,
            vad säger då ansvarsnämnden? Vem är det som har ansvaret där?
          </note>
          <note>
            Jag vet att det för länge sedan fanns läkare som inte kunde överbelägga
            mer på en klinik. Sedan skedde något negativt. Det var en patient
            som for väldigt illa av att skickas hem. Läkarna blev sedan fällda
            i
          </note>
          <note>
            Ansvarsnämnden, men det var ju inte de som hade ansvaret för
            att det inte fanns sängar nog på sjukhuset för att tillgodose
            de vårdbehov som fanns. Denna fråga blir mer och mer brännande.
            Jag tror att det måste föras en ordentlig diskussion om vem som
            har ansvaret för besluten när vi prioriterar ned eller prioriterar
            bort. Vilket ansvar har politikerna? Vilket ansvar har läkare,
            administratörer och sköterskor?
          </note>
          <note>
            Harald Bergström vidgade debatten till att också handla om språket.
            Det finns ju en del skrivet i
          </note>
          <note>
            FUNKIS-utredningen om hörselskadade och döva barns rätt till
            sitt språk. Då kommer jag in på en annan fråga. Den handlar om
            möjligheten till TV-
          </note>
          <note>
            textning, och då inte dagen därpå i TV utan egentligen en dubbning
            av program. Det finns teknik för detta. BBC har bl.a. utvecklat
            det väldigt väl. Jag vet inte om socialministern har kommit in
            på den diskussionen, men om så är fallet vore det bra att få en
            kommentar kring det också.
          </note>
          <note type="speaker">
            Anf. 124 HARALD BERGSTRÖM (kd):
          </note>
          <note>
            Fru talman! En rak fråga fick ett rakt svar av socialministern.
            Tack för det!
          </note>
          <note>
            Jag skall berätta en liten händelse som jag råkade ut för under
            hösten och vintern. I Länsstyrelsen i
          </note>
          <note>
            Kronoberg fick vi en begäran om att lämna bidrag till ett projekt
            som en dövförening i Växjö ville driva för att starta en syntidning.
            Vi stod inte så lite frågande inför det - en dövförening som vill
            starta en syntidning. Det hängde liksom inte ihop. Men vi fick
            ganska snabbt svaret.
          </note>
          <note>
            De döva förstår så lite av språket att en tredjedel inte kan
            uppfatta vad som står i en dagstidning. En annan tredjedel kan
            hjälpligt klara av att läsa texten och fatta innehållet i en vanlig
            dagstidning. En tredje del kan läsa en dagstidning med någorlunda
            god förståelse. De behövde alltså syntidningen för att någon skulle
            tala för dem med fingrarnas hjälp och berätta för dem med teckenspråket.
            Och då använder man ju synen veterligen.
          </note>
          <note>
            Detta är bakgrunden till att jag ställde frågan. Det är inte
            så oväsentligt.
          </note>
          <note>
            I det här referatet, som för övrigt är en sida i dövtidningens
            första nummer för i år, finns det under en av punkterna inte mindre
            än 13 olika moment som kommissionen skall ta ställning till. Ett
            av dem är just det som Barbro Westerholm tog upp. Det handlar
            om de publika serviceföretagen, bl.a. TV, och om att kunna återge
            nyhetsprogram, program av politiskt intresse, i synnerhet under
            valkampanjer, samt i mån av möjlighet olika kulturprogram och
            allmänna program med hjälp av teckenspråk. Man påpekar också behovet
            av en ökning av antalet teckenspråkstolkar, vilket är väldigt
            lågt i dag.
          </note>
          <note>
            Låt mig också lägga till att den här föreningen i
          </note>
          <note>
            Växjö aktivt drev ett program för att spela in videofilmer för
            de döva för att lära dem och hjälpa dem hur man t.ex. söker tillstånd
            osv. hos olika myndigheter.
          </note>
          <note type="speaker">
            Anf. 125 Socialminister LARS ENGQVIST (s):
          </note>
          <note>
            Fru talman! Barbro Westerholm rör vid det som jag tror är en
            evig fråga, nämligen vem som har ansvaret för besluten när man
            inte har obegränsade resurser. Vi kan vara stolta över att vi
            i Sverige har en i allt väsentligt väl fungerande sjukvård. Det
            är sällan som vi ställs inför den här typen av problem.
          </note>
          <note>
            Jag har den uppfattningen att vi riskerar att ställas inför växande
            problem med tanke på befolkningsutvecklingen. Om 20 år kommer
            var fjärde samhällsmedborgare att vara över 65 år. Vi får en större
            grupp som är ännu äldre, dvs. gruppen över 85 år kommer att växa
            mycket kraftigt. Då ställs krav på ökade resurser till sjukvården.
            Det blir en viktig uppgift för riksdagen under de kommande åren
            att bana väg för ökade resurser till sjukvården. Det kommer sannolikt
            att behöva ske på bekostnad av andra samhälleliga verksamheter
            eller med krav på ökad skattemässig finansiering eller på annat
            sätt. Det är en jättestor uppgift framöver att skjuta till nya
            resurser så att vi inte skall hamna i alltför hårdhänta och besvärande
            prioriteringsdiskussioner eller beslut.
          </note>
          <note>
            Sedan vill jag säga att den nationella handlingsplanen skall
            omfatta hela det handikappolitiska området och i detalj innehålla
            en plan för vad som skall ske de närmaste åren på det handikappolitiska
            området. Vi kommer säkerligen också tillbaka till frågan om tillgängligheten
            i samhället och rätten för varje medborgare, också de som har
            funktionshinder, att ta del av information, den offentliga debatten
            och vår gemensamma kultur. Då handlar det t.ex. om frågan om textning
            av TV-program, filmer osv. Den frågan återkommer vi till.
          </note>
          <note type="speaker">
            Anf. 126 BARBRO WESTERHOLM (fp):
          </note>
          <note>
            Fru talman! Avslutningsvis vill jag ta upp prioriteringsdebatten
            och det som sker när det är dåligt med pengar. Den debatt som
            finns inom hälso- och sjukvården påminner en hel del om debatten
            mellan försvaret och den politiska makten.
          </note>
          <note>
            Man pratar förbi varandra, och det finns en förtroendeklyfta.
            Den professionella delen upplever så starkt att den politiska
            makten inte förstår argumenten och konsekvensbeskrivningarna samtidigt
            som den politiska makten har ekonomin som en realitet att ta hänsyn
            till. Ibland har man inte heller riktigt kompetensen att värdera
            vad de professionella säger.
          </note>
          <note>
            Det har gjorts en analys av det svarta hålet när det gäller försvaret
            där just detta att man talar förbi varandra och förtroendeklyftan
            har beskrivits så väl. Jag känner igen detta från hälso- och sjukvården.
            Jag tror att det är väldigt viktigt för det här landet, för patienterna,
            för skattebetalarna, för ekonomin osv. att vi nu tar de här iakttagelserna
            om förtroendeklyftan på allvar. Vi måste ju samarbeta för att
            använda resurserna på rätt sätt för patienternas skull. Vi får
            inte hamna i någon förtroendekris eller något ställningskrig.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellationerna 1998/99:232
          </note>
          <note>
            och 240 om aborter
          </note>
          <note type="speaker">
            Anf. 127 Socialminister LARS ENGQVIST (s):
          </note>
          <note>
            Herr talman! Gustaf von Essen och Tuve Skånberg har i två interpellationer
            frågat mig vilka åtgärder regeringen avser att vidta när det gäller
            könsselektiva aborter respektive definitionen av foster och barn.
          </note>
          <note>
            Jag avser att besvara de båda interpellationerna i ett sammanhang.
          </note>
          <note>
            När det gäller frågan om blivande föräldrars möjlighet att få
            veta könet på det väntade barnet vill jag till att börja med konstatera
            att uppgift om fostrets kön är ett vanligt s.k. bifynd vid fosterdiagnostik.
            Det är således en uppgift som framkommer vid undersökningen men
            som inte direkt har efterfrågats.
          </note>
          <note>
            Enligt gällande lagstiftning har kvinnan i princip rätt att få
            del av all information som kommer fram vid fosterdiagnostiken,
            även sådan som inte eftersökts vid undersökningen. Sekretsslagens
            grundläggande regler innehåller tydliga regler för när man får
            göra undantag från att lämna ut information till patienten.
          </note>
          <note>
            Såvitt jag vet är det endast i ett fåtal fall som blivande föräldrar
            missbrukat uppgifter om det väntade barnets kön och begärt abort
            för att de anser att barnet har fel kön. Ett sådant beteende är
            naturligtvis förkastligt. Jag anser emellertid att man här måste
            göra en avvägning mellan olika intressen. Det är inte rimligt
            att den majoritet av blivande föräldrar som inte missbrukar uppgiften
            om barnets kön skall undanhållas denna information därför att
            ett fåtal individer använder uppgiften på ett otillbörligt sätt.
            Jag anser att en fördomsfull syn på könen måste bemötas och förändras
            med ideologiska metoder, inte genom att undanhålla föräldrarna
            information. Jag har således inte för avsikt att initiera någon
            ändring i sekretesslagstiftningen på den här punkten.
          </note>
          <note>
            När det gäller interpellationen om sena aborter vill jag börja
            med att konstatera att möjligheterna att rädda för tidigt födda
            barn till livet har ökat tack vare förbättrad diagnostik och prematurvård.
            Gränsen för ett fosters möjliga överlevnad efter födelsen går
            i dag vid 23:e-24:e graviditetsveckan.
          </note>
          <note>
            Det har från en del håll gjorts gällande att den nuvarande gränsen
            för vad som skall kallas ett barn är inkonsekvent. Det anses vara
            stötande att de foster som avlider genom en sen abort skall betraktas
            som foster medan man på nyföddhetsavdelningen söker hålla lika
            gamla barn vid liv.
          </note>
          <note>
            Svensk förening för obstetrik och gynekologi
          </note>
          <note>
            (SFOG) har i en skrivelse till socialdepartementet föreslagit
            att en utredning bör genomföras med syfte att ändra folkbokföringslagen,
            så att gränsen för vad som skall anmälas som barn ändras från
            nuvarande 28
          </note>
          <note>
            till 22 fulla graviditetsveckor. Eftersom utvecklingen inom prematurvården
            har lett till att man i dag kan rädda barn i graviditetens 23:e
            eller 24:e vecka, menar Gynekologföreningen att gränsen för vad
            som skall anmälas som barn bör flyttas till 22 fulla graviditetsveckor.
            Gynekologföreningen menar att en anpassning bör ske till internationell
            praxis bl.a. för att få jämförbarhet statistisk.
          </note>
          <note>
            Statens medicinsk-etiska råd konstaterar i ett yttrande till
            socialdepartementet år 1997 att en ändring av tidsgränsen för
            när ett foster skall anmälas som barn till folkbokföringsregistret
            inte påverkar det medicinska omhändertagandet. Rådet konstaterar
            också att en sänkning av gränsen för vad som enligt folkbokföringslagen
            skall benämnas barn innehåller frågor av både administrativ, juridisk
            och etisk karaktär.
          </note>
          <note>
            Etiska rådet har i sitt yttrande pekat på att en sänkning av
            gränsen i folkbokföringslagen skulle leda till att samhället gav
            motstridiga besked om vad som skall betraktas som ett barn, eftersom
            det i vissa fall förekommer att abort beviljas efter den 22:a
            graviditetsveckan. Rådet anser det dock väsentligt att svenska
            data på området är jämförbara med andra länders.
          </note>
          <note>
            Rådet menar därför att man i första hand bör undersöka möjligheterna
            att utfärda föreskrifter så att även foster avlidna före förlossningen
            under 23:e till 28:e graviditetsveckan rapporteras till medicinska
            födelseregistret utan att en ändring av folkbokföringslagen behöver
            göras. På så sätt skulle statistisk jämförbarhet uppnås.
          </note>
          <note>
            Jag har nu erfarit att Medicinsk-etiska rådet vid ett sammanträde
            nyligen beslutat att ta upp frågan om definitionen av foster och
            barn till förnyad diskussion i samband med att rådet diskuterar
            frågor kring livets början. Jag kommer därför att avvakta Etiska
            rådets fortsatta diskussion av frågan och avser därför inte för
            närvarande att vidtaga någon åtgärd.
          </note>
          <note type="speaker">
            Anf. 128 GUSTAF VON ESSEN (m):
          </note>
          <note>
            Herr talman! Tack så mycket för svaret, som inte på något sätt
            är särskilt tillfredsställande. Vi kan uppenbarligen konstatera
            att det förekommer aborter på grund av kön i Sverige. Ett antal
            chefsläkare har konstaterat att det bara på deras kliniker - det
            rör sig om fem chefsläkare från olika större städer - kan det
            röra sig om mellan en och tre s.k. flickaborter per år och klinik.
            Vi har 120-130 kliniker. Då kan man möjligtvis säga att det åtminstone
            kan vara minst 130
          </note>
          <note>
            och kanske upp till 300-400 sådana aborter per år vad vet jag.
            Det indikerar åtminstone att det inte är ett fåtal. Det rör sig
            alltså alltid om aborter på grund av kön. Det är flickor som inte
            får en chans till liv.
          </note>
          <note>
            Det här går att ändra på om man vill försöka mota det s.k. förkastliga
            beteende som socialministern talade om med att säga att före vecka
            25 lämnas inte uppgift ut om fostrets kön. Då har man löst detta.
            Då är fostret i allmänhet livsdugligt, och man har kunnat konstatera
            att det inte förefaller inte vara några problem att föda. Då bör
            man kunna lämna ut uppgiften.
          </note>
          <note>
            Men före det skall man inte göra det, för då riskerar man i värsta
            fall flickaborter. Det förekommer således.
          </note>
          <note>
            Det finns rader av människor som har debatterat de här frågorna
            och skrivit artiklar om dem. Inom sjukhusvärlden har man oroat
            sig. Svenska läkaresällskapets etiska delegation anser enligt
            ett uttalande att forsterdiagnostik inte enbart skall användas
            för könsbestämning utan medicinsk indikation. Statens medicinsk-etiska
            råd anser att fosterdiagnostik för att utröna kön inte stämmer
            med västerländska värderingar. I
          </note>
          <note>
            en proposition från 1994/95 som också Barbro Westerholm på något
            sätt var involverad i skriver man att abort på grund av kön inte
            går att försvara.
          </note>
          <note>
            Jag tror att de här värderingarna delas av många inom sjukvården.
            Dessutom delas de av en majoritet av svenska folket enligt en
            Sifoundersökning som är publicerad i dag i massmedierna. 61 %
            av dem som har fått frågan om könsrelaterade flickaborter anser
            att man inte bör lämna ut uppgifter före vecka 25.
          </note>
          <note>
            Dessutom har ministerns egna partikamrater, fem socialdemokratiska
            kvinnor, i en fempartimotion med
          </note>
          <note>
            Margareta Israelsson som första namn också föreslagit detta.
            Det finns på en rad andra håll liknande ståndpunkter och önskemål.
            Ändå säger socialministern att man skall göra en värdering, då
            kommer majoritetens - de som sköter sig - intressen att ligga
            högre. Det är att ge efter för en nyttofilosofi som
          </note>
          <note>
            Tännsjö och andra filosofer ger uttryck för. Jag tycker att det
            här är en moralisk fråga av större dimension och borde förtjäna
            ett annat förhållningssätt från statsrådet.
          </note>
          <note type="speaker">
            Anf. 129 TUVE SKÅNBERG (kd):
          </note>
          <note>
            Herr talman! Även jag vill tacka socialministern för svaret.
            Det är två interpellationer som besvaras.
          </note>
          <note>
            Den interpellation jag lämnade in handlar om sena aborter. Där
            är det betydligt lättare att se en konstruktiv hållning än i fråga
            om de s.k. flickaborterna.
          </note>
          <note>
            Flickaborterna skulle vi ju acceptera eftersom vi inte vet hur
            många det är. De är inte tillräckligt många.
          </note>
          <note>
            Det är också ett otillfredsställande svar.
          </note>
          <note>
            I gengäld är alltså svaret om de sena aborterna konstruktivt
            med öppningar mot en förändring åt rätt håll. I min interpellation
            visade jag att för tidigt födda barn kan räddas i samma ålder
            som de senaste aborterna utförs, särskilt om man räknar med en
            felmarginal på ungefär två veckor vid åldersbestämningen.
          </note>
          <note>
            Jag pekade på att läkaren Anna Hammarström slog larm om detta
            i Dagens Nyheter förra året. Hon är själv gynekolog. Gynekologförbundet
            vill se en ändring av tidsgränserna, som ministern också redogjorde
            för i svaret. Världshälsoorganisationen rekommenderade redan 1989
            en gräns för när foster skall kallas foster och barn skall kallas
            barn till vecka 22.
          </note>
          <note>
            FN:s barnkonvention, som Sverige ju har ratificerat, deklarerar
            att barn har rätt till lagligt skydd även före födelsen.
          </note>
          <note>
            Nu svarar socialministern att Statens medicinsketiska råd enligt
            vad han har erfarit är berett att ompröva frågan om tidsgränserna
            för de sena aborterna.
          </note>
          <note>
            Det ligger på dagordningen. Det är bra.
          </note>
          <note>
            Jag skulle vilja att socialministern i dag preciserade sig: Vad
            tycker socialministern om att gränserna för när foster kan överleva
            och när de sena aborterna sker ligger nära varandra, t.o.m. har
            passerat varandra? Hur pass snabbt vill socialministern åtgärda
            detta?
          </note>
          <note>
            Kort och gott: Varför har det dröjt så länge innan
          </note>
          <note>
            WHO:s rekommendation sedan tio år tillbaka om att barn skall
            definieras från vecka 22 skall implementeras i svensk lagstiftning?
          </note>
          <note type="speaker">
            Anf. 130 BARBRO WESTERHOLM (fp):
          </note>
          <note>
            Herr talman! Det här är en av de svåraste frågor som vi har att
            diskutera. Jag vill först till Tuve Skånberg med anledning av
            en debatt som vi för i Svenska
          </note>
          <note>
            Dagbladet säga att vi har fått tillgång till olika material.
            Jag har beklagligtvis inte haft tillgång till de elva senaborter
            som har gjorts av sociala skäl under det senaste året. Jag tror
            dock kanske inte att det i sak förändrar min generella inställning.
          </note>
          <note>
            Tiden från gränsen för när senaborter får göras, alltså 22:a
            veckan, till när ett foster kan räddas till livet är väldigt snäv.
            Jag tycker att det är mycket bra att socialministern ser en möjlighet
            att låta Statens medicinsk-etiska råd närmare studera den här
            frågan.
          </note>
          <note>
            Det här är komplicerat. Aborter är alltid en nödlösning. Ingen
            är ju för sådana, men de är i vissa olyckliga situationer den
            enda utvägen. Det kan gälla mycket allvarliga missbildningar.
            Det var sådant som jag fick med i mitt material - foster som varken
            har hjärna eller skalle eller som har andra mycket svåra missbildningar.
          </note>
          <note>
            Men det finns också sociala skäl. Jag har i dag varit på ett
            möte med en grupp som arbetar med preimplantatorisk diagnostik,
            och i den gruppen vidimerade man att till kategorin sociala skäl
            förs fall av mycket unga flickor som har varit sexuellt utnyttjade
            liksom ogifta unga kvinnor för vilka det är fara för liv och hälsa,
            om de i sin familj talar om att de har blivit gravida. Dit hör
            också tunga missbrukare.
          </note>
          <note>
            Jag tycker att Statens medicinsk-etiska råd i sin analys av dessa
            fall bör se efter om man kunde ha kommit tidigare till hjälp.
            Kunde man ha ingripit tidigare än i 21:a eller 22:a veckan och
            i stället ha gett hjälp kanske i 16:e veckan? Jag tycker att det
            är en viktig del i en utredning. Man kunde naturligtvis också
            belysa konsekvenserna om de hade fått ett nej.
          </note>
          <note>
            Vad hade hänt då? Jag vet att inblandade gynekologer gör en avvägning
            om det är risk för att flickan i fråga t.o.m. begår självmord.
          </note>
          <note>
            Jag såg när jag var ung doktor tyvärr ett par fall där kvinnor
            tog livet av sig när de fick nej på sin abortansökan från Medicinalstyrelsen.
            Sådant får bara inte ske.
          </note>
          <note>
            Vad gäller könsbestämning måste vi naturligtvis ha ett samhälle
            som säger nej till att sortera bort flickfoster. Jag tror att
            det är lite farligt att, som Gustav von Essen gör, extrapolera
            siffrorna. Könsbestämning görs ju inte isolerat, utan den förekommer
            som ett sidofynd i samband med fosterdiagnostik, där gynekologen
            tar ställning till om det finns medicinska skäl för en åtgärd.
          </note>
          <note>
            När det gäller ultraljud fick jag i dag uppgiften att man i 65
            % av fallen möjligtvis kan se könet, dock med osäkerhet. Det viktigaste
            är naturligtvis att samhället tydligt säger ifrån att vi inte
            accepterar denna företeelse. Män och kvinnor, pojkar och flickor,
            är lika mycket värda.
          </note>
          <note>
            Jag har ett par kommentarer till att göra, men de får komma i
            nästa inlägg.
          </note>
          <note type="speaker">
            Anf. 131 HARALD BERGSTRÖM (fp):
          </note>
          <note>
            Herr talman! Jag vill i mitt korta inlägg bara dröja något vid
            frågan om flickaborter. Jag upprördes när jag insåg att sådant
            här förekommer. Att könsselektion är ett problem i Kina och Indien
            kan man möjligen förstå, men där har man redan lagstiftat mot
            möjligheten att använda fosterdiagnostik för att välja bort barn
            av det kön som man inte önskar. I de länderna lär det nästan alltid
            vara fråga om flickor. Men nu ser det ut som om Sverige halkar
            efter.
          </note>
          <note>
            I fjol sommar tog ett par personer från Borås, läkaren Per Moldin
            och kuratorn Lotta Broo-Johansson, upp detta i en debattartikel
            i Dagens Nyheter. De skriver bl.a. följande:
          </note>
          <note>
            "Dessa abortärenden, där fostrets kön uppenbart är huvudskälet
            till att föräldrarna vill avbryta graviditeten, väcker starka
            känslor hos all involverad sjukvårdspersonal och de uppfattas
            som en utomordentlig moralisk provokation mot våra grundläggande
            värderingar. - - - Vår erfarenhet är att ingen i personalen vill
            utföra dessa aborter."
          </note>
          <note>
            Som svar på det här säger professor Marc Bygdeman att detta är
            ett icke-problem. Likväl påstår alltså sådana som jobbar med det
            här att det är ett problem.
          </note>
          <note>
            Intressant i sammanhanget är att fem socialdemokratiska kvinnor
            med Margareta Israelsson i spetsen redan 1995 i en motion till
            riksdagen skrev att de ansåg att den svenska lagstiftningen måste
            ändras och att ett förbud borde införas mot att lämna ut information
            om det väntade barnets kön före utgången av
          </note>
          <note>
            25:e graviditetsveckan.
          </note>
          <note>
            Ja, är det så enkelt att det bara är fråga om att flytta ett
            datum, borde det väl inte vara någon problem. Eller var är svårigheten?
            Det kan väl inte vara så, socialministern, att detta är ett icke-problem,
            även om det enbart rör sig om ett par, tre fall per år. Det är
            ett par, tre människoliv som det i så fall handlar om.
          </note>
          <note>
            Det kan väl inte vara ett icke-problem, socialministern?
          </note>
          <note type="speaker">
            Anf. 132 Socialminister LARS ENGQVIST (s):
          </note>
          <note>
            Herr talman! Det bör inte råda någon tvekan om var det offentliga
            Sverige står när det gäller abort med fostrets kön som motiv.
            Det är inget tvivel om att det är en moralisk provokation när
            det förekommer. Vad vi diskuterar är en annan viktig princip.
          </note>
          <note>
            Det är ganska intressant att man just talar om Kina, ett samhälle
            där medborgarna faktiskt inte har rätt till information om sina
            liv. Skall vi bygga framtidens sjukvård på att patienterna - i
            det här fallet föräldrarna - inte skall få tillgång till den information
            som läkaren har? Jag tycker att en grundläggande princip skall
            vara att jag skall kunna ta del av all den information som läkaren
            har. Det är inte nödvändigt för läkaren att ge informationen ifall
            den blivande mamman eller pappan inte frågar efter den, men den
            grundläggande principen att jag skall ha rätt att få information
            är viktig.
          </note>
          <note>
            När vi skall bekämpa förekomsten av könsmotiverade aborter skall
            vi alltså göra det med andra redskap
          </note>
          <note>
            - med upplysning, med samtal, med ett enormt informationsarbete
            - framför att tillämpa en princip där patienten inte längre har
            tillgång till informationen.
          </note>
          <note>
            Jag tycker att det skulle vara märkligt om läkaren säger: Jag
            vet vilket kön som det blivande barnet har, men ni föräldrar får
            inte veta det. Jag tycker att detta är en omöjligt princip.
          </note>
          <note>
            Jag vill ännu en gång understryka att jag vill avvakta Medicinsk-etiska
            rådets bedömningar innan jag tar ställning till frågan om att
            ändra definition.
          </note>
          <note type="speaker">
            Anf. 133 GUSTAF VON ESSEN (m):
          </note>
          <note>
            Herr talman! Regeringen försöker i andra sammanhang, i både nationell
            och internationell debatt, framstå såsom varande en stor värnare
            av jämställdhetsperspektivet, dock icke på detta område. Här säger
            man att oberoende av om det är moraliskt förkastligt och på alla
            sätt en provokation är vi ändå inte beredda att ändra lagstiftningen
            så att vi kan undvika flickaborter, som är ett klart brott mot
            jämställdheten.
          </note>
          <note>
            Vad säger egentligen Ulrica Messing om detta?
          </note>
          <note>
            Abort är vidare i sig en mycket stor och svår moralisk-etisk
            fråga, men det här tycker jag är direkt stötande. Här kommer uppenbarligen
            två olika synsätt fram. Man vill inte ha en normbildning i samhället
            som gör att man kan undvika den här typen av aborter. Däremot
            är man beredd att göra det på ett annat område, och det gäller
            lagförändringar angående könsstympning, som är en fråga av minst
            samma dimension, en fråga om jämställdhet och en moralisk och
            kulturell provokation som vi inte accepterar.
          </note>
          <note>
            Men här är socialministern beredd att säga att majoriteten, de
            som sköter sig, självfallet skall få tillgång till information.
            Jag menar att ett samhälle måste vara berett att skydda de svagaste,
            de mest utsatta, och låta det vara viktigare än majoritetens intressen
            i vissa fall, framför allt när det gäller moralisk-etiska frågor.
          </note>
          <note>
            Jag tror kanske att socialministern delar mina värderingar men
            inte vill stöta sig majoriteten, eller vad man skall kalla det
            för. Ändå tyder SIFO-
          </note>
          <note>
            undersökningen på att socialministern skulle ha svenska folket
            med sig på att göra denna lagförändring att man inte skall få
            reda på könets bestämning före vecka 25. Det finns en majoritet.
          </note>
          <note>
            Värderingarna är klara, moralen är klar och etiken är klar. Det
            är egentligen bara att gå upp i talarstolen och säga: Det här
            skall jag överväga. Jag skall återkomma och försöka se om vi inte
            kan göra en förändring i lagstiftningen.
          </note>
          <note type="speaker">
            Anf. 134 TUVE SKÅNBERG (kd):
          </note>
          <note>
            Herr talman! Först vill jag hälsa Barbro Westerholm välkommen
            i debatten. Det är välkommet att hon har velat ta sig tid att
            vara med också i den här debatten en sen fredagseftermiddag och
            också tillfört goda synpunkter. Vi har under åren debatterat sinsemellan
            och inte i alla frågor haft samma uppfattning.
          </note>
          <note>
            Men här närmar vi oss en samsyn.
          </note>
          <note>
            Jag är tacksam för preciseringen när det gäller statistik som
            Barbro Westerholm nyss gav här i talarstolen. Bakgrunden är en
            debatt i Svenska Dagbladet där Barbro Westerholm inte hade funnit
            att några av de sena aborterna skett av annat än mycket grava
            medicinska indikationer men där i själva verket 40 %
          </note>
          <note>
            hade utförts på helt friska foster. Det är vi överens om nu,
            och det är bra.
          </note>
          <note>
            Vi hade också en debatt i dag på morgonen i TV.
          </note>
          <note>
            Där kunde vi skiljas åt och säga att Barbro Westerholm precis
            som jag inte tycker att man skall ha aborter under hela graviditeten,
            vill ha en överprövning av de sena aborterna och också vill ändra
            tidsgränserna, någonting som också har kommit fram i den här debatten.
            Då kan man väl säga att från höger till vänster, om jag lite slarvigt
            får använda det uttrycket, råder det en samsyn om att det nu är
            dags att ändra praxis.
          </note>
          <note>
            Det handlar inte, socialministern, om en lagändring. Det behöver
            inte gå över riksdagens bord, utan det är en praxisändring. Man
            definierar barn tidigare än vad som har skett hittills och ger
            också Rättsliga rådet direktiven att man inte får bevilja aborter
            senare än förslagsvis vecka 20 eller vecka 18, vilken avvägning
            man nu gör.
          </note>
          <note>
            Nu har jag naturligtvis förståelse för att socialministern vill
            invänta Statens medicinsk-etiska råd. Det vore konstigt annars.
            Men kan socialministern ha en åsikt om könsaborterna, trots att
            han inte vill ändra någon lag? Han säger att det offentliga Sverige
            inte kan ställa upp på könsaborter. Då kanske man också kan begära
            av den som har makt att ge en praxisändring att han har en åsikt
            om de sena aborterna där det går att rädda barnen samtidigt som
            de aborteras.
          </note>
          <note>
            Jag efterlyser återigen att socialministern ger en indikation
            på att det faktiskt från det offentliga Sverige, som han har möjlighet
            att uttolka, finns en samsyn om att det aldrig får vara så barn
            som kunde räddas blir aborterade och kan överleva utanför kvinnans
            kropp. Professor emeritus Marc Bygdeman, som tidigare har blivit
            citerad, har sagt att livsdugligheten beror på läkarens kompetens.
            I dag har läkarnas kompetens blivit mycket bättre. Den medicinska
            situationen har förändrats. Därför måste också praxis förändras.
          </note>
          <note type="speaker">
            Anf. 135 BARBRO WESTERHOLM (fp):
          </note>
          <note>
            Herr talman! Jag vill precisera det Tuve Skånberg sade. Jag är
            inte beredd till en ändring av 22-
          </note>
          <note>
            veckorsgränsen med mindre än att jag får underlaget från Statens
            medicinsk-etiska råd om hur det ser ut och vad man kan göra. Man
            måste veta vad man gör med dessa väldigt svåra fall.
          </note>
          <note>
            Vi har sådana här krockar. Vi har väldigt mycket i riksdagen
            diskuterat barnpornografi och dess relation till tryckfriheten
            osv. Här har vi en annan diskussion om att hålla inne med information.
            Inom hälso- och sjukvården har patienten rätt till full information
            om sitt tillstånd och autonomi i bestämmandet.
          </note>
          <note>
            Då kommer vi in på frågan om könsbestämning.
          </note>
          <note>
            Det är återigen en sådan krock. Det är väl också någonting för
            Statens medicinsk-etiska råd att gå vidare med. Jag är helt på
            socialministerns linje. Jag har samma uppfattning om just den
            delen.
          </note>
          <note>
            När vi kommer in på abortfrågan är det väldigt viktigt att det
            par som beslutar sig för abort gör det mot bakgrund av en bra
            kunskapsbas. Om paret bestämmer sig för att föda ett funktionshindrat
            barn måste de veta vad det innebär för deras liv och leverne.
          </note>
          <note>
            Det är där jag kommer in på den debatt vi hade förut. Hade vi
            det ideala samhället att föräldrarna skulle kunna leva ett normalt
            liv med ett svårt funktionshindrat barn blir beslutet mycket lättare
            att ta än som det är i dag när livet ter sig väldigt tungt för
            dem.
          </note>
          <note>
            De behöver kämpa väldigt hårt för att få hjälp och stöd för att
            klara vardagen, att kunna ställa upp för syskonen och kunna ha
            en bit privatliv.
          </note>
          <note>
            Därför länkar de här två debatterna ihop. Det gäller debatten
            om hur vi sörjer för funktionshindrade, vår syn på funktionshinder
            och den debatt som vi har just nu om aborterna.
          </note>
          <note type="speaker">
            Anf. 136 HARALD BERGSTRÖM (kd):
          </note>
          <note>
            Herr talman! Jag skall villig erkänna att jag känner mig som
            lekman, och kanske extra mycket man i det här sammanhanget, när
            vi diskuterar sådana här mycket svåra och allvarliga saker. Jag
            har några gånger i livet mött problemställningen med kvinnor som
            har haft bekymmer inte med flickaborter men väl men aborter. Det
            är sannerligen inga enkla problem och ingenting som man skall
            ta lätt på.
          </note>
          <note>
            All information som läkaren har skall patienten också få, sade
            socialministern nyss. Detta instämde
          </note>
          <note>
            Barbro Westerholm i. Det må vara så. Men vi skall också komma
            ihåg att det rör sig om ännu en individ, det ofödda barnet. Det
            kan inte tala för sig, kan inte göra sin röst hörd och blir offret.
            Jag vill lägga till den dimensionen.
          </note>
          <note>
            I sitt svar på själva interpellationen som socialministern läste
            talade han om att det inte är rimligt att en majoritet av blivande
            föräldrar som inte missbrukar uppgiften skall undanhållas denna
            information därför att ett fåtal individer använder uppgiften
            på ett otillbörligt sätt.
          </note>
          <note>
            Men uppenbarligen är det nu så, socialministern, att här talar
            som när det gäller flera andra av våra andra lagstiftningar solidariteten
            för att vi bör undanhålla informationen intill den tid då den
            inte är användbar i syftet att begå abort.
          </note>
          <note>
            Kan man inte tolka SIFO-undersökningen på det sättet, där två
            tredjedelar - dvs. en kvalificerad majoritet - av kvinnorna i
            åldrarna 30-49 år vill se ett stopp för detta? Jag tycker faktiskt
            det. Man kan också se det som en fråga om solidaritet med det
            ofödda barnet. Tack för ordet.
          </note>
          <note type="speaker">
            Anf. 137 Socialminister LARS ENGQVIST (s):
          </note>
          <note>
            Herr talman! Det är tur att inte SIFO-
          </note>
          <note>
            undersökningar ligger till grund för alla beslut. Det är lätt
            att ställa en fråga om s.k. flickaborter och självklart få en
            reaktion mot förekomsten. Vi är alla som har deltagit i denna
            diskussion överens om att detta är moraliskt förkastligt.
          </note>
          <note>
            Men det är också alltför lätt att ställa frågor i opinionsundersökningar
            som inte problematiserar problemställningen. Vi skulle börja ta
            ett steg som innebär att jag som har goda relationer, kanske vänskapliga
            relationer, med läkaren skulle kunna få information. Vi skulle
            kunna få ett system där man börjar misstänka att somliga får veta
            och andra inte.
          </note>
          <note>
            Vi skulle börja bygga upp ett system som kan innebära att vi
            får en förtroendeklyfta mellan läkaren och patienten. Läkaren
            har information som jag inte har rätt att få del av. Jag tycker
            att den grundläggande principen att all kunskap som läkaren har
            om min kropp skall också jag kunna få ta del av. All kunskap som
            läkaren har om det foster som jag bär skall jag också kunna få
            ta del av.
          </note>
          <note>
            Vi får hitta andra metoder än att börja begränsa tillgången till
            information för att förhindra s.k.
          </note>
          <note>
            flickaborter. Jag är alldeles övertygad om att vi kan göra det
            med andra redskap utan att för den skull tumma på principen om
            patientens rätt till information.
          </note>
          <note type="speaker">
            Anf. 138 GUSTAF VON ESSEN (m):
          </note>
          <note>
            Herr talman och herr statsråd! Information skall ges, självklart,
            men det är fråga om tidpunkten. Ur abortsynpunkt är ju könet irrelevant,
            och då kan den informationen lätt sparas till efter vecka 25.
            Då bryter man inte på något sätt mot de principer som statsrådet
            i övrigt här ger uttryck för och som även går i linje med vad
            Barbro Westerholm har sagt. Det ställer jag också upp på. Men
            jag tycker att vi kan vara överens om att abortera på grund av
            kön är förkastligt; alltså är könsbestämning i sig irrelevant
            information, och därför kan den mycket väl sparas till efter vecka
            25, därför att då är det ändå så att säga ett nytt läge. Jag tycker
            inte att det strider mot några konstiga principer, tvärtom. Statsrådet
            själv åberopar Statens medicinsk-etiska råd, men om frågan kommer
            dit så känner jag mig rätt trygg, därför att där säger man att
            fosterdiagnostik för att utröna kön inte stämmer med västerländska
            värderingar. Vad gäller västerländska eller österländska värderingar
            har vi ju hört att även österländska värderingar har kommit till
            uttryck i lagstiftningen; då borde också västerländska kunna göra
            det i samhället, därför att det här är en moralisketisk fråga
            av stor dimension, och jag är förvånad över att statsrådet försöker
            släta över det här.
          </note>
          <note type="speaker">
            Anf. 139 TUVE SKÅNBERG (kd):
          </note>
          <note>
            Herr talman! Barbro Westerholm hade naturligtvis en poäng när
            hon sade att vi måste se över hur det är med de allra senaste
            aborterna och de grövsta och svåraste handikappen. Hon har inte
            replikrätt i denna debatt och kan därför inte svara på min fråga,
            men jag vill ändå slå fast att det måste finnas en sista tidpunkt
            när fostret bedöms som livsdugligt utanför kvinnans kropp och
            då inte en ansökan om abort kommer att beviljas eller ens prövas,
            därför att det är för sent.
          </note>
          <note>
            Den distinktionen är väldigt viktig. Om ett foster saknar hjärna,
            såsom har varit fallet, saknar det också livsduglighet; därom
            råder det inget tvivel.
          </note>
          <note>
            Jag noterar att socialministern sorgfälligt undviker att ta ställning.
            Jag tycker att det är oroväckande, även om jag tror att det blir
            en god utveckling här, därför att vi redan har dröjt så länge.
            WHO slog fast och rekommenderade medlemsstaterna detta för tio
            år sedan. Vi har dröjt på steget i tio år. Jag lyfte fram den
            här frågan 1993. Det har gått alldeles för långsamt. Det är inte
            tillständigt att läkare och annan personal skall behöva göra de
            här aborterna med barn som företer livstecken. Nu är det bråttom.
            Det är väl att detta förankras i Medicinsk-etiska rådet, men det
            finns ingen möjlighet att fördröja det här och dröja ytterligare
            så att månad läggs till månad. Nu begär det offentliga Sverige
            - företrätt av oss som är politiker -
          </note>
          <note>
            ett besked från regeringen. Vad vill man göra? Man har makten
            att göra det, och då vill vi också ha ett klart och tydligt besked.
            Ministern har ett sista inlägg.
          </note>
          <note>
            Jag skulle hemskt gärna vilja att ministern åtminstone angav
            riktningen.
          </note>
          <note type="speaker">
            Anf. 140 Socialminister LARS ENGQVIST (s):
          </note>
          <note>
            Herr talman! Jag har påpekat att jag inte avser att ta ställning
            förrän jag har fått ta del av Medicinsketiska rådets resonemang.
            Jag tror att det är viktigt att vi i sådana här allvarliga frågor
            är en smula eftertänksamma. Vi kan inte låta en SIFO-undersökning
            eller andra opinionsundersökningar bestämma vår hållning i allvarliga
            moraliska och etiska frågor. Det är också i det här fallet så
            att vi har ett medicinsk-etiskt råd som just har till uppgift
            att pröva de etiska frågorna, och det finns anledning att ta del
            av detta material innan vi tar ställning. I alla fall menar jag
            att jag för min del vill se materialet innan jag ger besked.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1998/99:253 om vård i livets slutskede
          </note>
          <note type="speaker">
            Anf. 141 Socialminister LARS ENGQVIST (s):
          </note>
          <note>
            Herr talman! Margareta Viklund har frågat mig vilka åtgärder
            regeringen avser att vidta för att den vård och omsorg som kännetecknar
            hospis skall ingå som en naturlig del i den offentliga hälso-
            och sjukvården. Margareta Viklund frågar dessutom vilka åtgärder
            regeringen avser att vidta för att möjligheterna till hospisvård
            i hemmet byggs ut.
          </note>
          <note>
            Jag delar Margareta Viklunds mening att det är oerhört viktigt
            att vården och omsorgen om gamla och sjuka i livets slutskede
            fungerar väl och att det tyvärr är alltför många som vid livets
            slut får vara ensamma med sin ångest och smärta.
          </note>
          <note>
            En god palliativ vård är en förutsättning för att kunna ge livskvalitet
            i livets slutskede. Den sista tiden i livet kan i dag te sig väldigt
            olika beroende på var den enskilde befinner sig. Det kan vara
            stor skillnad på att vårdas på ett stort sjukhus eller inom t.ex.
          </note>
          <note>
            hospisverksamhet. Trots att vården i livets slutskede har förbättrats
            så återstår fortfarande mycket att lära och göra.
          </note>
          <note>
            Mot bakgrund av det behov av ökad kunskap om hur vården i livets
            slutskede ter sig och hur den kan utvecklas tillsatte regeringen
            i december 1997 en kommitté med uppgift att överväga och lämna
            förslag till hur man kan förbättra livskvaliteten för dem som
            är svårt sjuka och döende samt för deras familjer och närstående.
            Kommittén skall bl.a. kartlägga och analysera hur människors liv
            gestaltar sig i slutskedet, var de tillbringar sin sista tid och
            vilken vård de får.
          </note>
          <note>
            Kommittén skall vidare överväga och lämna förslag till hur god
            vård och symtomlindring skall komma dem till del som har behov
            av det samt beskriva det pågående utvecklingsarbetet som rör vården
            i livets slutskede och om möjligt dra generella slutsatser vad
            avser den framtida vården.
          </note>
          <note>
            I kommitténs arbete ingår bl.a. att kartlägga hospisvårdens omfattning
            och innehåll samt att se på hospisvård i kombination med hemsjukvård.
            När nya vårdformer som hemsjukvård och hospisavdelningar byggs
            ut måste samarbetet mellan dessa och exempelvis kliniker på akutsjukhus,
            långvårdskliniker och särskilda boendeformer utvecklas. Hur detta
            samarbete kan organiseras skall också belysas av kommittén. Kommittén
            skall redovisa sitt uppdrag för regeringen senast den 31 december
            nästa år. Jag vill avvakta resultatet av utredningen innan jag
            tar ställning i frågan.
          </note>
          <note type="speaker">
            Anf. 142 MARGARETA VIKLUND (kd):
          </note>
          <note>
            Herr talman! Jag ber att få tacka för svaret, som är det första
            av de tre svar på interpellationer som jag skall få i dag.
          </note>
          <note>
            Enligt min utgångspunkt är livet en fantastisk gåva, och när
            det är som bäst är det möda och kanske fåfängt arbete. Saker och
            ting inträffar i våra livs olika skeden med eller utan vår medverkan.
            Inget liv är ju likt någon annans, men ett par saker har vi åtminstone
            gemensamt, nämligen att vi föds och att vi dör. Genom att vi är
            unika varelser och har gått igenom olika processer och skeden
            i våra liv möter vi också livets slutskede på många olika sätt:
            en del med ångest, andra med ro och trygghet.
          </note>
          <note>
            Sammanfattningsvis har den senaste tidens sjukvårdsdebatt visat
            på de stora problem och utmaningar som den svenska hälso- och
            sjukvården mött under
          </note>
          <note>
            1990-talet. Den ekonomiska krisen i Sverige ledde till en kraftig
            press mot all offentlig verksamhet, och besparingarna har slagit
            hårt mot vården. Sedan 1990
          </note>
          <note>
            har personalstyrkan reducerats med 20 %, och antalet vårdplatser
            har halverats. Den medicinska omvårdnaden har kommit i kläm och
            fått känna av reduceringar som har gjort att många patienter känner
            stor oro.
          </note>
          <note>
            Den hårt pressade personalen börjar svikta. Många av de mest
            erfarna slutar, och nyrekryteringen till vårdyrkena är inte tillfredsställande.
          </note>
          <note>
            I denna otillfredsställande sjukvård finns det också människor
            som vårdas i livets slutskede. Herr talman! Jag anser att en människa
            i livets slutskede skall ha den självklara rätten att få bli bemött
            och behandlad som den värdefulla människa hon är ända intill livets
            slut. För ett land som i olika sammanhang arbetar för mänskliga
            rättigheter, jämställdhet och demokrati borde det vara självklart
            att ingen människa skall behöva dö ensam därför att det inte finns
            personal eller för att det inte finns kunskap om hur en människa
            vid livets slut skall bemötas, vilka behov hon har, hur man lyssnar
            på en svårt sjuk människa m.m.
          </note>
          <note>
            Herr talman! Som jag ser det är hospisverksamheten en viktig
            del i sjukvården. Jag tycker att det är bra att regeringen har
            tillsatt en kommitté med bl.a.
          </note>
          <note>
            uppdrag att överväga och lämna förslag till hur man kan förbättra
            livskvaliteten för dem som är svårt sjuka och döende, deras familjer
            och närstående. Kommittén skall också beskriva det pågående utvecklingsarbetet
            och finna samarbetsformer i och mellan kommuner och landsting
            som rör vården i livets slutskede och försöka dra slutsatser när
            det gäller den framtida vården. Men en sådan kommitté ger på samma
            gång regeringen alibi att nu, i väntan på kommitténs förslag,
            ligga lågt och avvaktande. Under tiden kan det pågående arbetet
            med personalindragningar och de negativa konsekvenserna av den
            bristande samverkan som tyvärr finns fortgå för en stor del av
            äldrevården och människor fortfarande dö i korridorer och sköljrum.
          </note>
          <note>
            Delar socialministern min uppfattning på den punkten, att det
            är bråttom att komma till skott när det gäller att förbättra vården
            i livets slutskede? Visst har kommuner och landsting ett stort
            ansvar för det vi kallar vård i livets slutskede, men det är ändå
            regeringen som har riksdagens uppdrag att övervaka att hälso-
            och sjukvården bedrivs på ett sådant sätt att människor inte lider
            på grund av personalbrist och okunskap.
          </note>
          <note>
            Erfarenheterna av hur vård i livets slutskede kan bedrivas på
            ett värdigt sätt finns redan i dag inom t.ex. hopspisverksamheten,
            och den är en vårdform som utvecklas för svårt sjuka och döende
            människor.
          </note>
          <note>
            Jag vet att det på många sjukhus i Sverige i dag bedrivs en integrerad
            hospisverksamhet. Där kan det finnas erfarenheter av och kunskaper
            om hur god vård kan bedrivas. Såvitt jag kan förstå kan de erfarenheterna
            och de kunskaperna redan i dag överföras generellt till den allmänna
            sjukvården.
          </note>
          <note>
            Håller socialministern med mig om det som jag har sagt nu?
          </note>
          <note type="speaker">
            Anf. 143 Socialminister LARS ENGQVIST (s):
          </note>
          <note>
            Herr talman! Jag tror att Margareta Viklund håller med mig om
            att vi har ett bra system i riksdagen och regeringen som låter
            komplicerade frågor bli föremål för utredningar. Jag tror att
            det är bra att den här utredningen finns, och jag förväntar mig
            mycket av dess rapport.
          </note>
          <note>
            En helt annan sak är hur vi hanterar sjukvårdens problem. Den
            proposition som regeringen lade i april, dvs. vårpropositionen
            om ekonomin, innebär att vi fr.o.m. i år och fram till 2004 flyttar
            över 17 miljarder kronor från statskassan till kommuner och landsting,
            i allt väsentligt för att öka möjligheterna att anställa mer människor
            i sjukvården och förstärka äldreomsorgen.
          </note>
          <note>
            Det här arbetet pågår, och det kommer förmodligen att krävas
            ytterligare resurser för att vi skall möta människors framtida
            krav på en god hälso- och sjukvård. Men jag måste säga att vi
            i det arbetet inte har haft mycket hjälp av kristdemokraterna
            när det gäller att hitta finansiering för de här förslagen. Vi
            hade häromdagen en votering om läkemedelskostnaderna, och genom
            det beslutet har vi kunnat öka statens stöd till landsting och
            kommuner med 1,3 miljarder. Bakom det beslutet ställde inte kristdemokraterna
            upp.
          </note>
          <note type="speaker">
            Anf. 144 MARGARETA VIKLUND (kd):
          </note>
          <note>
            Herr talman! Jag får tacka för det här inlägget av socialministern.
            När en fråga börjar bränna är det klart att det alltid finns någonting
            annat som man kan ta till, och då handlar det mycket om pengar.
            Men jag skulle vilja påstå att när det handlar om att hjälpa människor
            med vården i livets slutskede handlar det inte bara om pengar.
            Det handlar också om en annan människosyn. Det handlar om att
            bemöta människor utifrån den ståndpunkt och den situation där
            hon befinner sig. Det handlar om ett annat sätt att arbeta.
          </note>
          <note>
            Det handlar om ett annat sätt att ta tag i människors problem
            inom hälso- och sjukvården. Det handlar om en annan kultursyn
            än den som i dag finns inom sjukvården. Det handlar om medmänsklighet
            och människovärde.
          </note>
          <note>
            Den hospisverksamhet som jag nämner i min interpellation är i
            dag på gång i Sverige, t.ex. på Ersta sjukhus här i Stockholm.
            Där finns en stor kunskap att hämta från många års erfarenheter.
            Jag kan rekommendera ett besök där. Vad jag har sett och vad jag
            kan förstå är att man där bedriver en mycket fin verksamhet, som
            bygger på medmänsklighet och människors behov när livet börjar
            ta slut.
          </note>
          <note>
            Hospisverksamheten kan också utvidgas och bli ett alternativ
            och ett komplement i dagens sjukvård.
          </note>
          <note>
            Många önskar också vårda den sjuke hemma men är förhindrade bl.a.
            på grund av vårdtyngden och kanske också den ekonomiska situationen.
            Det finns i dag alltför många människor som är ensamma med sin
            ångest och sin smärta när livets slut närmar sig, och det skall
            de inte behöva vara. Här skulle den nära vården kunna ha en stor
            uppgift och kanske vara en utgångspunkt i uppbyggandet av hospisverksamhet
            eller vård i livets slutskede. I den nära vården ser jag de mindre
            sjukhusen som en kärna, med en utbyggd verksamhet runtomkring.
          </note>
          <note>
            Det finns också andra exempel. Katarina-Sofia socialdistrikt
            utformade ett speciellt måldokument för vård i livets slutskede
            redan 1996. Huvudmålet är att man skall ge de svårt sjuka en individuellt
            anpassad vård, aktiv smärtlindring och en värdig död. Det är väl
            det som man tycker att man skulle kunna ge människor.
          </note>
          <note>
            Visst vet jag om det system som finns i regeringen och riksdagen
            med att grunda sina beslut på utredningar och kommittéers utredningar,
            men ibland tar utredningarna väldigt lång tid. Många saker hinner
            hända under tiden, och många beslut skjuts också över till dessa
            utredningar som kanske skulle kunna fattas i ett annat sammanhang.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 1998/99:254 om kvinnomisshandel
          </note>
          <note type="speaker">
            Anf. 145 Socialminister LARS ENGQVIST (s):
          </note>
          <note>
            Herr talman! Margareta Viklund har frågat mig vilka åtgärder
            regeringen avser att vidta för att minska kvinnomisshandeln och
            hur regeringen avser att samarbeta med frivilliga organisationer
            för att förebygga och minska kvinnomisshandeln.
          </note>
          <note>
            Margareta Viklunds fråga berör ett stort problem, och regeringen
            har genom kvinnofridsreformen markerat att det krävs ett samlat
            åtgärdsprogram mot våld mot kvinnor. Kvinnofridsreformen omfattar
            ju, förutom lagstiftning, en mängd åtgärder för att förebygga
            våld mot kvinnor och för att utsatta kvinnor skall få ett bättre
            bemötande. Det är angeläget att samhällets samlade insatser i
            större utsträckning än vad som tidigare varit fallet tas i anspråk
            för att förebygga och beivra våldsbrott mot kvinnor. Det krävs
            också samlade insatser för att skydda, stödja och hjälpa kvinnor
            som utsatts för eller riskerar att utsättas för våld.
          </note>
          <note>
            För att underlätta ett sådant arbete har regeringen utfärdat
            myndighetsgemensamma uppdrag i dessa frågor. Uppdragen gäller
            bl.a. åklagar- och polismyndigheter, Brottsförebyggande rådet,
            Brottsoffermyndigheten, Socialstyrelsen och länsstyrelserna. De
            har alla fått i uppdrag bl.a. att öka ansträngningarna för att
            förebygga våld mot kvinnor, att utarbeta åtgärdsprogram eller
            policydokument för sitt eget arbete med dessa frågor och att samverka
            med varandra och med berörda frivilligorganisationer. Myndigheterna
            skall regelbundet redovisa sina insatser till regeringen. De gemensamma
            uppdragen skall redovisas för första gången senast den 1 juli
            i år, och de skall gälla t.o.m. år 2002. Vissa myndigheter har
            också fått särskilda uppdrag.
          </note>
          <note>
            När det gäller de polisiära insatserna vill jag hänvisa till
            det svar justitieminister Laila Freivalds gav den 16 april på
            en interpellation från Jeppe Johnsson om kvinnomisshandel. Jag
            koncentrerar mig i stället på insatser som rör det sociala området,
            där ju kommunerna har ett stort ansvar för att ge stöd till våldsutsatta
            kvinnor. Den 1 juli 1998 infördes en ny bestämmelse i socialtjänstlagen
            som innebär att socialnämnden fått sitt ansvar förtydligat när
            det gäller kvinnor som är eller har varit utsatta för våld eller
            andra övergrepp i hemmet. En viktig uppgift är att ge kvinnan
            stöd och hjälp att förändra sin situation.
          </note>
          <note>
            Regeringen har givit Socialstyrelsen i uppdrag att utfärda allmänna
            råd för socialtjänstens arbete med anledning av den nya bestämmelsen.
            Socialstyrelsen skall också följa upp och till regeringen redovisa
            konsekvenserna av denna ändring i socialtjänstlagen.
          </note>
          <note>
            Socialstyrelsen skall också leda ett utvecklingssamarbete i frågor
            om prostitution och våld mot kvinnor. Arbetet skall syfta till
            att främja kompetensuppbyggnad och metodutveckling inom socialtjänsten
            och hälso- och sjukvården. I uppdraget ingår också att initiera
            och stödja samverkansprojekt, sprida information och följa den
            internationella utvecklingen. För detta uppdrag har Socialstyrelsen
            fått 5 miljoner kronor som ett engångsbelopp för åren 1998-2000.
            Därefter skall frågorna införlivas i Socialstyrelsens ordinarie
            arbete.
          </note>
          <note>
            När det gäller den andra frågan, som rör frivilligorganisationernas
            arbete, vill jag säga att behovet av insatser för att stödja och
            hjälpa utsatta kvinnor är omfattande och att alla aktörers engagemang
            behövs i detta arbete. Frivilligorganisationerna gör ett utomordentligt
            viktigt arbete, och jag vill särskilt lyfta fram den storartade
            insats som kvinnojourerna och brottsofferjourerna gör.
          </note>
          <note>
            Regeringen har sedan flera år avsatt ca 5 miljoner kronor i årligt
            bidrag till organisationer som motverkar våld mot kvinnor. Under
            1998 utökades stödet med ytterligare 6 miljoner kronor årligen.
            Denna utökade satsning innebär dock inte, enligt regeringens uppfattning,
            att kommunernas engagemang skall minska, utan stödet till de lokala
            kvinnojourerna bör även i fortsättningen i första hand ses som
            en fråga för kommunen. Det är, enligt regeringens mening, viktigt
            att bidragen från stat och kommun inte är förenade med villkor.
            Därutöver får en rad kvinnojourer även projektbidrag ur Brottsofferfonden.
          </note>
          <note>
            Jag vill avslutningsvis betona vikten av att arbetet mot våld
            mot kvinnor ges en hög prioritet. De offentliga insatserna är
            då avgörande, men frivilliginsatserna har självfallet också en
            viktig uppgift att fylla.
          </note>
          <note type="speaker">
            Anf. 146 MARGARETA VIKLUND (kd):
          </note>
          <note>
            Herr talman! Jag ber att få tacka socialministern för det här
            svaret också.
          </note>
          <note>
            Frågan om kvinnomisshandel är speciellt aktuell just nu med anledning
            av Operation kvinnofrids annonskampanj om just kvinnofrid och
            våldet mot kvinnor. Det är en kampanj som man kan se över hela
          </note>
          <note>
            Stockholm och säkert också på andra orter i landet.
          </note>
          <note>
            Sett med mina ögon är kvinnomisshandel en mycket förnedrande
            verksamhet. Det är förnedrande att behöva bli utsatt för våld,
            och det är förnedrande att män vill utsätta kvinnor för våld.
            Det är förnedrande för de personer som tillhör den grupp av människor
            som blir speciellt utsatt för våld - jag tänker på halva mänskligheten,
            hälften av jordens befolkning, kvinnorna.
          </note>
          <note>
            Som socialministern antyder i sitt svar kan mycket inrymmas under
            rubriken kvinnomisshandel. Det gäller både i vårt land och i andra
            länder. Ur mitt perspektiv sett är kvinnomisshandel ett symtom
            bland många andra som handlar om en nedvärderande människosyn
            och att tillskriva någon mindre människovärde. Andra symtom är
            pornografi, prostitution, våldtäkter, att flickor tilltalas med
            och påkastas könsord m.m. - företeelser som ytterst handlar om
            jämställdhet och människors lika värde.
          </note>
          <note>
            I sitt svar pekar socialministern också på många olika utredningar
            och uppdrag som givits till bl.a.
          </note>
          <note>
            Socialstyrelsen. Då undrar jag hur långt man egentligen har kommit
            i dessa utredningar och hur de skall följas upp så att det verkligen
            blir en förändring vad gäller kvinnors utsatthet och nedvärdering,
            med andra ord hur man skall få till stånd en attitydförändring.
          </note>
          <note>
            Herr talman! När jag har tittat lite på den statistik som finns
            på kvinnomisshandel har jag förvånats över hur mycket kunskap
            det egentligen finns om den frågan rent statistiskt och hur lite
            det görs för att komma åt själva problemet, orsaken. Med orsaken
            menar jag då den negativa attityden när det gäller synen på kvinnan
            och hennes rätt att bli betraktad och behandlad som en fullvärdig
            och jämställd människa.
          </note>
          <note>
            Det är klart att man kan fundera över var problemet har sitt
            ursprung, sin källa. Kan det möjligen ligga i ett bristande engagemang
            för varandras situation? Jag tänker exempelvis på ett barn som
            ständigt och jämt blir slaget, oavsett om det gör något som är
            bra eller dåligt. Det finns faktiskt barn som har det så, också
            i vårt land i dag. Det är väl inte så konstigt om det barnet blir
            en osäker person och kanske också en misshandlare. Borde vi inte
            kunna få den känslan och det engagemanget att vi såg alla barn
            som våra barn?
          </note>
          <note>
            Bristen på empati och lojalitet mot andra människor kan vara
            en orsak. Ingen tycks i dag ha ett ansvar för sin medmänniska.
            Det verkar vara ett funktionsfel som döljer sig någonstans i vårt
            samhälle. Daghemmen visar inte särskilt stort intresse, tycker
            jag utifrån de erfarenheter jag har via mitt barnbarn. Jag kan
            inte bedöma alla utifrån min snäva erfarenhet, men barnantalet
            är i många fall för stort, personalen för liten och utrymmena
            för små. Det vi satsar eller inte satsar på våra barn har vi igen
            i framtiden. Skolan har också ett stort ansvar. Kanske är det
            inte alltid barnets fel om det är stökigt och bråkigt.
          </note>
          <note>
            Herr talman! Det finns mycket att göra på det här området. Kanske
            är inte alltid de konventionella och traditionella vägarna de
            bästa eller de enda. Kanske måste vi se ett snäpp djupare på problemet.
          </note>
          <note>
            I allt det utredande som görs om kvinnomisshandel anser jag,
            precis som socialministern, att det är viktigt att de erfarenheter
            och kunskaper som finns hos de frivilliga organisationerna tas
            till vara. Här finns det väldigt mycket av det ovärderliga engagemang
            som samhället bör ta till sig och stödja på olika sätt.
          </note>
          <note type="speaker">
            Anf. 147 JEPPE JOHNSSON (m):
          </note>
          <note>
            Herr talman! Våld kan inte accepteras, vare sig mot män, kvinnor
            eller barn. Och det bästa sättet att bekämpa våld, inte minst
            mot kvinnor, är att förebygga: att vaccinera våra barn och unga
            mot våldsanvändning, att lära dem att ta avstånd från våld. Det
            överlägset bästa sättet att motverka våld mot kvinnor i framtiden
            är att små pojkar tidigt får lära sig att av egen vilja ta avstånd
            från våld. Huvudansvaret här vilar på alla vuxna men främst på
            familjerna.
          </note>
          <note>
            Samhällets insats måste syfta till att stärka familjen, inte
            att i första hand ta över och ersätta familjen.
          </note>
          <note>
            Det är viktigt att den enskilda familjen mera kan påverka sin
            vardag: val av barnomsorg, skola och annat som är av stor betydelse
            för det enskilda barnet.
          </note>
          <note>
            Efter familjen är skolan den som har den viktigaste uppgiften
            att förebygga brott. Skolans personal och ledning måste ta på
            sig ansvaret för att grundläggande normer om rätt och fel förmedlas
            till eleverna och i lika hög grad se till att skolarbetet verkligen
            fungerar. Mobbning måste alltid kvävas i sin linda.
          </note>
          <note>
            Och arbetet mot mobbning måste ske dagligen och inte enbart i
            samband med olika kampanjer.
          </note>
          <note>
            Men trots goda insatser går det ibland snett för en del av våra
            ungar. Oavsett orsaken till misslyckandet måste samhället tidigt
            kunna fånga upp och tillrättaföra dessa unga människor, som annars
            riskerar att fastna i drogmissbruk och annan brottslighet och
            missär. Att inte reagera är att göra de unga en björntjänst.
          </note>
          <note>
            I annat sammanhang har vi moderater lagt fram förslag till denna
            kammare om åtgärder som syftar till att komma till rätta med ungdomsbrottsligheten,
            men gensvaret från regeringspartiet har varit svagt, trots att
            de egna förslagen i stort sett lyst med sin frånvaro.
          </note>
          <note>
            Vi har också lagt fram förslag om ett tiopunktsprogram för ökat
            skydd för kvinnor. Dessa punkter tog jag upp i den interpellationsdebatt
            som socialministern hänvisar till i sitt svar.
          </note>
          <note>
            Herr talman! För drygt en vecka sedan var jag i
          </note>
          <note>
            Tidaholm och besökte bl.a. närpolisen. Där fick jag information
            om ett projekt som kallas Utväg - projekt mot kvinnovåld. Jag
            tycker att det är roligt att träffa på människor som jobbar så
            här på ett entusiastiskt och fint sätt. Det finns många goda krafter
            som arbetar ute i landet.
          </note>
          <note>
            I sitt svar pekar socialministern på att det pågår ett arbete
            ute i landet. Det gemensamma uppdraget skall enligt socialministern
            redovisas den 1 juli 1999. I
          </note>
          <note>
            onsdags, den 19 maj, var det inte bara ÖB som presenterade saker,
            utan det kom också ett TT-telegram där man skrev så här om en
            ny metod för riskbedömning av hustrumisshandlare:
          </note>
          <note>
            "Att förutse en människas farlighet är svårt. Det visar fallet
            med mannen som i vintras skottskadade sin före detta fru och sköt
            ihjäl hennes dotter i Svängsta." Det är mitt och även socialministerns
            hemlän.
          </note>
          <note>
            "Nu introduceras SARA-modellen, en kanadensisk metod som ska
            hjälpa åklagare, domstolar och rättspsykiatrer att göra rätt bedömningar."
          </note>
          <note>
            Detta är några exempel som jag hoppas kommer fram vid det av
            ministern angivna datumet.
          </note>
          <note>
            Jag vill också passa på och instämma i vilken fantastisk insats
            som många frivilligorganisationer gör. De gör i mångt och mycket
            insatser som vårt vanliga samhälle inte klarar av. De är värda
            allt stöd.
          </note>
          <note>
            Herr talman! Vi i oppositionen är ganska luttrade.
          </note>
          <note>
            Förslagen från regeringen brukar låta vänta på sig.
          </note>
          <note>
            Det brukar vara mer av att avvakta än att handla.
          </note>
          <note>
            Under 1990-talet har antalet anmälda våldsbrott mot kvinnor ökat
            kraftigt. Kan socialministern redan nu lova att skynda på arbetet
            för att komma till rätta med våldet mot kvinnor och att skyndsamt
            komma med förslag till åtgärder?
          </note>
          <note type="speaker">
            Anf. 148 Socialminister LARS ENGQVIST (s):
          </note>
          <note>
            Herr talman! Jag försökte i mitt svar på interpellationen peka
            på att det just på det här området faktiskt sker väldigt mycket,
            inte bara från de samhälleliga organens sida utan också och kanske
            framför allt i frivilligorganisationerna. Detta är ett exempel
            på område där riksdagen och regeringen faktiskt har tagit ett
            stort ansvar.
          </note>
          <note>
            Samtliga myndigheter som har ett ansvar på det här området har
            fått särskilda direktiv för att arbeta med detta. Den kampanj
            som bedrivs i Stockholm just nu, Operation Kvinnofrid, är ju ett
            resultat av detta. Länsstyrelsen har ett ansvar och har engagerat
            sig i detta arbete. Regeringen har ju också gett stöd till den
            kampanjen. Förra gången en liknande kampanj genomfördes bidrog
            regeringen med 500 000 kr.
          </note>
          <note>
            Och till den här kampanjen har regeringen bidragit med 400 000
            kr.
          </note>
          <note>
            Det sker mycket, men det är klart att vi inte kan säga att arbetet
            är färdigt innan vi med säkerhet kan säga att ingen samhällsmedborgare
            i Sverige skall utsättas för våld. Om vi skall nå dit har vi en
            bra bit att gå. Det handlar om upplysning, om samtal och naturligtvis
            om förebyggande arbete.
          </note>
          <note type="speaker">
            Anf. 149 MARGARETA VIKLUND (kd):
          </note>
          <note>
            Herr talman! Jag tror egentligen inte att vi står så långt ifrån
            varandra i den här debatten när det gäller kvinnomisshandel. Det
            känns bra. Det är också bra att socialministern lyfter fram de
            frivilliga organisationernas arbete. Framför allt kvinnojourerna
            har ju gjort ett fantastiskt jobb under ungefär 20 år. Kommer
            den kunskap som de har samlat under alla dessa år att tas till
            vara i det utredningsarbete och utvecklingsarbete som socialministern
            har nämnt i sitt svar? I så fall undrar jag på vilket sätt det
            skall ske. När jag pratar med dem får jag ibland en känsla av
            att de känner sig lite förbigångna. De tycker att de har en stor
            kunskap och erfarenhet som kanske skulle kunna tas till vara bättre
            också av det s.k. officiella samhället.
          </note>
          <note>
            Jag har kanske låtit lite kritisk, men jag måste erkänna att
            det görs mycket för att man skall komma åt det här problemet och
            förändra situationen. Men man arbetar kanske i många fall på ett
            ytligt plan. Man tränger inte så djupt in i problemet.
          </note>
          <note>
            Socialministern har visat på olika exempel. Jag har också läst
            och satt mig in i frågan och tittat efter vad som egentligen pågår.
            En ny lag trädde i kraft den 1 januari i år om förbud mot köp
            av sexuella tjänster. Ett annat exempel är att ungdomar och skådespelare
            har beviljats pengar för att resa runt till skolorna för att väcka
            debatt om våld mot kvinnor och för att stödja flickor. De vill
            också väcka opinion när det gäller konkreta saker på gräsrotsnivå.
            Det handlar om att man skall få bättre belysning i parker, nattliga
            kollektivbussar med flexibla stopp och självförsvarsutbildning
            för unga flickor. Det här är bra.
          </note>
          <note>
            Men den djupa diskussionen måste också finnas.
          </note>
          <note>
            Män har blivit dömda för grov kvinnofridskränkning, och den internationella
            kampanjen Operation
          </note>
          <note>
            Kvinnofrid, som har nämnts här, har fått en och en halv miljon
            kronor från EU-kommissionen för att man tillsammans med fem andra
            europeiska länder skall försöka minska våldet mot kvinnor.
          </note>
          <note>
            Ja, visst görs det en hel del. Redan i höstas talades det här
            i riksdagen om landsomfattande kampanjer och om jämförande kartläggning
            i olika delar av landet av brotten mot kvinnor och flickor. Men
            vad jag saknade då, och fortfarande saknar, är den konkreta övergripande
            åtgärdsplanen, som inte bara svävar på ytan. Den skall också försöka
            komma åt den nedvärdering av människor som i dag finns i vårt
            samhälle.
          </note>
          <note>
            Herr talman! Det är oerhört förnedrande med kvinnomisshandel.
            Det är svårt, fult, ovärdigt och människoförnedrande. Det handlar
            om förakt och egentligen om att bryta ned en annan människa. Det
            gäller såväl kvinnors som barns och mäns liv. Men jag är faktiskt
            så optimistisk att jag tror att det går att få en ändring när
            det gäller det här, men det går kanske inte på en enda dag.
          </note>
          <note>
            Jag tror att man måste arbeta både kort- och långsiktigt. Jag
            är positiv till alla de åtgärder som socialministern har nämnt.
            Men hur skall man kunna jobba långsiktigt? Det kanske handlar
            om ett ökat engagemang för vår medmänniska. Jag kanske måste se
            att jag faktiskt kan göra något för en annan människa. Vi måste
            se barnen som våra barn och ingripa, stödja och leda då vi ser
            att det håller på att gå snett. Vi måste lyssna på och ta till
            vara de erfarenheter och den kunskap som finns på kvinnojourerna.
            Man kan bygga frivilliga nätverk i våra bostadsområden för att
            förhindra ensamhet och utanförskap. Man kan göra större satsningar
            på familjen, barnomsorgen och skolan. Vi kan öppna våra familjer
            och bjuda på oss själva, och vi kan ta reda på vad det är för
            normer och värderingar som egentligen styr vårt samhälle.
          </note>
          <note type="speaker">
            Anf. 150 JEPPE JOHNSSON (m):
          </note>
          <note>
            Herr talman! Det är gott och väl att man har kampanjer. Men de
            är ofta ganska kortvariga, och som gammal lärare har jag lärt
            mig att de inte sitter i så länge. Kampanjerna måste nog utmynna
            i att det blir ett annat arbetssätt som gör att man verkligen
            har möjlighet att komma till rätta med de här problemen.
          </note>
          <note>
            Våld mot kvinnor är ett allvarligt och utbrett problem. Skyddet
            för dessa kvinnor måste faktiskt förbättras. Enligt Brottsförebyggande
            rådet, BRÅ, visar en rapport från 1997 att när det gäller 78 %
            av de polisanmälda våldsbrotten mot kvinnor är gärningsmännen
            bekanta med sina offer. En stor del av dessa trakasserier och
            detta våld sker bakom stängda dörrar.
          </note>
          <note>
            När samhällets resurser dras ned, som har skett, kan det bli
            som i Olofström i mitt hemlän Blekinge. Där överlåter man åt ett
            bevakningsföretag att ha s.k.
          </note>
          <note>
            störningsjour. Vad har det för effekt? Jo, polisen kommer inte
            till ett lägenhetsbråk. Man tystar ned bråket utanför dörren,
            eftersom störningsjouren inte kan gå in. Då kommer detta varken
            polisen eller de sociala myndigheterna till del. Därför är detta
            med resurser till rättsväsendet och polisen inte oväsentligt,
            även om de här med metoder i mångt och mycket är bra.
          </note>
          <note>
            Jag skall återgå till den tragiska händelsen i
          </note>
          <note>
            Svängsta. Den har berört mig mycket. Ibland är det bra att sådant
            här händer nära inpå en. Då blir man kanske berörd på ett annat
            sätt. I en TT-artikel står det att skotten i Svängsta föregicks
            av en höst då mannen förföljde och hotade kvinnan och hennes dotter.
            Han polisanmäldes gång på gång, men åklagarna ansåg att brott
            inte kunde styrkas.
          </note>
          <note>
            Jag har personligen träffat den här kvinnan; jag har i och för
            sig också träffat mannen när jag var på besök i häktet.
          </note>
          <note>
            Man måste göra någonting, eftersom det bakom varje brott finns
            ett brottsoffer. Jag anser att samhället absolut skall stå på
            brottsoffrets sida. Jag tycker inte riktigt att vårt samhälle
            gör det i dag. Det här kostar faktiskt också i fråga om att en
            del resurser måste gå till rättsväsendet och kriminalvården. En
            del försöker vifta bort det och säger att det bara handlar om
            andra arbetsmetoder. Det är inte riktigt sant. Det här kostar.
          </note>
          <note type="speaker">
            Anf. 151 Socialminister LARS ENGQVIST (s):
          </note>
          <note>
            Herr talman! Till någon del berör Jeppe Johnssons synpunkter
            ett annat område, nämligen det som handlar om resurser till rättsväsendet.
            Och jag vet att det har varit diskussioner med justitieministern
            på det området.
          </note>
          <note>
            Jag skulle vilja peka på behovet av samarbete.
          </note>
          <note>
            Myndigheterna måste inte bara samarbeta sinsemellan och med frivilliga
            organisationer. Det handlar också om ett internationellt samarbete.
            Det intressanta är att det faktiskt sker ganska mycket inom
          </note>
          <note>
            EU:s ram. I nästa vecka är det ett ministerråd där ungdomsministrarna
            möts. Då skall ministerrådet ta ställning till ett förslag från
            kommissionen som handlar om stöd till frivilligorganisationer
            på europeisk nivå för att de skall arbeta med bl.a. våld mot kvinnor
            men också med ungdomsvåldet.
          </note>
          <note>
            När vi diskuterar EU-frågan finns det anledning att påpeka att
            EU kan vara ett redskap också på det här området för att motverka
            våld, även våld mot kvinnor.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 1998/99:261 om ädelreformen
          </note>
          <note type="speaker">
            Anf. 152 Socialminister LARS ENGQVIST (s):
          </note>
          <note>
            Herr talman! Margareta Viklund har frågat mig dels på vilket
            sätt regeringen avser att följa upp och vidta konkreta åtgärder
            beträffande ädelreformens konsekvenser för de äldres situation,
            dels vilka åtgärder regeringen avser att vidta för att fastlägga
            vilka principer och värden som skall gälla för vården och omsorgen
            i vårt land.
          </note>
          <note>
            Ädelreformen har under årens lopp noggrant följts upp och analyserats
            av bl.a. Socialstyrelsen. Detta har skett först genom det femåriga
            s.k. ädeluppdraget och därefter inom ramen för ett fyraårigt vidare
            regeringsuppdrag inom äldreområdet.
          </note>
          <note>
            Inom ramen för sina uppdrag har Socialstyrelsen initierat ett
            flertal studier vid universitet, högskolor och andra forskningsinstitut
            samt genomfört ett mycket stort antal egna uppföljningar av centrala
            frågor i fleråriga projekt. Socialstyrelsen har under årens lopp
            redovisat ett 50-tal underlagsrapporter utöver årsrapporterna
            från respektive uppdrag samt arrangerat ett stort antal konferenser
            för att sprida de kunskaper som vunnits i uppföljningsarbetet.
          </note>
          <note>
            Jag delar därför inte Margareta Viklunds uppfattning att vi i
            dag saknar kunskaper om ädelreformens konsekvenser. Vi vet ganska
            väl vad som gick bra och vad som kunde ha gjorts bättre.
          </note>
          <note>
            De kunskapsbrister som trots allt finns beror huvudsakligen på
            att det inom vissa områden har saknats bra mått och indikatorer
            för att kunna följa utvecklingen över tid. Fortfarande lider vi
            till viss del av dessa brister. Det är t.ex. svårt att i kvantitativa
            termer beskriva utvecklingen av äldreomsorgens och vårdens innehåll
            och kvalitet. Bl.a. därför arbetar
          </note>
          <note>
            Socialstyrelsen sedan en tid med att - i samråd med
          </note>
          <note>
            Socialdepartementet - utveckla nya mått och indikatorer för uppföljning
            av kvaliteten i vården av och omsorgerna om de äldre.
          </note>
          <note>
            Riksdagen har i juni i fjol antagit regeringens förslag till
            nationell handlingsplan för äldrepolitiken.
          </note>
          <note>
            Planen utgör ett viktigt led i regeringens arbete med att skapa
            förutsättningar för en positiv utveckling inom äldreomsorg och
            äldrevård. De kraftiga uppräkningarna av statsbidragen till kommunsektorn
            utgör basen i denna satsning. Därutöver har ett 20-tal åtgärder
            vidtagits med inriktning på specifika förhållanden inom äldreomsorg
            och äldrevård. Det nya stödet till anhöriga är en sådan åtgärd.
            Satsningen på utbildning av personal en annan. Stimulansbidraget
            till ny- och ombyggnad av äldreboendet samt de förstärkta tillsynsinsatserna
            är också åtgärder som förtjänar att nämnas i detta sammanhang.
          </note>
          <note>
            Det är min övertygelse att det kraftfulla ekonomiska tillskottet
            till kommunsektorn i kombination med det stora antal punktinsatser
            som handlingsplanen innehåller ger kommuner och landsting goda
            förutsättningar att åtgärda bl.a. de brister inom äldreomsorgen
            och äldrevården som Margareta Viklund lyfter fram i sin interpellation.
          </note>
          <note>
            Regeringens handlingsplan för äldrepolitiken innehåller också
            nya nationella mål för äldrepolitiken.
          </note>
          <note>
            Målen sätter ambitionsnivån för verksamheter med inriktning mot
            äldre inte bara inom vård och omsorg utan inom alla samhällssektorer.
            Jämfört med tidigare innebär målen en ökad betoning av den enskildes
            önskemål om hur han eller hon vill ha det på sin ålderdom samt
            den enskildes önskemål om och behov av hjälp och stöd.
          </note>
          <note>
            De nya målen för äldrepolitiken skall även utgöra basen i de
            insatser som kommuner och landsting utformar för att ge äldre
            ökade förutsättningar att leva ett gott liv. Men också andra riktlinjer
            och principer måste vara vägledande i arbetet inom vård och omsorg.
          </note>
          <note>
            För drygt två år sedan antog riksdagen regeringens förslag till
            principer för prioriteringar inom hälsooch sjukvården. Enligt
            beslutet skall utgångspunkten för prioriteringar i vården vara
            att alla människor har ett lika värde och samma rätt oberoende
            av personliga egenskaper och funktioner i samhället. Resurserna
            skall fördelas efter behov. Först när dessa överväganden har gjorts
            får kostnadseffektiviteten i olika insatser beaktas.
          </note>
          <note>
            Som ett led i genomförandet av detta beslut har regeringen tillsatt
            en särskild delegation som bl.a.
          </note>
          <note>
            skall sprida information och kunskap om riktlinjerna och de etiska
            värderingar som ligger till grund för dessa. I samråd med bl.a.
            de lokala etikkommittéerna skall metoder utvecklas för uppföljning
            av riktlinjernas tillämpning.
          </note>
          <note>
            Jag vill också nämna att regeringen förra året tillsatte en utredning
            med uppgift att bl.a. överväga och lämna förslag till hur man
            kan förbättra livskvaliteten för dem som är svårt sjuka och döende,
            deras familjer och närstående. Utredningen kommer att lämna sitt
            betänkande senast den 31 december år 2000.
          </note>
          <note>
            Avslutningsvis vill jag peka på att riksdagen i december förra
            året beslutade om åtgärder för att stärka patientens ställning
            i hälso- och sjukvården. Beslutet innebär bl.a. att den enskilde
            ges ökat inflytande över sin vård och behandling. Beslutet, som
            grundar sig på ett av regeringen framtaget förslag, utgör ett
            viktigt led i regeringens strävan att öka den enskilde vårdoch
            omsorgstagarens möjligheter att påverka sin egen livssituation.
          </note>
          <note type="speaker">
            Anf. 153 MARGARETA VIKLUND (kd):
          </note>
          <note>
            Herr talman! Återigen får jag tacka för svaret på en interpellation,
            den här gången om ädelreformen.
          </note>
          <note>
            Socialministern delar inte min uppfattning att Socialdepartementet
            saknar kunskaper om ädelreformens konsekvenser. Vi vet ganska
            bra, säger socialministern, vad som gick bra och vad som kunde
            ha gjorts bättre. Det låter betryggande. Men om man nu vet så
            väl hur det fungerar är det ändå ganska besynnerligt att man inte
            gjort mer åt det som inte fungerar för att få det att fungera.
          </note>
          <note>
            Socialministern säger att man skall tillföra kommunerna mer pengar
            och göra olika insatser. Det är bra. Men detta är kanske inte
            heller hela sanningen för att komma åt det som gör att vården
            och omsorgen om de äldre inte fungerar som de borde.
          </note>
          <note>
            Herr talman! Överst på kristdemokraternas prioriteringslista
            står människan, människovärdet och mänskliga rättigheter. Alla
            människor är lika mycket värda. Ingen har rätt att se ned på en
            annan människa därför att hon eller han har en viss ålder, vare
            sig åldern är låg eller hög. Men i vilken ålder vi än är och i
            vilken situation vi än befinner oss har vi samma värde.
          </note>
          <note>
            I det samhälle som vi i dag lever i och som vi håller på att
            forma inför morgondagen anser jag att den äldre människan har
            kommit på undantag. Det är inget unikt. Det förekommer också på
            andra håll, tyvärr, även om det i vissa kulturer också kan vara
            tvärtom. Man lyfter fram den äldre människan.
          </note>
          <note>
            Det är bra att Socialstyrelsen gör årliga utvärderingar av ädelreformen.
            Om jag inte minns fel ingick också den överenskommelsen mellan
            kommunerna och landstingen att Socialstyrelsen skulle göra så
            att man kunde komma till rätta med det som kanske inte hade gått
            så bra när man antog ädelreformen. Socialstyrelsen har under senare
            år uppmärksammat brister vad gäller bl.a. medicinsk kvalitet och
            säkerhet, rehabiliteringsinsatser, informationsöverföring, samarbete
            mellan vårdgivare, vårdnivåer och profession, framför allt i samband
            med att patienten skrivs ut från sjukhus.
          </note>
          <note>
            Bland de negativa omdömena har också nämnts att reformerna inte
            på något mer påtagligt sätt tillfört de sociala kvaliteter till
            äldreomsorgen som tanken var från början.
          </note>
          <note>
            Andra brister som man också pekar på är vårdplanering, hjälpmedelsinsatser,
            rehabilitering, uppföljning och omprövning av medicinordinationer
            samt smärtlindring i t.ex. livets slutskede.
          </note>
          <note>
            Herr talman! Bristerna finns och de är ganska stora, trots alla
            de fina insatser socialministern pekat på.
          </note>
          <note>
            Jag undrar om det finns några planer på att snabbt rätta till
            de bristerna. Socialministern har pekat på de utredningar som
            är på gång, men finns det något utöver dem? Finns det några planer
            på att medverka till att kommuner och landsting kan samarbeta
            bättre så att inte den enskilda människan kommer i kläm?
          </note>
          <note>
            Vi måste också gå framåt och inte bara fastna i det som är tråkigt.
          </note>
          <note>
            Herr talman! De handlingsplaner som socialministern talar om,
            kommer de att bli så konkreta att de blir verkligt fungerande
            planer som är giltiga på alla nivåer? Kommer de också att leda
            fram till en kvalitativt bättre vård, där man ser hela människan
            och bedömer henne som en person med fysiska, psykosociala och
            andliga behov? Finns det några garantier för det?
          </note>
          <note type="speaker">
            Anf. 154 CRISTINA HUSMARK PEHRSSON (m):
          </note>
          <note>
            Herr talman! Låt mig börja med att citera ur moderaternas reservation
            i betänkande SoU9 från
          </note>
          <note>
            1990/91, Ändrad ansvarsfördelning inom äldreomsorgen m.m. Där
            står: "Propositionens förslag löser inte de centrala frågorna,
            nämligen en god och värdig vård för äldre. Än mindre gäller detta
            för de handikappade, vilka också omfattas av reformen."
          </note>
          <note>
            Konsekvensen av den föreslagna reformen är mycket svåröverskådlig.
            De finansiella transaktionerna blir omfattande, byråkratiska och
            ineffektiva.
          </note>
          <note>
            Vidare vill jag citera den moderata reservationen i betänkande
            SoU25 samma år, Ekonomisk reglering av äldrereformen. Där står
            det: "Det ändrade huvudmannaskapet löser enligt utskottets mening
            de avgörande problemen inom äldreomsorgen såsom bristen på alternativa
            boendeformer, personalrekrytering, tillgång till sjukvårdsresurser
            m.m."
          </note>
          <note>
            Vidare står det: "Det har varit utomordentligt svårt för kommuner
            och landsting att ta fram underlag för den ekonomiska regleringen
            av reformen. Närmare 600 tvister har hänskjutits till den särskilda
            tvistedelegationen."
          </note>
          <note>
            Tyvärr visar det sig att det är farhågor och synpunkter som står
            sig också i dag.
          </note>
          <note>
            Vad har då hänt efter införandet av ädelreformen?
          </note>
          <note>
            Jo, i Socialstyrelsens årliga rapporter, som socialministern
            hänvisade till i sitt svar, har tack och lov påtalats en del goda
            exempel inom äldreomsorgen, men tyvärr också att det finns en
            del mindre bra saker.
          </note>
          <note>
            En del av det mindre bra är att trycket på anhöriga och närstående
            har ökat, nära nog till bristningsgränsen. Det sociala innehållet
            i omsorgen har urholkats och det tunga vårdbehovet har tagit överhand.
            Brukarinflytandet är begränsat. Socialstyrelsen noterar också
            att det finns tecken som tyder på att kommunerna faktiskt använder
            avgiftssystemet som ett instrument för att styra bort efterfrågan
            inom hemtjänsten. När det gäller just hemtjänsten är det klart
            att alltfler med stort omsorgsbehov får alltfler timmar, medan
            färre får mindre men ack så betydelsefulla timmar av hjälp och
            kontakt.
          </note>
          <note>
            Stora grupper av läkare som i dag kommer i kontakt med äldre
            och dementa saknar kompetens och utbildning. Det finns specialister
            som i dag med bävan konstaterar att det finns ett mycket stort
            antal dementa som blir felbehandlade. Man har svårt att diagnostisera
            och skilja demens från depression.
          </note>
          <note>
            Därför kan vi också konstatera och kanske misstänka att det finns
            många som är felbehandlade och som därmed har ett långt större
            vårdbehov än som annars skulle vara fallet.
          </note>
          <note>
            Det finns också undersökningar som visar att det finns samband
            mellan lugnande medel och fallskador.
          </note>
          <note>
            Det är onödigt lidande, onödig arbetsbörda och onödiga extrakostnader.
          </note>
          <note>
            Därmed vill jag också peka på att den medicinska kompetensen
            föll bort i ädelreformen. Jag beklagar att det tog tio år efter
            reformens genomförande, trots alla
          </note>
          <note>
            Socialstyrelsens årliga rapporter och ett femtiotal underlagsrapporter,
            innan man lyfte fram frågan och såg till att det hände något.
          </note>
          <note>
            När det gäller brist på vårdpersonal vill jag citera några tänkvärda
            ord från ledarsidan i Vårdfacket
          </note>
          <note>
            9/1998. Där står det följande: "- - - sjuksköterskebristen är
            inget nytt fenomen och varje gång har man försökt lösa problemet
            genom att öka antalet utbildningsplatser." Man skriver vidare:
            "Men - - - det är fel väg. Det räcker inte att öppna kranen utan
            en rejäl analys av varför det rinner ut. Var finns läckorna?"
          </note>
          <note>
            Jag skulle vilja be socialministern om klarlägganden på ett par
            punkter med klar inriktning mot ädelreformen. För det första:
            Kommer den äldre att kunna få pengar med sig för hemtjänsten eller
            det särskilda boendet när han eller hon flyttar till en annan
            kommun på kortare eller längre tid? För det andra: Varför skulle
            inte vi som i Danmark kunna ge den lilla men ack så viktiga hemtjänsten
            för äldre skattesubventioner? För det tredje: Kan socialministern
            säga något om primärvårdsprojektet och dess framtid? Detta hänger
            intimt samman med ädelreformen.
          </note>
          <note type="speaker">
            Anf. 155 Socialminister LARS ENGQVIST (s):
          </note>
          <note>
            Herr talman! När man skall analysera ädelreformen måste man förstå
            något om vad som hände i kommunerna under 1990-talet. Reformen
            genomfördes när vi fick allvarliga ekonomiska problem i stort
            sett i alla landets kommuner. Politikernas uppgift blev att dra
            ned verksamhet, minska på kostnader och försöka hantera stora
            underskott. Detta är en av förklaringarna till att ädelreformen
            inte fullt ut blev så framgångsrik som man hade hoppats på.
          </note>
          <note>
            När vi nu ser hur arbetet har bedrivits och ser problemen kan
            vi konstatera att det fortfarande i hög grad är en resursfråga.
            Bristen på medicinskt kompetent personal i äldreomsorgen är en
            resursfråga. Bristen på platser på sjukhem, som fortfarande är
            ett problem, är också en resursfråga.
          </note>
          <note>
            Vi måste vara beredda att säga till kommunerna att de under de
            närmaste åren måste kunna öka de ekonomiska insatserna på äldreområdet
            om vi skall klara kraven på en god omsorg. Vi får hoppas att kommunerna
            är beredda att bana väg för ökade resurser. Vi vet också att det
            finns allvarliga politiska motsättningar ute i kommunerna. De
            borgerliga partierna, företrädesvis, går på linjen att minska
            kommunernas resurser och föreslår skattesänkningar, som här i
            Stockholmsområdet, trots att man vet att framtiden kommer att
            ställa ökade krav.
          </note>
          <note>
            Min uppfattning är att kommunerna måste ha resurser. Landstingen
            måste ha resurser framöver.
          </note>
          <note>
            Kommunerna behöver det för att klara sina åtaganden i samband
            med ädelreformen.
          </note>
          <note>
            När det sedan gäller samarbetet mellan sjukvårdshuvudmännen kan
            vi konstatera att det nu faktiskt fungerar på de flesta håll i
            landet. I väldigt många landsting har man skrivit avtal med kommunerna,
            och man börjar få ett fungerande samarbete. Det inledningsvis
            besvärliga problemet tycks nu bara bestå i ett fåtal landsting,
            där man ännu inte har reglerat samarbetet mellan sjukvårdshuvudmännen.
          </note>
          <note type="speaker">
            Anf. 156 MARGARETA VIKLUND (kd):
          </note>
          <note>
            Herr talman! Ädelreformen har varit en följetong under många
            år, och var det kanske framför allt när den skulle införas. Jag
            var indragen i de diskussionerna, för jag arbetade i ett sammanhang
            där jag direkt berördes av den. Jag vet vilka hårda och tuffa
            diskussioner det var.
          </note>
          <note>
            När man antog ädelreformen var man ängslig för att den skulle
            ge så svåra återverkningar på vården att de människor som ingår
            i äldreomsorgen skulle drabbas. Vården skulle kanske inte bli
            så bra som man ville och hoppades. Därför skrev man in i avtalet
            att
          </note>
          <note>
            Socialstyrelsen skulle göra dessa årliga kartläggningar av förhållandena,
            så att man hade någonting att ta på.
          </note>
          <note>
            Den läsning som jag nämnde förut gör en inte särskilt glad. Socialstyrelsen
            sade den 9 november förra året att de boendes behov av omvårdnad
            och medicinska insatser har ökat vid landets sjukhem. Samtidigt
            har tillgången till kvalificerade medicinska resurser minskat.
            Exempelvis har läkarnas direkta kontakt med de boende halverats
            sedan 1994. Boendestandarden har inte utvecklats på ett sådant
            sätt att institutionerna har omvandlats till ett boende.
          </note>
          <note>
            När man ser sådant undrar man vad det egentligen är som har hänt.
            Hur ser det ut? Hur är det? Hur fungerar detta?
          </note>
          <note>
            Precis som socialministern säger tror jag att det måste till
            ett ordentligt samarbete mellan kommunerna och landstingen. Det
            gläder mig att höra att det bara är på ett par ställen i landet
            som det ännu inte finns fungerande avtal mellan kommunerna och
            landstingen.
          </note>
          <note>
            Det är dessa delar som vi måste ta tag i, både som politiker
            och på andra sätt. Vi måste få i gång samarbetsavtalen, så att
            vi får en bättre vård för dem som inte kan klara sig själva utan
            vård.
          </note>
          <note>
            Jag skulle kunna måla upp en mycket svart bild av situationen,
            men jag vill inte göra det. Jag tror inte att det skulle föra
            frågan framåt.
          </note>
          <note>
            Jag tycker att Socialstyrelsens rapporter är ett bra men kanske
            inte tillräckligt underlag för en helhetssyn vad gäller situationen
            inom vården och omsorgen för de äldre. Man ger inte heller några
            förslag till hur kvaliteten på vården och omsorgen kan förbättras.
          </note>
          <note>
            Jag ser med stor tillförsikt fram emot Äldrevårdsberedningen
            - jag tror den heter så - som skall komma med nya förslag om hur
            äldrevården skall kunna fungera i framtiden, och jag hoppas att
            den kommer att arbeta med stor snabbhet.
          </note>
          <note>
            Jag har levt med dessa frågor ganska länge. Jag har sett hur
            både patienter och personal har kämpat och kämpat för att trots
            otillräckliga resurser, politisk oförmåga och bristande vilja,
            okunskap och felaktigt fattade beslut m.m. ändå försöka få till
            stånd en värdig vård. Många lyckas, men inte alla. Vi kan inte
            gå hur långt som helst och sträcka gummibanden till bristningsgränsen.
            Det brådskar att rätta till dessa missförhållanden om inte hela
            äldrevården - ädelvården eller ädelreformen - skall gå i kvav.
          </note>
          <note type="speaker">
            Anf. 157 CRISTINA HUSMARK PEHRSSON (m):
          </note>
          <note>
            Herr talman! Intentionerna bakom ädelreformen var nog så goda,
            men de var för dåligt underbyggda och blåögda. För mig som inte
            var med i detta arbete verkar det som om man inte riktigt ville
            se sanningen i vitögat. Ädel skulle inte bara vara en skatteväxling
            mellan kommuner och landsting utan också en vision om ett friskare
            samhälle. Men man planerade som om långvårdspatienterna inte skulle
            finnas kvar efter reformen. Man ville inte se det faktum att dessa
            äldre och sjuka skulle sluta sina dagar i sina hem eller på ålderdomshem
            med knappa resurser. 40 % av alla ensamma lever också i dag sitt
            sista levnadsår mycket isolerade. Vård i livets slutskede verkar
            inte ha funnits med i planerna.
          </note>
          <note>
            Man inriktade sig i stället på den funktionella delen av ädel.
            Man planerade hus, enkelrum, kokmöjligheter och egna möbler -
            nog så viktiga och väsentliga insatser - men sämre möjligheter
            gavs till ett gott medicinskt omhändertagande. En medicinskt ansvarig
            sköterska kom, men ingen medicinskt ansvarig läkare.
          </note>
          <note>
            Ädelreformen motverkade inte heller de gränsdragningsproblem
            som uppstod mellan kommunens och landstingets vårdpersonal när
            man skulle jobba i en helhet och tillsammans.
          </note>
          <note>
            Jag noterar att socialministern nämnde att ädelreformen kom till
            i en tid då man också måste lösa en ekonomisk kris. Då kan vi
            konstatera att reformen är underskriven av dåvarande socialministern
            Bengt
          </note>
          <note>
            Lindqvist och alltså kom från en socialdemokratisk regering.
          </note>
          <note>
            Det finns mycket att göra när det gäller problemen i äldreomsorgen.
            Det gäller hemtjänsten. Det gäller gränsdragning. Det gäller den
            geriatriska kompetensen. Det gäller handikappreformen och assistansersättning
            vad beträffar sextiofemåringar och äldre. Det handlar om rehabiliteringspengar,
            som fortfarande finns kvar i försäkringskassorna och som inte
            används.
          </note>
          <note type="speaker">
            Anf. 158 Socialminister LARS ENGQVIST (s):
          </note>
          <note>
            Herr talman! Jag sade inte att ädelreformen genomfördes för att
            lösa en ekonomisk kris. Men ädelreformen genomfördes samtidigt
            som vi fick en ekonomisk kris. Hela reformen skulle utvecklas
            när kommunerna fick brottas med stora underskottsproblem. De resurser
            som behövdes för att äldreomsorgen skulle fungera fanns inte tillgängliga.
          </note>
          <note>
            De problemen har vi nu kommit bort från. Det betyder att vi kan
            hoppas att kommunerna kan utveckla äldreomsorgen de närmaste åren
            på ett helt annat sätt än hittills.
          </note>
          <note>
            Jag skall kommentera frågan om personalsituationen. Det är klart
            att det inte räcker med att enbart utbilda. Om vi inte satsar
            på en utökad utbildning för vårdpersonalen kommer vi inte att
            ha någon personal om 10-15 år. Det handlar om att dels förbättra
            arbetsorganisationen, att man kan utvecklas i sitt arbete på ett
            helt annat sätt än i dag, dels samtidigt öka resurserna för utbildningen.
          </note>
          <note>
            Det är glädjande att antalet sökande till vårdutbildningarna
            faktiskt ökar. Det var många som trodde att situationen i vården
            skulle innebära att unga människor inte skulle söka sig till vårdutbildningarna.
          </note>
          <note>
            Men ansökningarna har ökat med 30 % jämfört med förra året.
          </note>
          <note type="speaker">
            Anf. 159 MARGARETA VIKLUND (kd):
          </note>
          <note>
            Herr talman! Det är på tiden att det görs en kraftansträngning
            rörande medmänsklighet och värdighet, dvs. ett värdigt liv för
            de äldre. Tiden har runnit ut.
          </note>
          <note>
            Det har kommit alldeles för många svarta rapporter om situationen
            inom äldrevården och äldreomsorgen.
          </note>
          <note>
            Det får vara nog nu. Det räcker.
          </note>
          <note>
            Vi kristdemokrater har tagit fram ett förslag till värdighetsgaranti.
            Vi ser den som ett minimum, en första början, för att skapa en
            värdig vård för de äldre.
          </note>
          <note>
            I den garantin anger vi att det skall finnas åtminstone en läkare
            vid varje institution som vårdar sjuka och äldre personer. Ingen
            människa skall behöva dö ensam. Det finns tio punkter på listan,
            och vi tycker att de utgör ett minimum. Vi kallar det för värdighetsgaranti.
            Värdigheten skall också gälla de äldre människorna.
          </note>
          <note>
            Att vi talar mycket om äldre i år beror på att FN
          </note>
          <note>
            har utlyst ett äldreår. Det är bra att de äldre fokuseras under
            åtminstone ett år. Men egentligen borde de äldre och deras situation
            fokuseras varje år. Trots det verkar allt det vi säger att vi
            skall göra för dem vara ett stort bekymmer för dem som har axlat
            deras bördor och gått in i rollen som beslutsfattare och förvaltare.
            Så borde det inte vara.
          </note>
          <note>
            Under det här året kommer man att prata om äldres delaktighet
            i samhällslivet och äldre i arbetslivet, kontakterna mellan generationerna,
            attityder till de äldre, att förebygga ohälsa osv., nya idéer,
            forskning och försöksverksamhet inom äldreomsorgen. Det är bra.
            Men de äldres situation i samhället borde lyftas fram varje år.
            Ett år är alldeles för lite.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 1998/99:293 om stamning som funktionshinder
          </note>
          <note type="speaker">
            Anf. 160 Socialminister LARS ENGQVIST (s):
          </note>
          <note>
            Herr talman! Tullia von Sydow har frågat mig vilka åtgärder jag
            avser att vidta med anledning av att medel måste satsas dels på
            forskning och utbildning, dels på en bred information om stamningshandikappet
            och utbildning av personal inom barnomsorg och skola.
          </note>
          <note>
            Stamning påverkar, som Tullia von Sydow påpekar, ett barns hela
            uppväxt och även vuxenlivet. Det är därför viktigt att barnen
            får en tidig diagnos och behandling. Jag instämmer i att det är
            angeläget att kunskap finns om stamning redan på barnavårdscentralen
            men även i barnomsorgen och skolan.
          </note>
          <note>
            Socialstyrelsen skriver i sina allmänna råd för hälsoundersökningar
            inom barnhälsovården bl.a. att det vid tre års ålder skall genomföras
            en undersökning med inriktning på barnets kommunikationsförmåga.
            I
          </note>
          <note>
            samband med det bör det kontrolleras om barnet stammar.
          </note>
          <note>
            I propositionen Elever med funktionshinder - ansvar för utbildning
            och stöd, som nyligen överlämnats till riksdagen, framhåller regeringen
            att det bör vara rimligt att det finns särskild specialpedagogisk
            kompetens i kommunen bl.a. för elever med stamning.
          </note>
          <note>
            Stöd till dessa kommunala specialpedagoger bör i sin tur ges
            av en statlig organisation för stöd i specialpedagogiska frågor.
            Hur denna organisation närmare skall utformas återkommer regeringen
            till senare. För att eleverna även skall få medicinskt, psykologiskt
            och socialt stöd fordras ett samarbete mellan pedagoger och elevvårdspersonal
            samt mellan skolan och barnhälsovården.
          </note>
          <note>
            Tullia von Sydow påpekar att stamning fortfarande är ett okänt
            och dolt handikapp som medför många missuppfattningar på grund
            av dålig information. Den särskilde utredaren om bemötande av
            personer med funktionshinder har i sitt slutbetänkande föreslagit
            ett antal åtgärder för att förbättra bemötandet. Bl.a. föreslås
            ett nationellt kompetensutvecklingsprogram kring frågor som rör
            bemötande av personer med funktionshinder. Utredaren föreslår
            också att handikapporganisationerna skall få medel för att minska
            fördomar och motverka negativa attityder till människor med funktionshinder.
            Jag kan dock inte gå in närmare på förslagen just nu eftersom
            utredningen är ute på remiss, och jag vill avvakta remissvaren.
            Detsamma gäller frågan om satsningar på forskning.
          </note>
          <note>
            Även här vill jag avvakta remissinstansernas synpunkter på utredningens
            förslag om att ge Socialvetenskapliga forskningsrådet i uppgift
            att utveckla en långsiktig strategi för handikappforskningen.
          </note>
          <note>
            Regeringen har dock nyligen beslutat att bevilja
          </note>
          <note>
            Sveriges Stamningsföreningars Riksförbund
          </note>
          <note>
            525 000 kr ur Allmänna arvsfonden för första året av två till
            ett projekt för att utveckla informationsmaterial om stamningens
            effekter. Informationen skall riktas till olika målgrupper som
            t.ex. personal vid barnavårdscentraler och skolor samt arbetsgivare.
          </note>
          <note>
            I mars i år beslutade riksdagen om en ny lag om diskriminering
            av funktionshindrade i arbetslivet.
          </note>
          <note>
            Lagen trädde i kraft den 1 maj i år. Den innebär att en arbetsgivare
            när han vill anställa eller befordra någon måste skapa en arbetsmiljö
            som fungerar för den funktionshindrade likaväl som för den som
            inte har något funktionshinder. Arbetsgivaren är också skyldig
            att utreda och åtgärda eventuella trakasserier som uppstår mellan
            arbetstagare på grund av funktionshinder eller som kränker den
            enskildes integritet.
          </note>
          <note>
            Personer med stamning har också rätt att få sin sak prövad enligt
            denna lag.
          </note>
          <note>
            Tullia von Sydow efterlyser fler logopeder och psykologer med
            stamning som specialitet. Verksamhetsområdena för logopeder och
            psykologer är vida, och det är få som specialiserar sig på stamning.
            I dag råder det dessutom brist på såväl logopeder som psykologer.
            Sedan år 1997 finns det en logopedutbildning även i Umeå, vilket
            innebär en förstärkning jämfört med tidigare. Även om fler logopeder
            nu utbildas kommer det dock att ta tid innan behovet av logopeder
            är täckt.
          </note>
          <note>
            I samband med införandet av LSS år 1994 gjordes också ett förtydligande
            i hälso- och sjukvårdslagen av sjukvårdshuvudmännens ansvar för
            habilitering och rehabilitering. Samtidigt beslutade riksdagen
            också om ett tidsbegränsat stimulansbidrag för habilitering och
            rehabilitering om totalt 1,4 miljarder kronor under en fyraårsperiod,
            från 1994 t.o.m. 1997.
          </note>
          <note>
            Syftet med stimulansbidraget var bl.a. att minska ojämnheterna
            över landet och mellan olika grupper när det gäller tillgången
            till insatser. Bland de projekt som beviljats medel finns några
            som gäller utveckling av rehabilitering för personer som stammar.
            Tillsammans fick de 1,8 miljoner kronor. Projekten innebär bl.a.
            upprättande av självhjälpsgrupper för både barn och vuxna, samt
            metodutveckling för nationell intensiv stamningsterapi för ungdomar.
            Socialstyrelsen har haft i uppdrag att följa upp och utvärdera
            stimulansbidraget. I sin slutrapport till regeringen 1998 påtalade
            Socialstyrelsen att sjukvårdshuvudmännen i samband med prioritering,
            planering och finansiering av sin verksamhet borde stärka ställningen
            för habilitering och rehabilitering som en integrerad del av hälso-
            och sjukvården. Kommunikationshinder är enligt
          </note>
          <note>
            Socialstyrelsen områden som i förhållande till behoven inte har
            uppmärksammats tillräckligt och därför behöver lyftas fram ytterligare.
            Socialstyrelsen framhöll också att huvudmännen borde intensifiera
            och systematisera sitt arbete med individuella habiliterings-
            och rehabiliteringsplaner som de är skyldiga att ta fram enligt
            hälso- och sjukvårdslagen.
          </note>
          <note>
            Det är inte heller regeringen som skall styra resursanvändningen
            och organisationen inom talvården eller andra områden. Med det
            hälso- och sjukvårdssystem som vi har i vårt land är det kommunerna
            och landstingen som självständigt ansvarar för organisation och
            bedrivande av vård och omsorg. Grundtanken är att det är huvudmännen
            som är mest lämpade att göra de prioriteringar som behövs för
            en bra resursanvändning och en bra vård för befolkningen.
          </note>
          <note type="speaker">
            Anf. 161 TULLIA VON SYDOW (s):
          </note>
          <note>
            Herr talman! Jag tackar statsrådet för en i många stycken ganska
            positiv redogörelse. Men allt är faktiskt inte så bra som det
            låter. Jag skall i mina inlägg belysa varför det inte är så bra.
          </note>
          <note>
            Stamning är ett allvarligt kommunikationshinder som måste lyftas
            fram i ljuset. I Prioriteringsutredningen placeras talsvårigheter,
            med rätta, i första prioriteringsgruppen.
          </note>
          <note>
            Själv har jag varit stammare i mer än 70 år. Även om jag nu är
            relativt besvärsfri kan jag aldrig vara säker på att talet flyter.
            Trots att jag numera, mot alla odds, har blivit en van talare
            är det svårt att stå just här i riksdagen och hålla ett anförande.
            Det är förenat med ganska stor ångest. Jag vet aldrig hur det
            går.
          </note>
          <note>
            Om jag hänger upp mig på ett ord är det väldigt obehagligt.
          </note>
          <note>
            Att kampen mot stamning hitintills inte på långt när fått tillräckliga
            resurser till forskning och metodutveckling beror kanske på att
            man aldrig har förstått vilka förluster som stamningen för med
            sig både för individen och för samhället. Det handlar i mycket
            hög grad om försämrad livskvalitet för individen och om en stor
            risk att den enskildes intellektuella kapacitet inte kan utnyttjas
            till sin fulla rätt vare sig i studier eller i yrkesliv. Detta
            betyder stora ekonomiska förluster både för den enskilde stammaren
            och för samhället.
          </note>
          <note>
            Det här gäller ganska många personer. 1 % av befolkningen är
            stammare. Det rör sig alltså om 80 000
          </note>
          <note>
            personer, och fler tillkommer vartenda år. Därför är det väldigt
            glädjande att Allmänna arvsfonden har beviljat stora pengar till
            information om stamningens effekter. Kanske kan det hjälpa till
            att belysa det här svåra kommunikationshandikappet men det räcker
            inte. Här krävs det att samhället ingriper och på lång sikt styr
            utvecklingen så att de ansvariga huvudmännen får tillräckliga
            kunskaper om stamningsproblematikens räckvidd.
          </note>
          <note>
            Det har gjorts en studie om stamning hos barn och ungdomar. Studien
            redovisades i december 1998 så den är väldigt färsk. Den visar
            på stora kunskapsluckor hos de personalgrupper som dagligen möter
            barn och ungdom. Trots lagstiftning och den lilla forskning som
            har gjorts finns det brister i bemötandet. Det borde inte vara
            så. Skoltiden har ju en avgörande betydelse.
          </note>
          <note>
            Belysande är också att Socialstyrelsen menar att kommunikationshindren
            inte får den uppmärksamhet som de borde ha, utan de måste lyftas
            fram ytterligare. Det är ju kommunerna och landstingen som ansvarar
            för det. Jag återkommer med ytterligare kommentarer.
          </note>
          <note type="speaker">
            Anf. 162 Socialminister LARS ENGQVIST (s):
          </note>
          <note>
            Herr talman! Det finns ingenting från min sida att invända mot
            Tullia von Sydows anförande. Jag är i stället nyfiken på fortsättningen.
          </note>
          <note>
            Jag vill påpeka att Bemötandeutredningen nu är ute på remiss.
            Regeringens avsikt är att till hösten, eller senast vid årets
            slut, kunna presentera en proposition med anledning av Bengt Lindqvists
            utredning.
          </note>
          <note>
            Där kommer de här frågorna att spela en viktig roll.
          </note>
          <note type="speaker">
            Anf. 163 TULLIA VON SYDOW (s):
          </note>
          <note>
            Herr talman! Jag hade tänkt komma in på det.
          </note>
          <note>
            Som jag sade är det kommunerna och landstingen som är ansvariga
            för habiliterings- och rehabiliteringsplanerna. Problemet är att
            man på många skolor och barnavårdscentraler inte anser att stamning
            är ett funktionshinder. Därför får de stammande barnen varken
            rehabilitering eller habilitering. I många skolor är det faktiskt
            så, har man kunnat konstatera, att lärarna säger: Det är inte
            några problem för oss med barn som stammar. Då kan man fråga sig:
            Vem är det som inte har problem - är det lärarna eller är det
            barnen? Jag har ju själv gått i skola och vet hur oerhört besvärligt
            det är.
          </note>
          <note>
            Huvudpunkten när det gäller rehabilitering är just bemötandet.
            Det är viktigare för stammare än för andra handikappgrupper. Det
            är därför som utbildning av personalen är så oerhört viktig inom
            barnomsorgen och skolan. Ett felaktigt bemötande kan för lång
            tid framåt förvärra stamningen.
          </note>
          <note>
            Det måste ses som ett samhällsansvar att de här personalgrupperna
            verkligen får adekvat utbildning så att de förstår den jättesvåra
            situation som ett stammande barn befinner sig i. Det behövs väldigt
            mycket kunskap för att ge ett sådant barn trygghet och ökat självförtroende.
            Ja, jag skulle vilja säga att det är en förutsättning för en lyckad
            rehabilitering.
          </note>
          <note>
            Herr talman! Det finns ytterligare några punkter som jag skulle
            vilja ta upp. Man talar om treårskontrollen på barnavårdscentralen.
            Men det räcker faktiskt inte att träffa mamma och barn en gång.
            Det kan ju hända att barnet inte stammar just då. Man kan behöva
            återkomma ett par gånger innan det kan konstateras vad det handlar
            om. Då gäller det att omedelbart få remiss till en logoped, vilket
            inte händer i dag.
          </note>
          <note>
            Många säger: Det här kommer att gå över. Vi väntar några år.
            Men då är det för sent.
          </note>
          <note>
            Man talar också om att det skall finnas specialpedagogisk kompetens
            för elever med stamning, och det vore underbart om det var så.
            Det är bara det att utbildning i fråga om stamning inte finns
            för de här specialpedagogerna. Det är något som man måste lägga
            in här. De måste alltid ha utbildning i tal och språk, för annars
            kan de inte hjälpa de här barnen.
          </note>
          <note>
            När det gäller det kompetensutvecklingsprogram som rör bemötandet
            måste det konstateras att det, såvitt jag förstår, väldigt mycket
            rör fysiska hinder.
          </note>
          <note>
            Det passar liksom inte riktigt för oss som stammar. På samma
            sätt är det med lagen om diskriminering. Där är det också väldigt
            mycket fråga om fysiska hinder.
          </note>
          <note>
            Man måste alltså börja tänka på de här personerna med kommunikationshinder.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 1998/99:300 om
          </note>
          <note>
            Christiania
          </note>
          <note type="speaker">
            Anf. 164 Socialminister LARS ENGQVIST (s):
          </note>
          <note>
            Herr talman! Morgan Johansson har frågat mig vilka åtgärder jag
            avser att vidta med anledning av narkotikatrafiken över Öresund,
            narkotikahandeln i
          </note>
          <note>
            Christiania samt den ökande narkotikaanvändningen bland ungdomar.
          </note>
          <note>
            Den färdiga Öresundsbron kommer utan tvekan att innebära en tätare
            ström av resande över sundet.
          </note>
          <note>
            Också "spontanresorna" över sundet kommer med all sannolikhet
            att bli vanligare, med den täta och snabba tågtrafik som planeras.
            Enligt min mening är detta inget att förvånas över - tvärtom -
            eftersom brons själva funktion är att knyta Sverige och kontinenten
            närmare varandra.
          </note>
          <note>
            Det är inte otänkbart att Öresundsbron också kommer att innebära
            en ökad narkotikatrafik över sundet. Som Morgan Johansson påtalar
            sker redan i dag en betydande del av införseln av illegal narkotika
            till Sverige via hamnar i Skåne. Beslagen sker till minst 90 %
            i EU-trafiken. Narkotikasmugglingen över Öresund sker dels som
            organiserad smuggling med nationella och internationella ligor,
            dels som småskalig smuggling, s.k. myrtrafik eller narkotikaturism.
            I Malmö och Helsingborg domineras cannabisbeslagen av mindre beslag,
            tillkomna i "myrtrafiken"
          </note>
          <note>
            i resandeströmmen från Danmark.
          </note>
          <note>
            Det sker ett fortlöpande samarbete mellan polisen och tullen
            i Skåne, som har det primära ansvaret för dessa frågor. Tullen
            har också ett nära samarbete med sina danska kolleger för att
            förebygga och ingripa mot narkotikahandel och smuggling över sundet.
          </note>
          <note>
            Samtidigt pågår ett arbete för att ytterligare förstärka och
            intensifiera det redan nu nära samarbetet mellan dansk och svensk
            polis, i syfte att möta de krav som
          </note>
          <note>
            Öresundsbron kan komma att ställa på brottsbekämpningen.
          </note>
          <note>
            För att komma åt den ökande andelen ungdomar som avslöjas vid
            försök till smuggling av narkotika -
          </note>
          <note>
            en ökning från omkring 11 % år 1991 till 23 % förra året, 1998
            - bedriver tullen i Malmö tillsammans med
          </note>
          <note>
            Folkhälsoinstitutet och Malmö stad ett ungdomsprojekt. För tullens
            del innebär det riktade kontroller mot ungdomar under 20 år samt
            förstärkta kontroller i samband med s.k. riskhelger, som Valborg
            och vid skolavslutningen. När ungdomar påträffas med narkotika
            meddelas föräldrarna. Projektet har inneburit en minskning av
            andelen ungdomar som avslöjats vid försök till smuggling av narkotika,
            från drygt 27 % år
          </note>
          <note>
            1995 till ovan nämnda 23 % år 1998.
          </note>
          <note>
            Inom ramen för Nordiska ministerrådet sker ett fortlöpande och
            nära samarbete i narkotikapolitiska frågor mellan de nordiska
            länderna. Kontakter sker både vid minister- och ämbetsmannamöten.
            Det är ett naturligt forum att diskutera gemensamma nordiska frågor
            i.
          </note>
          <note>
            Morgan Johansson tar också upp frågan hur problemet med en ökande
            narkotikaanvändning hos ungdomar kan mötas. Det är riktigt att
            det har skett en ökning under 1990-talet av andelen ungdomar i
            årskurs 9 som uppger att de någon gång har prövat narkotika. Ökningen
            bör dock ses mot bakgrund av mycket låga nivåer under andra halvan
            av 1980-talet samt att det inte har skett någon ökning totalt
            sett av andelen ungdomar med narkotikaerfarenhet de senaste tre
            åren. En mycket stor majoritet ungdomar deklarerar samtidigt att
            de varken har prövat narkotika eller har lust att göra det. Det
            innebär dock inte att utvecklingen skall negligeras, utan tvärtom
            tas på stort allvar. Ju fler som prövar narkotika, desto fler
            riskerar att fastna i missbruk och beroende. Särskilt stor risk
            löper ungdomar från socialt, kulturellt och ekonomiskt underprivilegierade
            miljöer och grupper.
          </note>
          <note>
            Inom ramen för Nationella ledningsgruppen för alkohol- och narkotikaförebyggande
            insatser som jag leder förs kontinuerligt en diskussion om hur
            motståndet mot narkotika bland ungdomar kan stärkas och nyrekryteringen
            till missbruk minska. Ledningsgruppen är också initiativtagare
            till ett antal landsomfattande projekt för att pröva nya modeller
            för alkohol- och narkotikaprevention. Gemensamt för dessa är att
            de bygger på de ungas eget engagemang. Att ungdomar är mycket
            intresserade av dessa frågor märker vi särskilt tydligt på Socialdepartementets
            webbsida Drugsmart, som sedan starten höstterminen
          </note>
          <note>
            1998 har besökts av flera hundra tusen ungdomar som vill fördjupa
            sina kunskaper om droger samt diskutera olika narkotikafrågor.
            Vi får dagligen bekräftelse på att Drugsmart är ett mycket angeläget
            instrument -
          </note>
          <note>
            särskilt för skolorna - när det gäller att bistå och påverka
            unga människor i deras sökande efter en identitet och livsstil.
          </note>
          <note>
            För att förebygga missbruk bland ungdomar är det viktigt att
            tidigt upptäcka nya droger och nya trender inom ungdomskulturen.
            Inom EU pågår ett sådant arbete inom ramen för vad som kallas
            Early Warning
          </note>
          <note>
            System. Systemet möjliggör för medlemsstaterna att snabbt informera
            varandra när nya droger dyker upp på marknaden. Det är också viktigt
            att reagera när ungdomar befinner sig i riskzonen. Närpolisreformen
            har skapat bättre förutsättningar för polisen att gripa in mot
            gatulangning och arbeta förebyggande, bl.a.
          </note>
          <note>
            genom att identifiera och få kontakt med ungdomar som löper särskild
            risk att dras in i kriminalitet och missbruk.
          </note>
          <note>
            Låt mig avslutningsvis framhålla att det inte finns några enkla
            lösningar på narkotikaproblemet. Om det är svårt att hålla narkotikan
            utanför gränserna och borta från gator och torg är det än svårare
            att påverka faktorer som styr människors livsstilar. Ytterst handlar
            det om personlig livssituation, val av livsstil, värderingar och
            framtidshopp - frågor som bara i begränsad utsträckning kan lösas
            inom ramen för narkotikapolitiken. Det är i hög grad ett gemensamt
            samhälleligt och mänskligt ansvar som alla måste vara med och
            dela.
          </note>
          <note type="speaker">
            Anf. 165 MORGAN JOHANSSON (s):
          </note>
          <note>
            Herr talman! Jag skulle vilja börja med att tacka socialministern
            för svaret på den här interpellationen.
          </note>
          <note>
            Jag tycker att det visar tydligt att regeringen tar frågan på
            stort allvar. Det vittnar inte minst tillsättandet av Narkotikakommissionen
            om. I svaret nämner socialministern en rad åtgärder som vidtagits
            eller som är på gång.
          </note>
          <note>
            Herr talman! Jag vill ta fatt i det resonemang som socialministern
            avslutar med. Han sade så här:
          </note>
          <note>
            "Ytterst handlar det om personlig livssituation, val av livsstil,
            värderingar och framtidshopp - frågor som bara i begränsad utsträckning
            kan lösas inom ramen för narkotikapolitiken." Och så är det ju.
          </note>
          <note>
            Välfärdspolitik är ju narkotikabekämpning. En politik som motverkar
            arbetslöshet och utslagning, som håller samman Sverige, som ser
            till att klyftorna i samhället minskar och ger människor verkliga
            möjligheter att utvecklas, bilda sig och få en identitet är också
            en politik mot narkotika. Det är ju där det börjar på något sätt.
            Det är basen. Utan den här basen är riktade sociala insatser och
            repressiva åtgärder meningslösa. Den politiska ansatsen tror jag
            att de flesta partier - kanske med något undantag - är överens
            om.
          </note>
          <note>
            Sedan har vi då de riktade sociala insatserna och de repressiva
            åtgärderna. Socialministern redovisade en rad sådana: samarbete
            mellan tull och polis i Skåne och mellan tullmyndigheterna på
            respektive sida om Öresund, intensifierat samarbete mellan polisen
            i
          </note>
          <note>
            Skåne och Danmark, ungdomsprojektet i Malmö som
          </note>
          <note>
            Folkhälsoinstitutet och Malmö stad står bakom, förstärkta kontroller
            vid särskilda helger, närpolisreformen, EU:s Early Warning System,
            hemsidan Drugsmart osv.
          </note>
          <note>
            Allt detta är bra, men frågan är om det räcker. Vi kan konstatera
            att utvecklingen har gått åt fel håll. I
          </note>
          <note>
            min interpellation redovisar jag siffror över hur alltfler ungdomar
            uppger att de provat narkotika.
          </note>
          <note>
            Det rör sig om en fördubbling av andelen under
          </note>
          <note>
            1990-talet, åtminstone om man skall tro siffror från undersökningar
            av nyinryckande värnpliktiga. Problemen verkar vara störst i södra
            Sverige. Enligt enkätundersökningar från min hemstad Lund uppger
            t.ex. 29 % av pojkarna på gymnasiet att de provat narkotika. För
            flickorna är siffran 16 %. En annan undersökning bland niondeklassare
            i Malmöhus läns landsting för några år sedan visade att andelen
            som provat narkotika var mer än dubbelt så hög som rikssiffrorna.
            Den generella ökningen under 1990-talet kan förklaras med sociala
            faktorer och attitydförändringar, men det faktum att Sydsverige
            ligger högst måste också förklaras med större tillgänglighet och
            närheten till kontinenten.
          </note>
          <note>
            Skåne och Själland har blivit en gemensam marknad när det gäller
            cannabis. Centrum för den marknaden är Köpenhamn. Köpenhamn har
            dessvärre blivit
          </note>
          <note>
            Nordens Amsterdam. För alla som varit i Christiania är det tydligt
            att den danska polisen ser mellan fingrarna när det gäller narkotikahandeln.
            Om vi frågar de danska ungdomarna om narkotika är det förfärande
            resultat som man kan se. 18 % av femtonåringarna har provat narkotika.
            I Sverige är det 6 %. Det är alltså tre gånger så många femtonåringar
            i Danmark som har provat narkotika som i Sverige.
          </note>
          <note>
            Om detta kan man fälla två kommentarer. För det första är jag
            övertygad om att detta aldrig hade varit möjligt om det hade varit
            frågan om en landgräns.
          </note>
          <note>
            Vilket ramaskri det hade blivit om vi hade haft holländska coffee
            shops bara några mil in i Norge eller
          </note>
          <note>
            Finland dit svenska ungdomar kunnat åka i skytteltrafik för att
            handla narkotika. Men så fort det är vatten emellan känns det
            längre bort.
          </note>
          <note>
            För det andra är detta en fråga som rör två stater.
          </note>
          <note>
            Då blir det genast lite mer problematiskt. Då handlar det om
            diplomati och förhållanden mellan nationer.
          </note>
          <note>
            Men detta är ju omodernt. Nu etablerar vi en sorts landgräns
            med bron som står klar om ett år. Nu river vi gränserna och ser
            till att Skåne och Själland kan växa samman.
          </note>
          <note>
            Herr talman! Men avslutningsvis får vi inte glömma att när det
            sker, när möjligheterna blir gemensamma, blir ju också problemen
            gemensamma.
          </note>
          <note>
            För att lösa dem måste man ha en öppenhjärtig, saklig och rak
            diskussion mellan länderna.
          </note>
          <note>
            Jag tycker att socialministern är otydlig i svaret.
          </note>
          <note>
            Därför vill jag fråga om han avser att ta något initiativ för
            att få upp den här frågan på Nordiska ministerrådets bord. Tänker
            socialministern ta upp frågan med sin danska kollega?
          </note>
          <note type="speaker">
            Anf. 166 Socialminister LARS ENGQVIST (s):
          </note>
          <note>
            Herr talman! För några veckor sedan besökte jag den danska socialministern,
            min kollega. Då diskuterade vi enbart sjukvårdsfrågor. Jag har
            nu bjudit in den danska socialministern att besöka Stockholm.
            Då skall vi också diskutera narkotikaproblemen. Detta är ett resultat
            av Morgan Johanssons interpellation.
          </note>
          <note type="speaker">
            Anf. 167 MORGAN JOHANSSON (s):
          </note>
          <note>
            Herr talman! Det var mycket glädjande att höra det. Nu är det
            bara att se fram emot att också detta samtal leder till resultat.
            För så här kan vi inte ha det längre. Problemet är att när man
            har gemensamma möjligheter i regionen har man också gemensamma
            problem. Då måste man uppnå en samsyn om hur problemen skall lösas.
            Så länge narkotikatrafiken ser ut som den gör och så länge handeln
            fortgår fritt som den gör i Köpenhamn, så länge råder ingen samsyn.
          </note>
          <note>
            Tack för svaret.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 1998/99:304 om äldrevården
          </note>
          <note type="speaker">
            Anf. 168 Socialminister LARS ENGQVIST (s):
          </note>
          <note>
            Herr talman! Sture Arnesson har frågat mig dels om jag i likhet
            med Vänsterpartiet är beredd att förespråka ett kraftigt stöd
            till kommuner och landsting under budgetarbetet inför år 2000,
            dels vilka åtgärder regeringen kommer att vidta för att gamla
            och andra svaga grupper inte skall drabbas när budgeten saneras.
          </note>
          <note>
            Regeringen har nyligen förelagt riksdagen 1999
          </note>
          <note>
            års ekonomiska vårproposition. I propositionen redovisar regeringen
            bl.a. sin syn på utvecklingen av kommunernas och landstingens
            ekonomi, såväl ur ett historiskt som i ett framtidsinriktat perspektiv.
            Där läggs också fram vissa förslag som bl.a. rör statsbidragen
            till kommunsektorn.
          </note>
          <note>
            Regeringen konstaterar i propositionen att de besparingar som
            har genomförts i kommuner och landsting under senare år nu har
            minskat eller helt upphört inom de prioriterade områdena vård,
            skola och omsorg. Bortsett från vissa extraordinära poster har
            också kommunernas ekonomi förbättrats under de tre senaste åren.
            För landstingens del har utvecklingen dock inte varit lika gynnsam.
            Och många kommuner och landsting uppvisar alltjämt ett negativt
            verksamhetsresultat. Regeringen bedömer emellertid att de ekonomiska
            förutsättningarna för såväl kommuner som landsting kommer att
            successivt förbättras under kommande år. Vid utgången av nästa
            år bedömer regeringen att kommuner och landsting sammantaget skall
            kunna uppnå det krav på ekonomisk balans som riksdagen tidigare
            fattat beslut om.
          </note>
          <note>
            Förutsättningarna för kommuner och landsting att redan nästa
            år uppnå balanskravet varierar dock mellan olika kommuner och
            landsting. Det är t.ex. så som
          </note>
          <note>
            Sture Arnesson mycket riktigt påpekar att det fortfarande finns
            kommuner som dras med mycket stora underskott och där den ekonomiska
            utvecklingen hämmas framför allt av en negativ befolkningsutveckling
            och en fortsatt hög arbetslöshet. Regeringen ser allvarligt på
            denna situation, eftersom en svag ekonomisk utveckling i kommuner
            och landsting äventyrar kvaliteten bl.a. i de verksamheter som
            regeringen prioriterar allra högst, däribland äldreomsorg och
            äldrevård.
          </note>
          <note>
            Det är bl.a. mot denna bakgrund som riksdagen nu i flera etapper
            har beslutat att öka det generella statsbidraget till kommunsektorn
            för fortsatt utveckling av kvaliteten i vård, skola och omsorg.
            I den nyligen framlagda vårbudgeten föreslår regeringen att ytterligare
            2 miljarder kronor skall tillföras kommuner och landsting fr.o.m.
            år 2001.
          </note>
          <note>
            Som ett led i genomförandet av försvarsöverenskommelsen med Centerpartiet
            aviseras i vårpropositionen ett ytterligare tillskott om 1 miljard
            kronor år
          </note>
          <note>
            2002. Överenskommelsen innebär dessutom att ytterligare 7 miljarder
            kronor tillförs vård- och omsorgssektorn under åren 2002-2004.
            Dessa medel skall fördelas i enlighet med villkor som överenskoms
            i avtal mellan staten och Landstingsförbundet respektive Svenska
            Kommunförbundet.
          </note>
          <note>
            De senaste årens höjningar av nivån på de generella statsbidragen
            till kommuner och landsting innebär att sektorn år 2002 disponerar
            25 miljarder kronor mer i statsbidrag jämfört med 1996. Det är
            regeringens bedömning att dessa tillskott skapar goda förutsättningar
            för kommuner och landsting att - inom ramen för en ekonomi i balans
            - åstadkomma angelägna kvalitetshöjningar i bl.a. vården och omsorgerna
            om äldre. Landstingen och framför allt kommunerna kommer i detta
            arbete att ha god hjälp av det omfattande nationella handlingsprogram
            för äldrepolitiken som beslutades av riksdagen förra sommaren.
          </note>
          <note>
            Regeringen avser att senare i år lägga fram ett motsvarande handlingsprogram
            för att värna funktionshindrades behov och rättigheter.
          </note>
          <note>
            Jag vill också i detta sammanhang nämna att regeringen ser mycket
            allvarligt på det faktum att det finns kommuner som inte följer
            domstolars beslut om sociala insatser enligt gällande lagstiftning.
            Regeringen arbetar för närvarande aktivt med att hitta en lösning
            på denna fråga.
          </note>
          <note>
            Regeringen har samtidigt med den ekonomiska vårpropositionen
            lagt fram förslag om förändringar i det kommunala utjämningssystemet.
            Regeringen bedömer att om detta förslag antas av riksdagen så
            kommer på sikt likvärdiga ekonomiska verksamhetsförutsättningar
            att skapas för kommuner och landsting.
          </note>
          <note>
            Möjligheterna för kommuner och landsting att uppnå en ekonomi
            i balans styrs emellertid också i stor utsträckning av enskilda
            kommuners och landstings egna åtgärder. Det på många håll inledda
            arbetet med att se över och effektivisera styrningen och utförandet
            av de kommunala verksamheterna bör fortsätta. Prioriteringar mellan
            olika verksamheter kommer även fortsättningsvis att behöva göras,
            även om regeringen bedömer att behovet av sådana successivt kommer
            att minska i takt med att kommunernas och landstingens ekonomi
            förbättras.
          </note>
          <note>
            Avslutningsvis vill jag nämna att lagen om minskning i särskilda
            fall av det generella statsbidraget till kommuner och landsting,
            dvs. det som brukar kallas det kommunala skattestoppet, upphör
            att gälla vid utgången av år 1999.
          </note>
          <note type="speaker">
            Anf. 169 STURE ARNESSON (v):
          </note>
          <note>
            Fru talman! Jag ber att få tacka socialministern för svaret.
            Jag delar regeringens åsikt att vi genom de extrapengar som avsätts
            i vårpropositionen och försvarsuppgörelsen till kommuner och landsting
            förbättrar möjligheterna till god vård och äldreomsorg.
          </note>
          <note>
            Vänsterpartiet ville gå längre i förhandlingarna men fick inte
            gehör för sina krav.
          </note>
          <note>
            Fallet Valdemar i Hagfors visar emellertid på stora brister inom
            äldreomsorgen. Valdemar, som är 80
          </note>
          <note>
            år och rullstolsbunden, har på de senaste två åren fått vistas
            ute i friska luften endast två timmar. Genom kraftigt minskade
            statsbidrag under 90-talet har besparingarna slagit hårt, och
            Perssonpengarna har nödtorftigt lappat ihop de största hålen.
          </note>
          <note>
            Rapporter från yrkesinspektioner runtom i landet talar ett tydligt
            språk. Utbrändheten ökar starkt hos personal inom vård och skola.
            Man hinner med det allra nödvändigaste. Men den sociala omsorgen
            hinner man inte med.
          </note>
          <note>
            En artikel i DN Debatt, där ett stort antal socialdemokratiska
            toppolitiker i olika landsting runtom i
          </note>
          <note>
            Sverige slår larm, bör också stämma till eftertanke.
          </note>
          <note>
            Som socialministern påpekar är det fortfarande många framför
            allt glesbygdskommuner som har en mycket ansträngd ekonomi i dag.
            Arbetslöshet och utflyttning är stora problem, samtidigt som äldreomsorgens
            behov ju inte minskar.
          </note>
          <note>
            Det kommunala skatteutjämningsförslaget är ett steg i rätt riktning.
            Min hemkommun, Torsby, i norra
          </note>
          <note>
            Värmland med en yta stor som Blekinge och med
          </note>
          <note>
            14 000 invånare tillhör de stora vinnarna. Men i plånboken blir
            resultatet tyvärr plus minus noll, därför att utflyttningarna
            tenderar att fortsätta. Dessutom kommer större delen av pengarna
            först år 2002.
          </note>
          <note>
            Det innebär att mina socialdemokratiska vänner i kommunledningen
            föreslår att ett sextiotal personer skall sägas upp inom äldreomsorgen,
            två vårdhem skall läggas ned och de äldre tvångsförflyttas långt
            från sin hembygd och sina anhöriga. Personalstyrkan har minskat
            med 50 % sedan ädelreformens införande, och de äldre blir mer
            och mer vårdkrävande. Jag förstår inte hur den kvarvarande personalen
            skall orka.
          </note>
          <note>
            Nu finns tydliga tecken på en begynnande stark högkonjunktur,
            som möjliggjorts av en stram finanspolitik. Jag är överens med
            regeringen om att situationen på några års sikt ser mycket positiv
            ut.
          </note>
          <note>
            Vi hör statsministern, finansministern och andra i olika sammanhang
            tala om skattesänkningar redan år
          </note>
          <note>
            2000. Jag hoppas innerligt att socialdemokraterna vill stå fast
            vid sina vallöften, att när tiderna blir bättre skall först vård,
            skola och omsorg få sitt. Sedan kan vi börja sänka skatter och
            göra annat.
          </note>
          <note>
            Är socialministern villig att i likhet med oss i
          </note>
          <note>
            Vänsterpartiet i budgeten redan åren 2000 och 2001
          </note>
          <note>
            ge landstings- och kommunsektorn ett ytterligare ordentligt tillskott?
          </note>
          <note>
            Det vore skönt att kunna åka hem till människorna i Torsby och
            ge det beskedet. Det skulle rädda ett antal jobb och ge de äldre
            den vård och omsorg som de är värda.
          </note>
          <note type="speaker">
            Anf. 170 Socialminister LARS ENGQVIST (s):
          </note>
          <note>
            Fru talman! Det är allvarligt talat svårt att avgöra hur stort
            behovet i landsting och kommuner kommer att vara under de kommande
            fem eller tio åren när det det gäller resurser för vård och omsorg.
            Vi vet att befolkningsutvecklingen går dithän att var fjärde samhällsmedborgare
            i Sverige kommer att vara över
          </note>
          <note>
            65 år inom loppet av 20 år. Detta kommer att ställa nya höga
            krav på äldreomsorgen men också på sjukvården.
          </note>
          <note>
            Vi vet inte riktigt vad som kommer att hända med utvecklingen
            av skolan och barnomsorgen, men det är ingen tvekan om att det
            på sikt kommer att krävas ökade resurser även inom barnomsorgen.
          </note>
          <note>
            Det här innebär att det är väldigt svårt att avgöra hur stora
            resurstillskott som behöver föras till sjukvården och äldrevården,
            speciellt med tanke på att vi inte riktigt kan bedöma den allmänna
            ekonomiska utvecklingen de närmaste åren. Jag är emellertid övertygad
            om att vi på sikt måste föra till mer resurser än de som nu anvisas
            genom Perssonpengarna och de uppgörelser som har träffats dels
            mellan Socialdemokraterna och Vänsterpartiet/Miljöpartiet, dels
            mellan Socialdemokraterna och Centerpartiet. Men i vilken omfattning
            det skall ske kan jag inte ha någon uppfattning om, och när man
            skall skjuta till pengar kan jag inte heller ha någon uppfattning
            om.
          </note>
          <note>
            Jag delar dock den grundläggande uppfattningen att vi de kommande
            åren för att klara vård och omsorg och en god sjukvård behöver
            föra till ytterligare resurser till kommuner och landsting.
          </note>
          <note type="speaker">
            Anf. 171 STURE ARNESSON (v):
          </note>
          <note>
            Fru talman! Jag ser positivt på detta och förstår de svårigheter
            som finns i dag. Det är naturligtvis ett mycket osäkert finansiellt
            läge. Jag vill dock poängtera att många kommuner inte klarar situationen
            själva.
          </note>
          <note>
            En stor del av budgeten - 70-80 % - går till kostnader för skola
            och omsorg. Det är då inte lätt för kommunerna att spara och själva
            försöka klara detta.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 1998/99:280 om bekämpningsmedel och
            glyfosater
          </note>
          <note>
            Anf. 172 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Kjell-Erik Karlsson har frågat mig vad jag avser
            göra för att minska miljöhotet från användandet av glyfosater,
            om jag kommer att ta initiativ för att begränsa användandet av
            glyfosater och vilka åtgärder jag avser vidta för att öka mätningarna
            av bekämpningsmedelsrester.
          </note>
          <note>
            Först skulle jag vilja säga att frågan om riskerna med bekämpningsmedel
            är alltför viktig för att endast fokuseras på ett enda medel.
            För mig och regeringen är det viktigt att användningen av bekämpningsmedel
            generellt minskar och att de ämnen som uppvisar de värsta miljö-
            och hälsoprofilerna förbjuds. I Sverige har vi hittills haft en
            mycket framgångsrik avveckling av bekämpningsmedel inom jordbruket.
            Sedan mitten av 1980-talet har användningen inom jordbruket minskat
            med ungefär 65 %, samtidigt som ett stort antal mycket otrevliga
            medel har förbjudits. För privat bruk i trädgårdar tillåts endast
            ett begränsat antal medel. Dessa medel är särskilt anpassade för
            användning av enskilda konsumenter.
          </note>
          <note>
            Expertmyndigheten vid tillståndprövning av bekämpningsmedel är
            Kemikalieinspektionen. Kemikalieinspektionen har bedömt att glyfosat
            är ett av de mindre miljö- och hälsobelastande bekämpningsmedlen
            på marknaden. Bl.a. bedömer Kemikalieinspektionen att risken är
            minimal för att glyfosat skall läcka ned till grundvattnet, vilket
            är viktigt eftersom skyddet av vårt grundvatten är en högt prioriterad
            fråga. Glyfosat och dess restprodukter bedöms dessutom ha en låg
            giftighet för både människor och djur.
          </note>
          <note>
            Förekomsten av glyfosat i ytvattenprover i jordbrukslandskapet
            antas i första hand bero på vindspridning som kan ske vid själva
            besprutningstillfället. För att minska miljöpåverkan vid besprutning
            finns regler för när och hur besprutning får ske som bl.a. tar
            hänsyn till vindhastighet, vindriktning och avståndet till vattentäkter
            och sjöar.
          </note>
          <note>
            Som Kjell-Erik Karlsson påpekar har användningen av glyfosat
            ökat under de senaste åren. Det beror främst på att glyfosatpreparat
            är effektiva vid ogräsbekämpning och att priset på dessa preparat
            sjunkit.
          </note>
          <note>
            Jag tycker inte heller att denna ökning är önskvärd, men frågan
            är om detta återspeglar ett verkligt avsteg från den annars mycket
            positiva trend vi har i Sverige när det gäller bekämpningsmedel.
            Jag tror inte det.
          </note>
          <note>
            Det är troligen de senare årens ökade antal punktmätningar av
            bekämpningsmedelsrester ute i landet och de förbättrade analysmetoderna
            som gjort att bekämpningsmedel lättare kan påvisas i ytvattenprover.
            Punktmätningar ger inte samma säkra underlag som systematiska
            långtidsanalyser. Som Kjell-
          </note>
          <note>
            Erik Karlsson själv lyfter fram pågår ett sådant längre projekt
            sedan 1990 i Vemmenhögsån i Skåne.
          </note>
          <note>
            Projektet drivs av Sveriges lantbruksuniversitet, finansierat
            av Naturvårdsverket. Projektet bestyrker den positiva trend som
            vi har i Sverige med minskad förekomst av bekämpningsmedel i miljön.
            Under fjolåret uppmättes nämligen de lägsta halterna sedan projektets
            start. Forskarna anser att dessa mätresultat i princip är representativa
            för hela landet. Den positiva trenden förklarar forskarna med
            en ökad medvetenhet hos lantbrukarna om riskerna med bekämpningsmedel.
            En viktig åtgärd har just varit att förbättra kunskapsnivån hos
            användarna genom utbildning och information. Ett sådant exempel
            är den informationsoch utbildningskampanj - Säkert Växtskydd -
            som i dag bedrivs i samarbete mellan jordbrukssektorn, myndigheter
            och bekämpningsmedelsbranschen. Det åtgärdsprogram som initierades
            i Sverige för ungefär tio år sedan har varit lyckosamt.
          </note>
          <note>
            Tillstånden för användning av alla typer av bekämpningsmedel
            i Sverige är tidsbegränsade till fem år. Om inte nya uppgifter
            om medlets effekter på miljön och hälsan gör att Kemikalieinspektionen
            omprövar sin bedömning förlängs tillståndet. Dessutom utvärderas
            glyfosat just nu i den stora omprövning av alla växtskyddsmedel
            som sker inom ramen för EU:s omfattande omregistreringsprogram.
          </note>
          <note>
            Jag har ett stort förtroende för Kemikalieinspektionens arbete
            och bedömningar på detta område.
          </note>
          <note>
            Tillsammans med Kemikalieinspektionen kommer jag att fortsätta
            att verka för att minska riskerna vid hantering och användning
            av bekämpningsmedel.
          </note>
          <note>
            Vad avser frågan om att öka mätningarna delar jag uppfattningen
            att fler systematiska analyser som den i Vemmenhögsån är önskvärda.
            Vårbudgeten innehåller en ökad satsning på miljöforskningen.
          </note>
          <note>
            Naturvårdsverket kommer under de tre kommande åren att få runt
            250 miljoner kronor till framför allt miljöeffektforskning och
            miljötoxikologisk forskning.
          </note>
          <note>
            Härmed möjliggörs ytterligare forskningsprojekt av det slag som
            Sveriges lantbruksuniversitet bedriver.
          </note>
          <note type="speaker">
            Anf. 173 KJELL-ERIK KARLSSON (v):
          </note>
          <note>
            Fru talman! Jag vill tacka miljöministern för svaret, men jag
            har en del synpunkter på det.
          </note>
          <note>
            Den aktiva substansen i bekämpningsmedlen utgör normalt två tredjedelar
            av medlets vikt. Den resterande tredjedelen vet vi ganska lite
            om. Särskilt känsliga människor reagerar t.o.m. på kemikalierester
            som har så låga koncentrationer att de är omöjliga att detektera
            i vanliga laboratorietester.
          </note>
          <note>
            Jag kan hålla med miljöministern om att riskerna med bekämpningsmedel
            är alltför viktiga för att endast fokuseras på ett enda medel.
            Även för mig är det viktigt att användningen av bekämpningsmedel
            generellt minskar och att de värsta miljögifterna förbjuds i första
            hand, men vi får inte underskatta effekterna av ämnen som många
            trott vara ofarliga. Försiktigshetsprincipen måste gälla.
          </note>
          <note>
            Förra miljöministern Anna Lindh sade här i kammaren för ett år
            sedan att Kemikalieinspektionen när det gällde glyfosat väntade
            på rapporter från Landskrona och Helsingborgs kommuner, alltså
            de kommuner som har tillhört och tillhör de glyfosatdrabbade områdena,
            där man hittat bekämpningsmedelsrester i alla de ytvattenprover
            som har tagits. Dessa rapporter har förhoppningsvis nu kommit
            in, och slutsatser har väl dragits av dem. I Danmark har man konstaterat
            glyfosat i grundvatten trots tillverkarnas påstående att de ej
            kan ta sig dit.
          </note>
          <note>
            Jag kan inte som miljöministern dra slutsatsen att det i första
            hand är vindspridning vid spruttillfället som ger upphov till
            förekomsten av bekämpningsmedelsrester i ytvattenproverna i Landskrona,
            Helsingborg, Ystad och Jönköping. Jag hoppas också att det inte
            är menat som ett försvar för förekomsten av glyfosat i samtliga
            tagna vattenprover.
          </note>
          <note>
            Jag hoppas att ministern menar allvar med att vi skall minska
            kemikalieanvändningen. Vi kommer nämligen att få leva med våra
            gamla synder under en mycket lång tid.
          </note>
          <note>
            Som exempel kan jag nämna ämnena Atrazin och diklobenil, som
            ingick i produkten Totex och användes på grusade ytor. De förbjöds
            i början på 1990-
          </note>
          <note>
            talet i Sverige. Trots detta finner man i dag fortfarande dessa
            ämnen, framför allt i grundvatten i Skåne.
          </note>
          <note>
            Hur länge ämnena kommer att finnas kvar vet ingen med bestämdhet.
            Klart är dock att man i dag inte entydigt kan säga att halterna
            sjunker. Flera av de vattentäkter som Livsmedelsverket har följt
            under ett antal år visar ganska stabila halter av dessa farliga
            ämnen.
          </note>
          <note>
            När det gäller mätningarna i Vemmenhögsån verkar ministern ha
            dem som föredömen. Men i år har inga analyser skett på glyfosat.
            Varje analys kostar
          </note>
          <note>
            3 000 kr. Tillgängliga analysmetoder kom inte förrän
          </note>
          <note>
            1997, trots att man började sälja ämnet Roundup redan år 1975.
            Jag själv är inte direkt lyrisk när det gäller provtagningen.
            I Vemmenhögsån var det faktiskt fråga om punktmätningar.
          </note>
          <note>
            Anf. 174 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi är självfallet överens om att det är viktigt att
            minska kemikalieanvändningen. Den uppfattningen genomsyrade också
            mitt svar. Vi är också överens om att vi skall använda försiktighetsprincipen
            och för den delen också substitutionsprincipen. Jag tror att man
            kan säga att det goda resultatet när det gäller bekämpningsmedel
            och nedgången i användningen av bekämpningsmedel är ett uttryck
            för att de två principerna har använts.
          </note>
          <note>
            Jag vet i dag inte om de undersökningar som
          </note>
          <note>
            Kjell-Erik Karlsson hänvisar till som kommunerna gjort finns.
            Jag utgår ifrån att om de är gjorda och inlämnade, förmodligen
            till Kemikalieinspektionen, ligger de bakom den bedömning som
            Kemikalieinspektionen gör i dag och som jag redovisade i interpellationssvaret.
          </note>
          <note>
            Det finns en del uppgifter om förekomsten av glyfosat i grundvattnet
            i andra länder. Men såvitt jag förstått har de resultaten inte
            kunnat bekräftas. Det gäller förmodligen också den uppgift om
            förekomsten i Danmark som Kjell-Erik Karlsson hänvisar till.
          </note>
          <note type="speaker">
            Anf. 175 KJELL-ERIK KARLSSON (v):
          </note>
          <note>
            Fru talman! Enligt de uppgifter jag har är de uppgifterna bekräftade
            i Danmark.
          </note>
          <note>
            Ministern påstår i svaret att användningen i jordbruket av bekämpningsmedel
            minskat med 65 %
          </note>
          <note>
            sedan 80-talet. Det är kanske så. Det säger bara att vi har haft
            ett alltför stort användande av kemikalier i jordbruket. Men vad
            är procenten räknade på, ämnen eller vikt av aktiv substans? Har
            hänsyn tagits till brukad areal?
          </note>
          <note>
            De svenska jordbrukarna besprutar nu sina grödor mer än någonsin.
            Försäljningen av kemiska bekämpningsmedel ökade för fjärde året
            i rad. Det visar en genomgång av statistik från Statistiska centralbyrån.
          </note>
          <note>
            Räknat per hektar har de svenska jordbrukarna aldrig besprutat
            så mycket som nu. En stor del av ökningen är det jag kallar bekvämlighetsbesprutning
            med bl.a.
          </note>
          <note>
            Roundup.
          </note>
          <note>
            Antalet kemiska behandlingar av den brukade arealen har ökat.
            Efter att i genomsnitt ha legat på 2,4
          </note>
          <note>
            bekämpningar per hektar sedan början på 80-talet har siffran
            stigit till först 2,6 under 1994-1996 och nu
          </note>
          <note>
            1997 var det senast 2,7 bekämpningar per hektar.
          </note>
          <note>
            Under 1997 sålde man 1 609 ton verksamma ämnen i kemiska bekämpningsmedel
            till jordbruket. Det var en ökning med 80 ton jämfört med 1996.
            Visst är det en stigande trend.
          </note>
          <note>
            Ministern säger i sitt svar att kunskapsnivån hos användarna
            har förbättrats och därför har en positiv trend utvecklats. Visst.
            Det är inte sannolikt att böndernas slarv är den stora föroreningskällan,
            utan det är normal skötsam hantering som åstadkommer föroreningarna.
          </note>
          <note>
            Risken för att bekämpningsmedel transporteras vidare i marken
            dels via markvätskan, dels via växtrötter är troligen underskattad.
            Det borde finnas krav på att Kemikalieinspektionen kontinuerligt
            tar del av nya fakta och eventuellt omvärderar vissa preparat.
          </note>
          <note>
            Det nämnde miljöministern i sitt svar. Men man undrar om det
            verkligen sker på det sättet. Användning av kemiska bekämpningsmedel
            på väldränerade, biologiskt inaktiva ytor borde förbjudas.
          </note>
          <note>
            Vid godkännande av kemiska bekämpningsmedel undersöks framför
            allt den aktiva substansen. Men det är också angeläget att de
            tekniska produkternas funktionssätt undersöks liksom blandningen
            av olika preparat eftersom sådan blandning förekommer. Tillsynen
            av kemisk bekämpning borde prioriteras bättre ute i kommunerna
            och rapporteras till länsstyrelsen så att man fick en samlad bild.
          </note>
          <note>
            Ungefär tre fjärdedelar av alla GMO-grödor är manipulerade så
            att de skall motstå vissa växtgifter.
          </note>
          <note>
            Kemijätten Monsanto som tillverkar ogräsmedlet
          </note>
          <note>
            Roundup har exempelvis utvecklat soja, majs och raps som är resistenta
            mot glyfosat, det verksamma giftet i just deras produkt. Den sojan
            har fått namnet
          </note>
          <note>
            Roundup Ready, och hela idén är förstås en lysande affär.
          </note>
          <note>
            Det agrokemiska komplexet, jordbruket och kemiindustrin i förening
            har i genmanipulationen funnit en effektiv och lönsam produktionsmetod,
            och det är detta som har drivit fram den mycket snabba utvecklingen
            av växtgenetiken.
          </note>
          <note>
            År 1996 var 2 % av sojabönorna i USA manipulerade, 1997 var det
            13 % och nu senast räknar man med att vara uppe i 30 %. Är det
            den utvecklingen vi skall ha? Skall vi ha en monopolsituation
            där vi tvingas använda ett visst bekämpningsmedel? Det är vad
            detta leder till.
          </note>
          <note>
            Anf. 176 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Vi har lite grann olika verklighetsuppfattning Kjell-Erik
            Karlsson och jag. Jag stöder mig naturligtvis på den information
            som jag har fått framför allt från min expertmyndighet. Jag skall
            självfallet titta på de uppgifter som Kjell-Erik Karlsson har
            och göra en bedömning av dem.
          </note>
          <note>
            När det gäller frågan om användning av glyfosat vid genmodifierade
            grödor är det inte tillåtet att använda glyfosat på sådana grödor
            i Sverige. Det kräver
          </note>
          <note>
            Kemikalieinspektionens godkännande.
          </note>
          <note>
            Låt mig också säga att kraven på analyser vid tillståndsprövning
            är ganska omfattande. Miljöfarlighetsanalysen för varje ämne kräver
            studier på rörlighet i olika typer av jordar, nedbrytningstid
            i mark och vatten, effekter på mikroorganismer i mark och vatten,
            effekter på bl.a. fisk, daggmaskar, fåglar, bin och skadeinsekters
            naturliga fiender, effekter på landrespektive vattenväxter samt
            önskvärd vegetation.
          </note>
          <note>
            Det görs dessutom hälsofarlighetsanalyser som kräver studier
            på akut giftighet på djur, effekter på hud och ögon, ämnets upplagring,
            omvandling och utsöndring hos djur, effekter på arvsmassa, fortplantning
            och foster samt långtidsstudier på djur. Det är alltså omfattande
            prövningar som görs vid tillståndsgivning för användning av bekämpningsmedel.
          </note>
          <note>
            Avslutningsvis tror jag att Kjell-Erik Karlsson och jag är överens
            om att den långsiktiga utvecklingen måste innebära en ytterligare
            minskning av användningen av bekämpningsmedel liksom användningen
            av kemikalier i övrigt.
          </note>
          <note type="speaker">
            Anf. 177 KJELL-ERIK KARLSSON (v):
          </note>
          <note>
            Fru talman! Det har kommit fram ytterligare undersökningar som
            visar på ett starkt samband mellan vanliga bekämpningsmedel mot
            ogräs och cancerformen non-Hodgkin-lymfom. Personer som under
            minst en månads tid varit i kontakt med medlen har en fyra gånger
            ökad risk att få sjukdomen.
          </note>
          <note>
            Det är undersökningar som har kommit fram och presenterats i
            tidskriften Cancer. Det är Lennart
          </note>
          <note>
            Hardell, överläkare vid cancerkliniken vid Regionsjukhuset i
            Örebro som har lämnat den rapporten. Det finns också studier som
            nyligen har publicerats i
          </note>
          <note>
            Danmark. Det är forskaren Jette Rank vid universitetet i Roskilde
            som har presenterat en rapport som tyder på ett samband mellan
            Roundup och kromosomskador på bakterier.
          </note>
          <note>
            I en uppmärksammad artikel som publicerats i
          </note>
          <note>
            Danmark förra året hänvisar hon också till andra rapporter om
            DNA-skador på insekter, grodor och däggdjur. Så nog behöver Kemikalieinspektionen
            med ministerns stöd granska glyfosat.
          </note>
          <note>
            Anf. 178 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Låt mig bara säga att när det gäller glyfosat och
            cancer finns det en begränsad studie som kan tydas som att det
            finns ett samband. Men enligt
          </note>
          <note>
            Kemikalieinspektionen, som har gjort en mer omfattande studie,
            har den inte det vetenskapliga värdet att
          </note>
          <note>
            Kemikalieinspektionens bedömningar bör ändras av det skälet.
          </note>
          <note>
            Självfallet måste vi hålla ögonen på möjligheten av den typen
            av samband. Jag kommer naturligtvis att se till att Kemikalieinspektionen
            gör den typ av bedömningar som är rimliga även av glyfosat.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellation 1998/99:282 om ungdomsinflytande
            på miljöpolitiken
          </note>
          <note>
            Anf. 179 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jonas Ringqvist har frågat mig vad jag tänker göra
            för att den unga miljörörelsen ska få bättre möjligheter att delta
            i arbetet med miljöpolitiken.
          </note>
          <note>
            "Vi ärver inte jorden av våra föräldrar, vi lånar den av våra
            barn" är ett tänkvärt sätt att uttrycka varför vi måste arbeta
            för en hållbar utveckling. I regeringens proposition Svenska miljömål
            är också omsorgen om kommande generationer helt avgörande.
          </note>
          <note>
            Vi ska se till att de stora miljöproblemen är lösta innan de
            unga tar över, och det är naturligtvis angeläget att ungdomars
            synpunkter tas till vara. Jag medverkar till att stödja detta
            på flera sätt.
          </note>
          <note>
            Processen med att ta fram en ny naturvårdspolitik för 2000-talet
            har just påbörjats. Förra veckan anordnade Miljödepartementet
            en tankesmedja för att låta olika samhällsgrupper bidra med sina
            synpunkter och perspektiv på naturvården. Bland de inbjudna till
            dessa fanns naturligtvis ungdomar, bland dem även
          </note>
          <note>
            Jonas Ringqvist.
          </note>
          <note>
            Det lokala Agenda 21-arbetet är stommen i mycket av det som görs
            i kommunerna och i ideella organisationer. Regeringen har utsett
            en nationell samordnare på Agenda 21-området, och jag har även
            beslutat om stöd till Föreningen för Agenda 21 och hållbar utveckling.
            Deras arbete för att sprida goda exempel och uppmuntra debatt
            fungerar bl.a. som en kanal för ungdomars synpunkter.
          </note>
          <note>
            Miljöarbetet bedrivs ju till stora delar på internationella arenor,
            t.ex. under de årliga möten som FN:s kommission för hållbar utveckling,
            CSD, håller. Vi har sedan flera år låtit en ungdomsrepresentant
            ingå i den svenska delegationen till dessa möten. Sverige har
            också betalat för ungdomsdelegater till andra globala möten och
            förhandlingar, som exempelvis klimatkonventionens partsmöten i
            Kyoto i december 1997 och Buenos Aires i november 1998.
          </note>
          <note>
            Regeringen stöder också barns och ungdomars miljöintresse genom
            att vi hösten 1998 lät Skolverket inrätta utmärkelsen Miljöskola
            för daghem och skolor. På en miljöskola arbetar både elever och
            personal gemensamt för att undervisning och övrig verksamhet skall
            vara inriktade på ett ekologiskt hållbart samhälle. Runt 100 skolor
            håller just nu på att kvalificera sig för den här utmärkelsen,
            och intresset för detta arbetssätt är stort runtom i landet.
          </note>
          <note>
            Ungdomsnätverket q2000 håller just nu på med ett initiativ som
            kallas Jakten på det hållbara samhället, med aktiviteter för gymnasieungdomar
            om Agenda
          </note>
          <note>
            21-frågor och hållbar utveckling. Eftersom jag anser att detta
            är ett bra sätt att både stimulera miljöarbetet bland de yngre
            och få spridning för alla de goda exempel som finns lokalt, har
            jag beslutat om ett stöd till q2000 för att komma i gång med denna
            kunskapsjakt.
          </note>
          <note>
            Fr.o.m. i januari i år turnerar en vandringsutställning för ungdomar
            om hållbar utveckling runt flera län i Sverige. Den har temat
            Sverige år 2021 och visar upp olika scenarier och tekniska lösningar
            för jordbruk, skogsbruk, produktion och konsumtion. I
          </note>
          <note>
            varje län dit utställningen kommer ordnas en mängd arrangemang
            för och med högstadie- och gymnasieungdomar som kopplas till lokala
            exempel på miljöarbetet. Hela initiativet bygger på ett samarbete
            mellan ett antal länsmuseer, Naturvårdsverket, Studieförbundet
            Vuxenskolan och Riksutställningar. Min ambition är att medverka
            till att sprida information och goda exempel som gör det lättare
            för olika grupper att själva bidra till en hållbar utveckling.
            Information kan också göra det lättare att bygga nätverk och skapa
            kontakter, och jag har därför beslutat om stöd till det här samarbetsprojektet.
          </note>
          <note>
            Jag vill också tillägga att jag, som ett svar på en artikel från
            ett antal unga miljövänner i Aftonbladet för två veckor sedan
            har sagt att jag tänker inbjuda representanter för den unga miljörörelsen
            till regelbundna möten några gånger varje år för att med dem kunna
            diskutera de aktuella miljöfrågorna och ge dem möjligheter att
            ge synpunkter direkt på de frågor som vi arbetar med i departementet.
          </note>
          <note type="speaker">
            Anf. 180 JONAS RINGQVIST (v):
          </note>
          <note>
            Fru talman! Jag vill börja med att tacka miljöministern för svaret.
            Det här är en fråga som jag och miljöministern uppenbarligen är
            väldigt eniga om, och jag trodde inte heller någonting annat när
            jag skrev frågan. Orsaken till att jag gjorde det var att det
            var ett läge när den verkligen behövde uppmärksammas, därför att
            många ungdomar upplevde att de inte fick gehör när de engagerar
            sig.
          </note>
          <note>
            Skälen till att ungdomar skall finnas med är många och självklara.
            Inte minst har de mycket att bidra med. Miljöministern har ett
            par tydliga exempel i sitt svar som tar upp hur ungdomar finns
            med i beslutsprocessen, t.ex. på internationella möten och nu
            senast för ett par veckor sedan på Utö på Miljödepartementets
            tankesmedja om naturvårdspolitiken.
          </note>
          <note>
            Det är positivt, och jag är säker på att de ungdomar som fått
            möjligheten att vara med tillförde en hel del.
          </note>
          <note>
            Och själv räknar jag mig inte till de ungdomarna.
          </note>
          <note>
            Mycket av det andra som miljöministern tar upp handlar om att
            på olika sätt engagera ungdomar i miljöfrågor. Det är naturligtvis
            också viktigt, men det var inte det jag tog upp i min fråga. Det
            finns redan i dag ett stort engagemang bland unga människor i
            miljöfrågorna. Frågan jag ställde var hur vi kanaliserar det engagemanget
            in i det miljöpolitiska arbetet.
          </note>
          <note>
            I dag kan jag se risken att stora delar av den unga miljörörelsen
            utvecklas till en subkultur, en rörelse som till stora delar vänder
            sig från de demokratiska metoderna att förändra vårt samhälle
            i en hållbar riktning. Jag antar att även miljöministern är orolig
            för en sådan utveckling. Jag anser att vi som miljöpolitiker har
            ett ansvar här. Om vi inte gör vad vi kan för att skapa bryggor
            mellan politiken och den unga miljörörelsen riskerar den här utvecklingen
            att fortsätta.
          </note>
          <note>
            Nyligen skrev några ledande företrädare för den unga miljörörelsen
            på Aftonbladets debattsida, som miljöministern nämnde. De krävde
            att få vara med som en självklar del av beslutsprocessen, precis
            på samma sätt som det är självklart att andra miljöorganisationer
            finns med. Att de behöver skriva det tolkar jag som ett tecken
            på att de inte känner att de har en dialog med oss makthavare
            på ett sätt som de önskar.
          </note>
          <note>
            Vi har inte levt upp till deras förväntningar. Miljöministern
            har svarat i Aftonbladet, och det var ett mycket positivt svar.
            Det är jag väldigt tacksam för, och det vet jag att dessa ungdomar
            också är; jag har pratat med dem. Jag hoppas att miljöministern
            kommer att föra en öppen diskussion med de ungdomar som han träffar
            om hur de skall ges möjlighet till inflytande, så att det inte
            är miljöministern själv som bestämmer formerna för det samarbetet.
          </note>
          <note>
            Jag har två förslag eller önskningar, som jag hoppas att miljöministern
            tar med sig till de här mötena som han har lovat ta initiativ
            till: dels att miljöministern snabbt ser till att ungdomar blir
            delaktiga i det arbete som redan pågår med att utforma delmål
            och åtgärdsstrategier för miljöpolitiken - det är ett viktigt
            arbete, och det är viktigt att ungdomar finns med i det arbetet
            - dels att miljöministern hjälper till att skapa former för att
            unga miljöengagerade människor kontinuerligt kan utöva inflytande
            på miljöpolitiken. Jag antar att det var tanken med de samtal
            som miljöministern tänker bjuda in till.
          </note>
          <note>
            För att ungdomar skall kunna bidra till en hållbar utveckling
            på ett bra sätt behöver de komma in på ett tidigt stadium i beslutsprocessen,
            och det krävs särskilda former för hur de kan göra det. Jag skulle
            vilja höra lite mer visioner och idéer från miljöministern på
            just det området. Hur tror miljöministern att ungdomar skall kunna
            ges möjlighet att få mer inflytande?
          </note>
          <note>
            Anf. 181 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det ligger nästan i det Jonas
          </note>
          <note>
            Ringqvist sade: Man skall kanske inte ha för många konkreta idéer
            om exakt hur ungdomarna skall utöva sitt inflytande. Det skall
            vi nog i viss utsträckning lämna över till ungdomarna själva.
            Jag hoppas att få en bra diskussion med de ungdomar som jag träffar
            efter den här första inbjudan som jag tänker göra.
          </note>
          <note>
            Sedan verkar det som om vi är väldigt överens om vikten av det
            här. Jonas Ringqvist sade också att vi som miljöpolitiker har
            ett ansvar för att diskutera med ungdomar, söka upp ungdomar och
            öppet diskutera olika miljöfrågor. Och det kan jag lova Jonas
          </note>
          <note>
            Ringqvist att det försöker jag också göra när jag är ute och
            reser. Jag reser ganska mycket i landet, och det som kanske är
            mest värmande och stimulerande för en miljöminister är att möta
            alla de unga människor som är engagerade i miljöfrågorna. Det
            var också väldigt - nästan rörande när jag i New York träffade
            de ungdomar från andra världsdelar som var där i
          </note>
          <note>
            New York på det viktiga CSD-mötet och deras resa betalades av
            Sverige, för de var oerhört tacksamma och glada för att ha fått
            den här möjligheten.
          </note>
          <note>
            Sedan gäller ju ansvaret inte bara oss miljöpolitiker, utan jag
            tycker ju att alla politiker har ett ansvar för att söka upp ungdomar
            och diskutera med ungdomar. Alla politiker har också ett ansvar
            att diskutera om just miljöfrågorna, därför att miljöfrågorna
            är en sådan central och viktig framtidsfråga.
          </note>
          <note type="speaker">
            Anf. 182 JONAS RINGQVIST (v):
          </note>
          <note>
            Fru talman! Då vill jag bara tacka miljöministern för ett bra
            svar. Det var egentligen helt rätt svar. Jag hoppas att miljöministern
            är så öppen när han träffar de här ungdomarna, och jag och andra
            miljöengagerade ungdomar kan jag lova ser fram emot att miljöministern
            kommer att ta de här initiativen.
          </note>
          <note>
            Överläggningen var härmed avslutad.
          </note>
          <note>
            30 § Svar på interpellation 1998/99:355 om miljöpolitiken
          </note>
          <note>
            Anf. 183 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jonas Ringqvist har frågat mig dels vad jag avser
            att vidta för åtgärder för att möjliggöra och underlätta en hållbar
            livsstil - det är ingen liten fråga - dels vad jag avser att göra
            för att miljöpolitiken skall präglas av de insikter som begreppet
            Rättvist miljöutrymme ger.
          </note>
          <note>
            Den 28 april i år antog riksdagen regeringens proposition Svenska
            miljömål. Miljöpolitik för ett hållbart Sverige. Detta ger oss
            en ny struktur för det svenska miljöarbetet som förenklar och
            effektiviserar arbetet avsevärt. Propositionen innehåller, som
            Jonas
          </note>
          <note>
            Ringqvist väl vet, 15 nationella miljökvalitetsmål försedda med
            ett antal delmål som senare skall utökas. Denna nya struktur kommer
            också att skapa förutsättningar för att delegera arbetet till
            regional och lokal nivå.
          </note>
          <note>
            Men det är ju inte bara genom de 15 nationella miljökvalitetsmålen
            som regeringen bedriver sin miljöpolitik.
          </note>
          <note>
            Enligt 1997 års regeringsförklaring skall Sverige vara en pådrivande
            kraft och ett föregångsland för en ekologiskt hållbar utveckling.
            Detta innebär ett omfattande omställningsarbete. Regeringen har
            angett tre övergripande mål för ekologiskt hållbar utveckling.
          </note>
          <note>
            De tre målen är, som Jonas Ringqvist säkert känner till, skyddet
            av miljön, en hållbar försörjning och en effektiv användning av
            energi och andra resurser.
          </note>
          <note>
            Regeringen menar att en förutsättning för omställningen till
            en ekologiskt hållbar utveckling är att miljöhänsyn integreras
            i alla samhällsprocesser. Regeringen har givit ett tjugotal myndigheter
            detta särskilda sektorsansvar, som innebär att myndigheterna skall
            integrera miljöhänsyn och resurshushållning i sin verksamhet för
            att driva arbetet för ekologiskt hållbar utveckling framåt inom
            sina sektorer.
          </note>
          <note>
            Genom ändringar i verksförordningen
          </note>
          <note>
            (1995:1322) har samtliga myndighetschefer fr.o.m.
          </note>
          <note>
            den 1 januari 1998 fått ett generellt ansvar för att beakta de
            krav som ställs på verksamheten när det gäller ekologiskt hållbar
            utveckling. Vidare har miljöledningssystem införts på många håll
            inom statsförvaltningen.
          </note>
          <note>
            Jag vill också i detta sammanhang nämna de lokala investeringsprogrammen.
            En bärande tanke bakom stödets utformning - som skiljer sig från
            andra statsbidragssystem - är att det är på lokal nivå som kunskapen
            är störst om miljöproblemen och om förutsättningarna för en utveckling
            i hållbar riktning.
          </note>
          <note>
            Denna utveckling måste också innefatta en ändring av vår livsstil.
            Detta är dock ingenting man kan tvinga fram, utan det sker genom
            att människor får kunskaper om sambanden mellan sin livsstil och
            miljöproblemen. Därför krävs det folkbildning, information och
            kunskapsspridning kring dessa frågor - något som också har påbörjats
            inte minst genom Agenda 21-arbetet.
          </note>
          <note>
            Den långsiktigt hållbara utvecklingen måste naturligtvis även
            ses i ett globalt perspektiv. Det är ett välkänt faktum att resursanvändningen
            i vår del av världen behöver effektiviseras avsevärt om jordens
            ekosystem skall kunna bära en ökande världsbefolkning och samtidigt
            bära en standardökning i världens utvecklingsländer.
          </note>
          <note>
            Regeringen har därför i flera internationella sammanhang förespråkat
            mål för resurseffektiviseringspolitiken. Inom FN, OECD och Nordiska
            ministerrådet pågår arbete som rör ekoeffektivitet och faktor
            tio, vilket bl.a. går ut på att ta fram fallstudier för resurseffektivisering
            av olika sektorer. I samband med FN:s extra möte med generalförsamlingen
            1997
          </note>
          <note>
            (UNGASS 19) förespråkade EU på svenskt initiativ frågan om att
            uppmärksamma faktor fyra- och faktor tio-konceptet. Detta följs
            nu upp inom ramen för
          </note>
          <note>
            CSD:s övergripande tema Hållbara konsumtions- och produktionsmönster
            med målet att ge alla på vår planet en rimlig standard och högre
            livskvalitet.
          </note>
          <note>
            Regeringen har också beslutat om direktiv för en särskild utredare
            med uppdrag att bl.a. genomföra en översyn av behovet av åtgärder
            för en bättre hushållning och effektivare användning av naturresurser,
            inklusive energiråvaror i syfte att nå en hållbar utveckling i
            ett globalt perspektiv (dir. 1998:107).
          </note>
          <note>
            Allt detta sammantaget tycker jag visar att den av regeringen
            förda miljöpolitiken präglas av höga ambitioner och insikten om
            solidaritet och rättvisa, som också behövs i miljöarbetet. Som
            jag sagt tidigare är detta en långsiktig process. Inom vissa områden
            behövs ökade kunskaper, inte minst om sambanden mellan vår livsstil
            och våra miljöproblem. Inom regeringen har vi dock en hög ambitionsnivå
            med siktet klart inställt på att leda Sverige mot en ekologiskt
            hållbar utveckling. Vi skall också bidra till att övriga världen
            går i samma riktning.
          </note>
          <note type="speaker">
            Anf. 184 JONAS RINGQVIST (v):
          </note>
          <note>
            Fru talman! Jag vill tacka miljöministern för svaret.
          </note>
          <note>
            Jag vill tillägga att Vänsterpartiet också står bakom den förda
            miljöpolitiken. Det är en bred offensiv.
          </note>
          <note>
            Miljöpolitiken präglas av en positiv framtidstro och förändringsvilja.
            Jag har inte ställt mina frågor för att klanka på miljöpolitiken,
            utan mer för att få vissa frågor förtydligade - frågor som tyvärr
            inte har lyfts upp tillräckligt i miljöpropositionen och i debatten.
          </note>
          <note>
            Ord kan betyda många olika saker, särskilt ord som livsstil,
            rättvisa och solidaritet, som lätt blir väldigt teoretiska. Det
            är ord som ofta används i miljöpolitiken. Jag tycker att det är
            bra att vi använder de orden, därför att de visar på miljöpolitikens
            sociala dimension. Jag har hört att miljöministern också talar
            om de här begreppen, och jag tror att vi är överens om att de
            är viktiga delar i miljöpolitiken.
          </note>
          <note>
            Orsaken till att jag ställde de här frågorna till miljöministern
            var just att de här orden kan betyda så olika saker. Jag är nyfiken
            på vad miljöministern menar när han säger att miljöfrågorna också
            handlar om solidaritet och när han säger att vi måste ifrågasätta
            vår livsstil. Jag hoppas att vi kan få en diskussion om det. En
            del har miljöministern angett i svaret, men frågan om livsstil
            har inte berörts särskilt mycket. Vad är det för livsstil vi pratar
            om?
          </note>
          <note>
            Jag vill ta upp en sak som är otydlig i miljöpolitiken, och det
            är hur begreppet faktor tio används. Det finns en utredning tillsatt
            som skall arbeta med resurseffektivisering. I den allmänna debatten
            har mycket av fokus kring en effektivare resursanvändning hamnat
            på teknikutveckling. Självfallet är det en viktig del av effektiviseringen,
            men det kanske också hamnar i fokus därför att det är pedagogiskt
            enkelt att förklara miljövinsten av en bil som bara drar två deciliter
            bensin per mil.
          </note>
          <note>
            Vad som har hamnat i skymundan i debatten är de sociala lösningarna
            för ett effektivare resursanvändande, t.ex. de lösningar som gör
            att vi inte behöver köra så mycket bil. Det är samhällsplanering
            eller sociala innovationer, som exempelvis beställning av mat
            på Internet och samordnad hemkörning av varor.
          </note>
          <note>
            Det är något som skulle kunna minska transporterna avsevärt.
          </note>
          <note>
            Jag undrar om miljöministern menar att den utredning som är tillsatt
            för att studera resurseffektivisering även skall studera sådana
            här sociala lösningar och livsstilsförändringar som medel att
            nå miljömålen och resurseffektiviseringsmålet faktor tio. Om så
            är fallet skulle jag vara väldigt glad över det beskedet.
          </note>
          <note>
            Teknikutvecklingen är nödvändig för att vi skall nå miljömålen,
            men den är inte en garant för att vi gör det. Utan sociala lösningar
            och hållbara livsstilsförändringar kan resurseffektiviseringen
            lika gärna leda till en ökad konsumtion i den rika delen av världen,
            hos de människor som egentligen inte behöver en ökad konsumtion.
            Det är på grund av den farhågan och den otydlighet som finns på
            det här området som vi i Vänsterpartiet tycker att begreppet rättvist
            miljöutrymme borde vara ett begrepp som finns med i den svenska
            miljöpolitiken.
          </note>
          <note>
            Jag undrar hur miljöministern tänker kring det här begreppet,
            och mer kring begreppets innebörd. Det är möjligt att miljöministern
            uttrycker samma sak på ett annat sätt och att jag har undgått
            att märka det.
          </note>
          <note>
            Slutligen undrar jag om miljöministern anser att det finns politiska
            medel för att underlätta en hållbar livsstil. Tänker miljöministern
            i så fall använda de medlen? I svaret nämner miljöministern egentligen
            bara information och medvetandehöjning som sätt att skapa en hållbar
            livsstil, men finns det inte politiska medel att på andra sätt
            bidra till en sådan?
          </note>
          <note>
            Anf. 185 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det var ett antal mycket omfattande frågor jag fick.
            Jag ser fram mot fortsatta interpellationsdebatter med Jonas Ringqvist,
            då jag inte lär kunna svara på alla frågorna under den här debatten.
          </note>
          <note>
            Det är intressant med faktor tio-begreppet. Jag vet inte om det
            finns något historiskt samband, men det har ett samband med det
            faktum att det skulle krävas tio jordklot för att hela jordens
            befolkning skulle kunna leva på den nivå som vi lever på i OECD-
          </note>
          <note>
            länderna, med den resursförbrukning och den miljöpåverkan som
            vi ägnar oss åt i den rika världen. Det krävs alltså faktor tio
            för att alla länder skall kunna leva på vår nivå. Vi har ju ingen
            moralisk rätt att säga att denna levnadsstandard bara får vara
            begränsad till de länder som råkar vara rika i dag.
          </note>
          <note>
            Det här tänkta exemplet förutsätter naturligtvis att vi inte
            fortsätter att öka resursförbrukningen och miljöpåverkan, och
            gör mer anspråk på miljöutrymmet.
          </note>
          <note>
            Efter att miljöpåverkan och resursförbrukning tidigare ständigt
            har gått jämna steg med utvecklingen av BNP och tillväxten, är
            det glädjande att vi nu har kunnat separera de här kurvorna. Vi
            kan alltså i dag öka tillväxten utan motsvarande ökning när det
            gäller miljöpåverkan. Det här är viktigt, och det är intressant
            för framtiden, också i en diskussion om faktor tiobegreppet framöver.
          </note>
          <note>
            När det sedan gäller vad man kan göra politiskt för att stimulera
            en annan livsstil och hur man med politiska beslut kan påverka
            det, vill jag ge några exempel från det lokala investeringsprogramarbetet.
          </note>
          <note>
            Jag börjar med cykeltrafiken.
          </note>
          <note>
            Jag var i Gävle för två dagar sedan och deltog i en cykelkonferens,
            där vi diskuterade just cyklandet i termer av livsstil. Det är
            ett litet exempel, men det är inte ointressant. Man kan låta bilen
            stå och ta cykeln till jobbet, och därmed kan man inte bara minska
            påverkan på miljön utan också få en trevlig cykeltur med sensuella
            intryck under vägen. Dessutom ägnar man sig åt betydligt mindre
            energiförbrukning. Det lär gå åt motsvarande 0,02 liter bensin
            per mil när man cyklar. Dessutom är den näring som vi cyklister
            intar i regel av förnybar natur, vilket underlättar ekvationen
            ytterligare.
          </note>
          <note>
            Det finns ett antal projekt för att stimulera cykeltrafiken och
            kollektivtrafiken i lokala Agenda 21-
          </note>
          <note>
            arbetet, som också ofta är kopplade till olika möjligheter till
            påverkan och information. Det finns ett projekt i Mjölby kommun
            som innebär information och påverkan när det gäller källsortering
            i kommunens fastigheter. Genom att göra alla brukare införstådda
            med varför och på vilket sätt projektet genomförs ökar möjligheten
            för ett positivt utfall. Det är också ett litet exempel som har
            beröring med livsstilen.
          </note>
          <note>
            Inom Agenda 21-arbetet i en kommun sprider man information om
            energifrågor i syfte att också minska förbrukningen från framför
            allt fossila energikällor.
          </note>
          <note>
            I ett våtmarksprojekt i Skenaån sker det en folkbildningsinsats
            i samarbete med föreningen Naturvärnet i Skänninge. Man visar
            på goda exempel inom miljö och miljövård samt ger de besökande
            information och utbildning.
          </note>
          <note>
            Det finns en utställning i Tanum i norra Bohuslän om kretsloppsanpassade
            toaletter, och man driver en informationskampanj om dessa toaletter
            i samband med att fastighetsägare söker bygglov för ny-, omoch
            tillbyggnad samt vid allmänna informationsmöten. - Detta är bara
            några små exempel.
          </note>
          <note type="speaker">
            Anf. 186 JONAS RINGQVIST (v):
          </note>
          <note>
            Fru talman! Först det som miljöministern tog upp om faktor tio.
            Det var egentligen två saker som jag fastnade för där.
          </note>
          <note>
            Miljöministern sade att om vi tillämpar faktor tio så förutsätter
            det att vi inte fortsätter att öka vår resursanvändning. Jag tolkar
            snarare faktor tio så, att vi i den rika delen av världen behöver
            minska vår resursförbrukning med 90 %, så att andra på den här
            planeten kan öka sin. Det är det som jag menar med det rättvisa
            miljöutrymmet.
          </note>
          <note>
            Sedan betyder det inte att vi behöver begränsa oss till 10 %
            av allt vi använder i dag. Mycket kan vi göra smartare, en del
            saker behöver vi inte effektivisera så mycket; på energiområdet
            kan vi kanske klara oss undan genom förnybara bränslen, osv. Men
            det är ändå en väldigt stor nyansskillnad där, kan man säga.
          </note>
          <note>
            Miljöministern pratade om att vi kan bryta kurvorna för BNP och
            miljöpåverkan. Ett exempel är ju energianvändningen i Sverige.
            Energianvändningen har legat konstant och BNP har ökat. Den resurseffektivisering
            som vi har haft i Sverige under 20 år har varit omfattande och
            stor, men den har bara kommit oss svenskar till godo. Ingen i
            tredje världen har fått ta del av det ökade resursutrymme som
            den effektiviseringen skulle ha kunnat leda till.
          </note>
          <note>
            Just på grund av otydligheten kring begreppet faktor tio pratar
            vi i Vänsterpartiet mycket om rättvist miljöutrymme, som handlar
            om det faktiska utrymme som finns för användning av naturresurser
            - både ändliga och förnybara - på den här planeten och som är
            vår beskärda del rent moraliskt sett.
          </note>
          <note>
            Miljöministern nämnde sedan ett antal små exempel; jag hävdar
            inte att det är oväsentliga - de är säkert mycket viktiga. Jag
            känner inte själv till dem i detalj. I första hand handlade de
            om information som jag förstod miljöministern, men det är möjligt
            att jag missförstod det.
          </note>
          <note>
            Jag skulle vilja komma med ett annat exempel, som definitivt
            inte är litet - det är tvärtom mycket stort: arbetstidsförkortningen,
            som jag ser som den sociala förändring som skulle ha störst effekt
            i riktning mot en grönare livsstil, en hållbar livsstil. Tid är
            en bristvara i vårt samhälle. Vad använder vi i stället för tid?
            Jo, vi använder väldigt mycket energi.
          </note>
          <note>
            Gör vi en grön skatteväxling t.ex. där vi höjer energipriserna
            kraftigt och använder medlen till att finansiera skattesänkningar
            på ett sätt som gör att vi kan minska arbetstiden har vi å ena
            sidan höjda energipriser som ett incitament för att man skall
            minska energianvändningen - en piska för en hållbar livsstil,
            kan man säga. Å andra sidan får vi kortare arbetstid, mer tid
            - en morot för en hållbar livsstil, kan man säga.
          </note>
          <note>
            Jag tror att vi måste börja fundera i de här stora begreppen
            också när det gäller hållbar livsstil.
          </note>
          <note>
            Anf. 187 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag har förmodligen uttryckt mig oklart. Det är naturligtvis
            inte resurserna som inte behöver minska - de behöver minska precis
            som
          </note>
          <note>
            Jonas Ringqvist säger. Faktor tio innebär att vi skall kunna
            minska resursförbrukningen ned till 10 % och behålla levnadsstandarden.
            - Uttryckte jag mig oklart där ber jag om ursäkt för det.
          </note>
          <note>
            Det var inte bara informationsprojekt jag nämnde.
          </note>
          <note>
            Här finns en hel del projekt som handlar om att bygga om kollektivtrafiken
            med mer av cykelbanor och på det sättet skapa en annan samhällsinfrastruktur,
            som möjliggör och lockar fram en annan livsstil.
          </note>
          <note>
            Man kan säkert tänka sig en möjlighet att sänka arbetstiden och
            att det kan få positiva effekter. Man kan också tänka sig arbetstidssänkningar
            som inte får några direkta effekter.
          </note>
          <note>
            Vi har ju de facto en kontinuerlig arbetstidsförkortning. Det
            intressanta är att om man tittar tillbaka i historien så finner
            man en oerhört stabil kurva för minskning av arbetstiden i Sverige.
            Den kommer säkert att fortsätta. Om det sedan är praktiskt möjligt
            och finns utrymme för en radikal, snabb minskning av arbetstiden
            är en fråga som vi inte kan reda ut i just den här debatten.
          </note>
          <note>
            Sedan kan man kanske också peka på att det finns andra strukturella
            drag som kanske inte är politiskt beslutade men som också innebär
            möjligheter att minska ianspråktagandet av miljöutrymme, som t.ex.
          </note>
          <note>
            IT-utvecklingen, som Jonas Ringqvist också tog upp.
          </note>
          <note>
            Där kan man tänka sig ett antal konkreta exempel på hur resursförbrukningen,
            framför allt när det gäller resor, kan minska genom en bra användning
            av informationstekniken.
          </note>
          <note>
            Slutligen: Jag talar nog om miljöutrymmet i stort sett i varje
            anförande jag håller, även om jag kanske inte varje gång använder
            det uttrycket - det kanske jag skall börja med. Jag talade om
            det framför allt med utgångspunkt från klimatpolitiken, som jag
            tycker är det enklaste och effektivaste sättet att illustrera
            hur den rika världen har koloniserat atmosfären för sin egen industriella
            utveckling.
          </note>
          <note>
            Där finns också ett bra exempel. När vi i klimatpolitiken nu
            har planer på att minska växthusgasutsläppen, både från Europa
            och från USA, är ett viktigt syfte inte bara att minska växthusgaserna
            utan också att skapa lite utrymme för fattiga länder att kanske
            öka sina utsläpp.
          </note>
          <note type="speaker">
            Anf. 188 JONAS RINGQVIST (v):
          </note>
          <note>
            Fru talman! Jag vill bara tacka miljöministern för en intressant
            debatt. Det var en hel del saker som klargjordes, även om en del
            frågetecken naturligtvis finns kvar.
          </note>
          <note>
            Jag tog upp sex timmars arbetsdag i första hand som ett exempel
            på att vi behöver tänka i större banor när vi pratar om hållbar
            livsstil och inte bara tänka på de små exemplen.
          </note>
          <note>
            Tack för mig!
          </note>
          <note>
            Överläggningen var härmed avslutad.
          </note>
          <note>
            31 § Svar på interpellation 1998/99:323 om producentansvaret
            och avfallsskatten
          </note>
          <note>
            Anf. 189 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Gudrun Lindvall har frågat mig vilka åtgärder jag
            avser vidta för att lösa problemen kopplade till insamlingen av
            förpackningar enligt förordningen om producentansvar för förpackningar
            och regeringens förslag om en skatt för deponering av avfall.
          </note>
          <note>
            Jag vill börja med att klargöra vad producentansvaret för förpackningar
            innebär. Enligt förordningen har producenterna en skyldighet att
            samla in allt avfall som utgörs av förpackningar. För att kunna
            göra detta har producenterna en skyldighet att tillhandahålla
            lämpliga insamlingssystem. I förordningen om producentansvar finns
            sedan mål angivna för hur stor andel som skall materialåtervinnas
            eller återanvändas. Producenterna har dessutom en skyldighet att
            samråda med kommunerna i frågor som rör insamlingssystemen.
          </note>
          <note>
            Kommunerna ansvarar för insamling, transport och omhändertagande
            av hushållsavfall som det inte finns producentansvar för. Kommunen
            bestämmer själv hur avfallshanteringen skall organiseras och beslutar
            om den avgift som hushållen skall betala för tjänsten.
          </note>
          <note>
            Producentansvaret har varit ett sätt att genomföra förändringar
            inom avfallsområdet för att påverka utvecklingen mot mer miljöanpassade
            produkter. Det är också viktigt att avfallet, som i dag deponeras,
            kan nyttiggöras genom att det t.ex. återvinns eller återanvänds.
            För att uppnå detta har riksdagen tidigare beslutat om ett förbud
            mot deponering av utsorterat brännbart avfall och ett förbud mot
            deponering av organiskt avfall.
          </note>
          <note>
            Dessa åtgärder kompletteras nu med ytterligare en åtgärd för
            att förbättra avfallshanteringen. Jag tänker då på den skatt som
            regeringen har föreslagit skall införas på avfall som går till
            deponi. En sådan skatt innebär att sorteringskraven ökar även
            för kommunerna. Kommunerna kan meddela föreskrifter om ytterligare
            källsortering och ta ut en avgift för att täcka kostnaderna för
            detta.
          </note>
          <note>
            För att dessa åtgärder skall fungera, är det viktigt att alla
            konsumenter är engagerade och att vi alla sorterar vårt avfall.
            Därför måste insamlingssystemen vara lättillgängliga och anpassade
            efter konsumenternas behov. Det skall vara enkelt att sortera
            och att göra det rätt. Regeringen har dessutom vid flera tillfällen
            framhållit hur viktigt det är med bra information om avfallshanteringen.
          </note>
          <note>
            Jag har förstås uppmärksammat att det finns vissa problem när
            det gäller insamlingen av förpackningar.
          </note>
          <note>
            Jag tog därför initiativ till ett möte med representanter från
            materialbolagen, Kommunförbundet och Naturvårdsverket för att
            bl.a. diskutera den praktiska tilllämpningen av producentansvaret.
          </note>
          <note>
            Vid mötet, som vi hade för några månader sedan, valde jag att
            lyfta fram tre områden som jag tycker är särskilt viktiga inför
            den fortsatta utvecklingen. Det handlar om informationen till
            hushållen, samarbetet mellan kommuner och de bolag som samlar
            in och återvinner materialen samt utvecklingen av nya system och
            ny teknik.
          </note>
          <note>
            Jag har bjudit in till ett uppföljande möte i slutet av denna
            månad då representanterna kommer att redovisa hur de har arbetat
            vidare på dessa områden för att lösa de problem som finns. Vid
            det mötet kan det dessutom vara lämpligt att ta upp Gudrun Lindvalls
            frågeställning om insamlingen i glesbygden.
          </note>
          <note>
            Efter mötet kommer jag att ta ställning till hur man kan gå vidare
            i denna fråga och i andra frågor som rör det här problemet.
          </note>
          <note type="speaker">
            Anf. 190 GUDRUN LINDVALL (mp):
          </note>
          <note>
            Fru talman! Tack för det här svaret, som jag inte tycker är ett
            svar. Jag saknar svar på de praktiska och konkreta frågor som
            jag tycker är viktiga i det här sammanhanget.
          </note>
          <note>
            Det fanns ett stort engagemang i många kommuner för källsorteringen
            innan producentansvaret infördes, men när det infördes omöjliggjordes
            det lokala engagemanget. Det här centraliserades ju till materialbolagen;
            det var Centerpartiet som stod bakom det. Nu skulle materialbolagen
            sköta det här, även den praktiska insamlingen.
          </note>
          <note>
            Jag har inget emot ett producentansvar. Producenterna skall naturligtvis
            ta ansvar för sina förpackningar. Det är vi helt överens om. Men
            man kan ha många synpunkter just på det faktum att producenterna
            har insamlingsansvaret. Det ekonomiska ansvaret är givet, men
            det här handlar om den praktiska handläggningen.
          </note>
          <note>
            När producentansvaret infördes satte man också upp mål för hur
            mycket producenterna skulle klara av att samla in. Dessa mål var
            inte speciellt ambitiöst uppsatta. I stort sett handlade det om
            ungefär det som man trodde uppnåddes den dag som producentansvaret
            infördes. Det kanske finns skäl att stärka det här i framtiden.
          </note>
          <note>
            Nu börjar en effekt synas. Det går ganska bra för många materialbolag
            att samla in. Naturligtvis är det billigare att samla in där folk
            bor tätt än där folk bor glest. Nu när man upptäcker att man når
            målen vill man sluta med insamlingen på ställen där folk bor glest,
            t.ex. i Västerbotten. Jag har exempel därifrån.
          </note>
          <note>
            Fyra byar i Bjurholms kommun blev av med all insamling. Det blev
            långt till närmaste insamlingsstation. I en by som Bredträsk får
            man tre mil till sina återvinningsstationer. Det finns ställen
            där det är ännu värre. I Lycksele försvinner återvinningen både
            centralt och i tio byar. I Klimpfjäll kommer man att få tolv mil
            till närmaste återvinningsstation för papper.
          </note>
          <note>
            Det säger naturligtvis sig självt att människor inte kommer att
            samla in speciellt mycket när det är sådana här avstånd. Då uppkommer
            nästa problem. Hur skall kommunen bete sig? I de här fallen har
            inte ens kommunen varit den som har samlat in på entreprenad utan
            det har andra gjort, i alla fall i Bjurholm. Får kommunen samla
            in glas och papper nu när materialbolagen inte längre vill göra
            det? Enligt det här med producentansvaret får man inte det. Men
            kommunen blir ju påförd en avfallsskatt från den 1 januari år
          </note>
          <note>
            2000. Hur skall kommunen göra med papperet och glaset i hushållssoporna
            - det är faktiskt tungt - om man vill minska avfallskatten, så
            att renhållningskostnaden minskar för människor? Människorna som
            bor på dessa ställen kommer naturligtvis att lägga allt i en påse,
            eftersom de inte erbjuds något alternativ.
          </note>
          <note>
            Det här måste vara något som departementet har diskuterat innan
            man kom med ett förslag om avfallsskatt.
          </note>
          <note>
            I svaret verkar det som om det här är något nytt för miljöministern.
            Miljöministern tänker möjligen ta upp det här framåt hösten. Det
            är så dags då. Skall kommunerna få möjlighet att samla in? Skall
            materialbolagen tvingas till en insamling? Hur skall kommuner
            bete sig som har en egen tipp och inte alls vill betala den stora
            avfallsskatt som det kan bli fråga om, med tanke på att glas och
            papper kanske hamnar i hushållssoporna?
          </note>
          <note>
            Det här är frågor som många väntar på att få svar på. Jag hoppas
            att jag i det svar som miljöministern nu kommer med kan få mera
            konkreta besked om hur det här skall hanteras när avfallsskatterna
            införs och när materialbolagen har slutat att samla in.
          </note>
          <note>
            Anf. 191 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Det korta och enkla svaret är att alla förpackningar
            skall samlas in. Vi har använt ett antal procenttal för att följa
            upp och kanske också stimulera återvinningen. Men det får inte
            tas till intäkt av materialbolagen för att inte samla in från
            vissa orter i
          </note>
          <note>
            Sverige. Detta kommer jag att ta upp med dem. Såvitt jag förstår
            handlar Gudrun Lindvalls grundfråga om det här.
          </note>
          <note>
            Det är alltså inte acceptabelt att man slutar med återvinningsstationer
            på vissa orter. Det är framför allt inte acceptabelt att man motiverar
            det med att man har nått vissa mål som har satts upp för det här
            arbetet.
          </note>
          <note type="speaker">
            Anf. 192 GUDRUN LINDVALL (mp):
          </note>
          <note>
            Fru talman! Det betyder alltså att det kommer att bli en förändring
            av det producentansvar som vi har i dag. I dag är ju producentansvaret
            utformat på det sättet att det inte finns några krav på att det
            skall finnas insamling på varje ort. En sådan förändring kan vi
            alltså få se. Kommer den i förordningen, eller hur kommer en sådan
            förändring att ske?
          </note>
          <note>
            Det här är naturligtvis en oerhört viktig signal inte bara till
            invånarna i Vitvattnet, Mjörsjöby, Nästansjö och alla de orter
            som finns där uppe; det är faktiskt ett
          </note>
          <note>
            30-tal återvinningsstationer som skall försvinna i
          </note>
          <note>
            Västerbotten. Det här är framför allt en mycket viktig signal
            till materialbolagen, eftersom det innebär att de måste hantera
            sitt insamlande på ett helt annat sätt än de gör i dag.
          </note>
          <note>
            I många kommuner har man ju haft många synpunkter på var återvinningsstationerna
            är placerade, hur många som finns och i vilken omfattning återvinningen
            sker. Många kommuner har faktiskt haft problem med materialbolagen,
            eftersom materialbolagen har haft en synpunkt på hur tätt det
            skall vara mellan återvinningsstationerna och hur lätt det därmed
            skall vara för invånarna och kommunerna har haft en annan uppfattning.
            Som det ser ut i dag är det materialbolagens synpunkt som gäller.
            En kommun som egentligen skulle vilja öka möjligheterna för människor
            att samla in på ett bättre sätt kan i dag inte göra det. De kan
            inte sätta ut extra återvinningsstationer.
          </note>
          <note>
            Det som de har kommit överens med materialbolagen om att man
            skall ha har man på entreprenad. Därutöver kan de inte agera.
          </note>
          <note>
            Betyder det här att kommunernas inflytande över hur insamlingen
            skall se ut kommer att stärkas? Betyder det att det kommer att
            bli krav på att det i varje tätort med ett visst antal invånare
            skall finnas sådant här, eller hur skall det utformas? Betyder
            det att det kommer att ställas krav när det gäller mycket av det
            som inte har kommit i gång, t.ex. återvinning av pappförpackningar
            och plåt? Kommer det att finnas krav på att den återvinningen
            skall komma i gång?
          </note>
          <note>
            Den finns ju i en väldigt liten omfattning. Jag är mycket intresserad
            av att veta hur förändringen kommer att se ut.
          </note>
          <note>
            Anf. 193 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag vet inte exakt hur det här kommer att se ut.
            Jag tror att det räcker med att jag diskuterar med materialbolagen
            omkring det här. Om det inte går att lösa Gudrun Lindvalls grundproblem
            den vägen får jag naturligtvis fundera över hur jag skall åstadkomma
            en lösning.
          </note>
          <note>
            Gudrun Lindvall tar upp de samarbetsproblem som finns mellan
            kommunerna och materialbolagen.
          </note>
          <note>
            På mötet för några månader sedan krävde jag av dem som var med
            att de skulle diskutera detta och se till att lösa dessa samarbetsproblem.
            Om vi kan få ett bättre fungerande samarbete mellan materialbolagen
            och kommunerna tror jag att en del av de här problemen kommer
            att lösas.
          </note>
          <note>
            Avslutningsvis vill jag säga att det här systemet naturligtvis
            har vissa nackdelar. Det har alla system.
          </note>
          <note>
            Det har nu fungerat under ett antal år - lite varierande i olika
            kommuner - och vi närmar oss naturligtvis en tidpunkt när det
            är dags att göra en ordentlig förutsättningslös analys av hur
            det har fungerat och också fundera över om det finns andra vägar
            att lösa det här problemet. Det handlar om att åstadkomma ett
            fungerande producentansvar och en fungerande och bra insamlingssituation
            för konsumenterna.
          </note>
          <note>
            Det är oerhört glädjande att konsumenterna har visat sig vara
            så intresserade av att delta i återvinningsarbetet och att det
            har fått en sådan omfattning som det har fått. Men det innebär
            också ett ansvar för oss, materialbolagen och kommunerna när det
            gäller att ställa upp och försöka hitta bästa möjliga system.
          </note>
          <note type="speaker">
            Anf. 194 GUDRUN LINDVALL (mp):
          </note>
          <note>
            Fru talman! Från Miljöpartiets sida välkomnar vi en sådan översyn,
            eftersom vi menar att producentansvaret kanske inte skall vara
            utformat exakt som det är utformat i dag.
          </note>
          <note>
            Det är viktigt med det lokala engagemanget.
          </note>
          <note>
            Dessutom kan man se att många kommuner i dag inför en soptaxa
            efter vikt. Naturligtvis är förutsättningen för att människor
            skall kunna få en låg soptaxa att det finns en möjlighet att bli
            av med mycket av det som är tungt: glas, papper, förpackningar
            och i viss mån plåt. Det har funnits ett ganska bra utbud av återvinningsstationer
            för glas och papper, men det har varit mycket sämre för metaller.
          </note>
          <note>
            Jag är glad över att ministern tar ett sådant här initiativ.
            Jag kommer härmed att ha ett positivt besked till de mina i framför
            allt Bjurholm som har hört av sig och varit mycket oroade över
            det här.
          </note>
          <note>
            Jag förmodar att det här svaret kommer att användas av kommunernas
            miljö- och hälsoskyddsnämnder eller renhållningsbolag, som har
            känt en mycket stark oro för vad som skulle ske när de 35 stationerna
            i
          </note>
          <note>
            Västerbotten skulle läggas ned. Jag hoppas att vi kan se tiden
            an med tillförsikt.
          </note>
          <note>
            Jag vill också säga att Riksdagens revisorer just nu gör en översyn
            av producentansvaret, så vi får snart en rapport som visar hur
            det fungerar i praktiken. Och det är praktiken det här verkligen
            handlar om.
          </note>
          <note>
            Överläggningen var härmed avslutad.
          </note>
          <note>
            32 § Svar på interpellation 1998/99:330 om hälsosamma bostäder
          </note>
          <note>
            Anf. 195 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ulla-Britt Hagström har frågat mig på vilket sätt
            jag avser att verka för en tydlig, långsiktig utveckling av byggforskningen,
            vilka riktlinjer jag avser att ge för Byggforskningsrådets framtida
            samverkansmöjligheter, befogenheter och bemyndiganden samt vilka
            åtgärder jag avser att vidta för allergisanering av bostäder,
            förskolor och skolor.
          </note>
          <note>
            Regeringens övergripande mål för miljöpolitiken är som bekant
            att till nästa generation kunna lämna över ett samhälle där de
            stora miljöproblemen i Sverige är lösta. Vi gör flera satsningar
            för att Sverige skall kunna vara ett föregångsland i omställningen
            till hållbar utveckling.
          </note>
          <note>
            För att kunna uppnå generationsmålet krävs ny kunskap. Forskningen
            har här en viktig roll att spela och resultat från byggforskningen
            kan komma att få central betydelse. Stora naturresurser är inbyggda
            i den befintliga bebyggelsen och de systemlösningar vi har i städerna
            medför att vi förbrukar stora resurser.
          </note>
          <note>
            Såväl byggprocessen som förvaltningen av byggnader och den byggda
            miljön måste utvecklas mot ökad resurseffektivitet och kretsloppslösningar.
            En viktig uppgift för forskningen är alltså att ta fram ny kunskap
            om vägar till det resurseffektiva och uthålliga samhället.
          </note>
          <note>
            I vårpropositionen har vi därför bl.a. föreslagit att såväl miljöforskningen
            som byggforskningen tillförs ytterligare resurser. T.ex. har vi
            förslagit att Naturvårdsverket får 50 miljoner kronor att fördela
            till framför allt miljöeffektforskning och miljötoxikologisk forskning
            under år 2000 och därefter 100 miljoner kronor. Byggforskningen
            föreslås förstärkas med
          </note>
          <note>
            50 miljoner kronor per år under den kommande treårsperioden.
            Det är min ambition att riktlinjerna för byggforskningens inriktning
            mot resurseffektivitet skall utvecklas ytterligare i årets budgetproposition.
          </note>
          <note>
            Byggforskningsrådets uppdrag kommer att preciseras på sedvanligt
            sätt i myndighetens regleringsbrev för år 2000.
          </note>
          <note>
            På längre sikt kommer byggforskningen att sättas in i ett större
            forskningspolitiskt sammanhang. Regeringen har nyligen tillsatt
            en arbetsgrupp med uppdrag att föreslå myndighetsorganisation
            för den framtida forskningsfinansieringen. Detta arbete skall
            presenteras den 1 november 1999, för att förslagen skall kunna
            redovisas för riksdagen inför nästa forskningspolitiska proposition
            våren 2000. Denna översyn omfattar även sektorsforskningen generellt.
            Det kan alltså bli fallet att arbetsgruppen presenterar förslag
            om den långsiktiga organisationen för byggforskningen och Byggforskningsrådet.
          </note>
          <note>
            I mitten av februari i år besvarade jag en interpellation ställd
            av Ulla-Britt Hagström om åtgärder för att förbättra inomhusmiljön.
            Till detta vill jag nu tillägga att regeringen i vårpropositionen
            även föreslagit att det inom ramen för de lokala investeringsprogrammen
            kommer att öppnas möjligheter att få bidrag för åtgärder för att
            förbättra inomhusmiljön.
          </note>
          <note>
            Detta kan komma att bli ytterligare ett viktigt instrument i
            arbetet med inomhusmiljöfrågorna.
          </note>
          <note type="speaker">
            Anf. 196 ULLA-BRITT HAGSTRÖM (kd):
          </note>
          <note>
            Fru talman! Jag vill börja med att tacka för svaret på min interpellation
            om hälsosamma bostäder. I går diskuterade vi här i kammaren betänkandet
            Vissa byggfrågor m.m., som egentligen var ett betänkande med inriktning
            på miljöfrågor. I vilket fall skulle det kunna vara en plattform
            för flera regeringsinitiativ i viktiga frågor om miljö, tillgänglighet
            och säkerhet.
          </note>
          <note>
            Då saknade vi någon ansvarig minister här.
          </note>
          <note>
            Viktiga krav från kristdemokraternas sida är en informationskampanj
            om ventilation i småhus. Flera barnfamiljer har valt att bo i
            småhus. När nu kravet på obligatorisk ventilationskontroll tas
            bort, måste egenintresse och ansvar öka. Då tycker vi att det
            är lämpligt att Boverket, Konsumentverket, Socialstyrelsen och
            Byggforskningsrådet, som sitter inne med gedigna kunskaper, genomför
            en informationskampanj som stöd för småhusägarna.
          </note>
          <note>
            Ett program för allergisanering i förskolor och skolor är mycket
            brådskande, för här har vi stora problem. Allergierna ökar med
            en fördubbling varje decennium. Undersökningar visar att normerna
            för ventilation inte uppfylls av en stor procentandel av skolorna.
            Ändå ställs kraven betydligt lägre än för kontor, där vuxna, friska
            människor arbetar. Det nya sättet att inreda skollokaler hemmiljömässigt
            måste också följas av tid för städning.
          </note>
          <note>
            Men nu skall jag gå till svaret på min interpellation.
          </note>
          <note>
            Fru talman! Jag har tre frågor i interpellationen.
          </note>
          <note>
            På vilket sätt avser statsrådet verka för en tydlig, långsiktig
            utveckling av byggforskningen? Svaret från ministern är kunskap,
            forskning, utveckling av byggprocess, förvaltning av byggnader,
            resurseffektivitet och kretsloppslösningar. Vid en hearing i förrgår
            hos Byggforskningsrådet framförde forskarna tidspressen under
            byggtiden som ett stort dilemma. Tidspressen i dagens byggprojekt
            gör ofta att tidsplanen prioriteras framför de krav som bör ställas
            från kvalitets- och miljösynpunkt. Den långsiktiga kvaliteten
            måste vara det viktigaste. Vi måste kräva att det byggs torra
            hus.
          </note>
          <note>
            Ofta har vi ägnat oss åt att söka decimalerna i byggnadsfysiska
            frågor, där vi har toppkunskap i världen. Men kunskapen raseras
            när inte byggherrarna hinner invänta att betong och dylikt torkar.
            I byggnader som utsätts för fukt händer saker som inte är klart
            tvärpolitiskt utforskade. Inom den medicinska och beteendevetenskapliga
            forskningen finns minst kunskap om byggnaders hälsomässiga betydelse.
          </note>
          <note>
            Också det ekologiska byggandet kan råka ut för rejäla problem
            inom ett antal år på grund av fukt under byggnadstiden. Skillnaden
            mellan teori och praktik är för stor.
          </note>
          <note>
            Min fråga till ministern blir därför: Har regeringen diskuterat
            denna fråga och finns det någon möjlighet till ekonomiska incitament
            för att hävda kvaliteten före tidspressen? Ett hus skall ju hålla
            i hundra år, eller vad vet jag. Jag har inte hört någon tidslängd
            för en fastighet.
          </note>
          <note>
            Vidare har jag inte fått fråga två som gäller bemyndiganden besvarad.
            Byggforskningsrådet förstärks med 50 miljoner kronor. Men så är
            det egentligen inte, för rådets resurser minskade mellan 1998
          </note>
          <note>
            och 1999 från 164,4 miljoner till 114,4, och det finns ingen
            förstärkning för år 2000. Snarare är det en mindre kompensation
            för en större anslagsminskning.
          </note>
          <note>
            Oklarheten vad gäller bemyndiganden gör det omöjligt att arbeta
            långsiktigt. Tidigare regler tror jag låg på 100, 60, 40, 25.
            Det skulle enligt uppgift kosta
          </note>
          <note>
            100 miljoner att arbeta långsiktigt; resurser som inte finns.
            Jag undrar: Är ministern medveten om detta?
          </note>
          <note>
            Anf. 197 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ja, jag är medveten om detta. Jag är också medveten
            om att det i dag inte går att ge ett fullständigt klart och tydligt
            svar på de frågor som
          </note>
          <note>
            Ulla-Britt Hagström ställer. Det hänger ihop med att vi befinner
            oss i en omdaningsprocess när det gäller bostadspolitiken och
            när det gäller byggforskningen.
          </note>
          <note>
            Jag har jobbat med de här frågorna i Miljödepartementet i drygt
            ett halvår. Vi har kunnat arbeta fram vissa förslag som har lämnats
            till riksdagen och som riksdagen diskuterade i går.
          </note>
          <note>
            Jag vill säga att jag beklagar mycket att jag inte kunde vara
            med här i kammaren under debatten i går.
          </note>
          <note>
            Jag har en mycket stark ambition att vara här när mina frågor
            diskuteras och beslutas. Men det gick inte i går. Dessutom tror
            jag att det i går också blev en snabb förändring av tiden för
            den debatten. Men jag skall försöka att leva upp till den här
            ambitionen i fortsättningen.
          </note>
          <note type="speaker">
            Anf. 198 ULLA-BRITT HAGSTRÖM (kd):
          </note>
          <note>
            Fru talman! Tack för svaret. Jag vet att vi är inne i en omdaningsprocess.
            Men i december hade vi frågan om Byggforskningsrådets tilldelning
            uppe. Därför har jag ställt frågan om vilka riktlinjer statsrådet
            avser att ge för byggforskningens framtida samverkansmöjligheter,
            befogenheter och bemyndiganden. Jag tycker att just tilldelningen
            är avhängigt detta.
          </note>
          <note>
            Då sade bostadsutskottet att förslaget att tillföra byggforskningen
            medel också aktualiserar frågan att kunna göra åtaganden efter
            1999 enligt de bemyndiganden som finns i dag. Jag har med mig
            ett citat: "I
          </note>
          <note>
            den utsträckning det bedöms erforderligt med sådana bemyndiganden
            för att trygga de forskningsinsatser som utskottet nu uttalat
            sig för bör det ankomma på regeringen att återkomma till riksdagen
            i frågan."
          </note>
          <note>
            Nu står rådet egentligen där med beslut på att fortsätta bemyndiganden
            men utan anvisade resurser för detta. Nu svarar ministern att
            Byggforskningsrådets uppdrag kommer att preciseras på sedvanligt
            sätt i myndighetens regleringsbrev för år 2000. Förhoppningsvis
            är det där den frågan skall lösas.
          </note>
          <note>
            Sedan vill jag säga att det är positivt att forskningspolitiken
            skall få ett bättre sammanhang, för det finns mycket att göra
            på forskningsområdet.
          </note>
          <note>
            Fru talman! Så går jag över till min stora hjärtefråga. På kontoren
            arbetar vuxna friska människor med en genomströmning av luft på
            sju liter per sekund. I skolorna rekommenderas fyra liter per
            sekund. Vid mätningar visar det sig ofta vara mindre än en liter
            per sekund. Detta måste snabbt åtgärdas.
          </note>
          <note>
            Jag fick en interpellation besvarad i februari, som ministern
            sade. Jag blev glad. Ett förslag om bidrag för åtgärder för att
            förbättra inomhusmiljön skulle presenteras i vårpropositionen,
            och det gjordes. Nu svarar Kjell Larsson att det kommer att öppnas
            möjligheter till bidrag för åtgärder för att förbättra inomhusmiljön.
            Det kan komma att bli ytterligare ett instrument.
          </note>
          <note>
            Jag är mycket intresserad av att få veta vad som nu pågår för
            att vi snabbt skall kunna komma i gång med detta. Jag tycker att
            situationen är alarmerande på många håll i dag. Vad är det som
            pågår?
          </note>
          <note>
            De flesta tillbringar 85-90 % av sin tid inomhus.
          </note>
          <note>
            De allergiska problemen ökar kontinuerligt hos barn och ungdomar,
            och nya allergiska reaktioner påvisas längre upp i åldrarna. Ungefär
            40 % av svenska befolkningen uppger sig ha eller ha haft någon
            form av allergi. Ca 8 % har astma. Det finns fuktproblem i
          </note>
          <note>
            20 % av våra byggnader.
          </note>
          <note>
            Man kan genom att integrera folkhälsoarbete och
          </note>
          <note>
            Agenda 21-arbete minska förekomsten av astma och allergier. Det
            finns ett program - Det sunda huset -
          </note>
          <note>
            som man arbetar med. Det tycker jag skulle kunna bli ett nationellt
            program för bättre innemiljö. Regeringen skulle kunna deklarera
            att programmet skall följas.
          </note>
          <note>
            Kraven på produktansvar skulle också kunna skärpas.
          </note>
          <note>
            Kontrollen av våra skolor är dålig. Sveriges provnings- och forskningsinstitut
            har undersökt 220 olika skolbyggnader. Man påvisar dålig ventilation
            och fuktskador. Man säger också att kravspecifikationer för hälsa,
            miljö och social funktion ofta saknas vid ny- och ombyggnader
            av skolor i kommunerna.
          </note>
          <note>
            Material från en norsk utredning tyder på att samhället skulle
            göra en vinst om man lagstadgade om ventilation, även om energianvändningen
            skulle öka.
          </note>
          <note>
            Någon sådan svensk undersökning har jag inte sett.
          </note>
          <note>
            Fru talman! När miljöministern och jag möttes i interpellationsdebatten
            i februari sade ministern följande: "Och jag hoppas att jag nästa
            gång vi träffas i den här situationen kan ge lite mer konkreta
            besked om vad vi faktiskt kommer att göra." Då är min fråga till
            ministern följande: Är jag för tidigt ute?
          </note>
          <note type="speaker">
            Anf. 199 GUDRUN LINDVALL (mp):
          </note>
          <note>
            Fru talman! Jag vill tacka Ulla-Britt Hagström för att det finns
            ett parti till som har börjat engagera sig i allergifrågorna.
            Vi från Miljöpartiet har känt oss lite ensamma tidigare.
          </note>
          <note>
            Jag kan berätta att vi redan under det första riksdagsår jag
            satt i riksdagen, 1994/95, träffade en stor uppgörelse med regeringen,
            där vi fick loss 2 miljarder till allergisanering i skolor. Det
            var ett 30-
          </note>
          <note>
            procentigt bidrag, vilket innebar att 6 miljarder kronor satsades
            i kommuner för att allergisanera daghem och skolor. Det är en
            fråga som Miljöpartiet har arbetat mycket konkret med så fort
            vi har fått en chans att påverka i budgetsammanhang.
          </note>
          <note>
            Redan då fanns Boverkets broschyr Sunda hus.
          </note>
          <note>
            Det finns många kommuner som har varit föregångare och verkligen
            sett till att den har använts när man har byggt daghem och skolor.
            Här kan faktiskt kommunen vid upphandlingen se till att det byggs
            sunt. I
          </note>
          <note>
            min kommun, Södertälje kommun, där Miljöpartiet har haft möjlighet
            att påverka, kan vi se att det byggs sunt. Hur man gör vet man.
          </note>
          <note>
            Det är mycket bra att investeringsmedlen öppnas för allergisanering.
            Även där kan vi säga att Miljöpartiet har tryckt på rejält. Detta
            är vår andra synpunkt på investeringsmedlen. Tidigare ville vi
            att det skulle finnas en möjlighet att sanera miljöskadade områden.
            Det kom för ett antal år sedan. Nu är det allergisaneringens tur.
          </note>
          <note>
            Till sanering av miljöskadade områden har det använts ungefär
            350 miljoner. Jag hoppas att allergisaneringen blir ett viktigt
            instrument.
          </note>
          <note>
            Jag skulle vilja fråga ministern om informationen verkligen kommer
            ut, så att kommunerna vet att de har chans att söka bidrag för
            allergisanering inför nästa ansökningsomgång.
          </note>
          <note>
            Jag måste vända mig mot uppfattningen att man kan ventilera bort
            problemen. Det är en typisk svensk uppfattning. Vi tror att vi
            kan sätta plåster på cancer.
          </note>
          <note>
            Det är inte så. Ventilationsmaffian försöker få det till att
            vi kan ventilera bort allergiproblemen. Så är det inte. När man
            bygger riktigt skall man många gånger bygga med självdragsventilation.
            Det handlar om att bygga med rätt material och på rätt sätt.
          </note>
          <note>
            Att tro att det i första hand är ventileringen det handlar om
            är en missuppfattning som jag trodde försvann för tre fyra fem
            år sedan. Det handlar om att bygga med sunda material, bygga på
            ett riktigt sätt och se till att man inte får in fukt i det man
            bygger.
          </note>
          <note>
            Sverige är tyvärr unikt när det gäller byggmaterial. Här har
            vi inte alls samma kontroll på vad vi bygger in. Vi kan se att
            det emitteras enormt mycket kemikalier i nybyggda hus. Trots att
            vi egentligen vet vilka material vi skall använda används dessa
            inte.
          </note>
          <note>
            Naturligtvis skulle jag önska att vi hade en regering som var
            väldigt tuff och vågade förbjuda byggmaterial som vi kan se emitterar
            mycket. Många byggmaterial skulle försvinna om det var fallet.
            Det gäller limmer, lacker och färger som vi kan se emitterar länge.
          </note>
          <note>
            Vi kan se att många kemikalier utsätter barn för risken att bli
            allergiska. Allergierna kommer, som alla vet, när den sista droppen
            får bägaren att rinna över.
          </note>
          <note>
            Det är inte bara allergier mot hund, katt och häst utan ofta
            också andra allergier, mot kemikalier, mat osv.
          </note>
          <note>
            Att allergierna hela tiden ökar är riktigt. Jag har förstått
            att miljöministern är intresserad av att tillsammans med Miljöpartiet
            verka mot detta. Finns det andra förslag, utöver förslaget om
            att öppna investeringsmedlen för allergisanering? Kan man tänka
            sig att gå ut till kommunerna på något annat sätt och se till
            att problemet börjar byggas bort? Det är ett sätt.
          </note>
          <note>
            Ett annat är naturligtvis att fundera på vad vi stoppar i oss.
            Diskussionen om kemikalier i maten har vi just haft. Det hör inte
            riktigt hit.
          </note>
          <note>
            Anf. 200 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Då får jag säga att det är glädjande att det är tre
            partier som tar allergifrågan på riktigt allvar.
          </note>
          <note>
            Som Gudrun Lindvall också sade har jag verkligen engagerat mig
            i denna fråga. Jag ser det som en viktig fråga för den nya miljöpolitiska
            inriktningen när det gäller inomhusfrågorna, som vi nu håller
            på att arbeta med. Det hänger också ihop med att dessa frågor
            har förts över till Miljödepartementet, där jag tycker att de
            rätteligen hör hemma.
          </note>
          <note>
            Det finns ett ganska rikhaltigt, om än lite spretigt, underlagsmaterial
            när vi nu försöker forma en effektiv, framåtsyftande och hållbar
            politik. Det tar lite tid.
          </note>
          <note>
            Vi har en hel del rapporter från Boverket som vi nu arbetar med
            och funderar på. Vi funderar också över de tankar som finns i
            Sunda hus. Vi funderar på hur vi kan utforma ett system för miljöklassificering
            av bostäder och kanske också andra inomhuslokaler. Vi funderar
            på hur vi kan påverka byggindustrin till bättre kvalitet i själva
            byggprocessen, där vi vet att det fortfarande finns brister. Det
            är precis som Gudrun Lindvall sade. Vi vet hur man gör, men det
            görs inte på rätt sätt.
          </note>
          <note>
            Jag ser detta som en bred och tämligen långvarig process. Jag
            har i dag inte svaren på alla dessa frågor, men jag arbetar tämligen
            intensivt med dem.
          </note>
          <note>
            Nu är det ju Ulla-Britt Hagström som bestämmer när jag skall
            stå i talarstolen och besvara interpellationer. Tyvärr var Ulla-Britt
            Hagström lite för snabb denna gång.
          </note>
          <note type="speaker">
            Anf. 201 ULLA-BRITT HAGSTRÖM (kd):
          </note>
          <note>
            Fru talman! Först vill jag säga till Gudrun Lindvall att jag
            är mycket väl medveten om vad ni gjorde år 1995. Jag fick nämligen
            gå tillbaka till 1995 för att hitta något material om allergifrågor
            i skolan när jag började här i riksdagen i höstas. Miljöpartiet
            ställde också upp på vår reservation i bostadsutskottet. Jag tackar
            för det.
          </note>
          <note>
            Jag har aldrig sagt att ventilationen är det enda viktiga. Om
            Gudrun Lindvall hade varit med hos
          </note>
          <note>
            Byggforskningsrådet i förrgår hade hon fått reda på att en ny
            skolundersökning visar att det handlar om städning, inredning
            och ventilation. Jag sade till Kjell
          </note>
          <note>
            Larsson att vi måste se till att man bygger torra hus.
          </note>
          <note>
            Man bygger tidigt in fukt i husen. Även det ekologiska byggandet
            kommer att förstöras på så sätt.
          </note>
          <note>
            Till miljöministern vill jag säga följande. Jag frågade under
            diskussionen här i kammaren i går varför det inte har kommit ut
            någon information om vad man i vårpropositionen anger skall göras.
            Då fick jag av både Socialdemokraternas och Miljöpartiets företrädare
            svaret att miljöministern väntar på direktiv från EU.
          </note>
          <note>
            Jag kan inte tänka mig att det är nödvändigt att vänta på EU
            för att göra något åt Sveriges förskolor och skolor. Vi har ju
            miljöbalken. Den skall gälla för all verksamhet inom balkens tillämpningsområde.
          </note>
          <note>
            Den innehåller försiktighetsmått, som innebär att alla som skall
            vidta en åtgärd skall utföra de skyddsåtgärder, iaktta begränsningar
            och vidta de försiktighetsmått i övrigt som behövs för att åtgärden
            inte skall skada hälsan eller miljön. Skyldigheten hänger nära
            samman med den internationellt vedertagna försiktighetsprincipen.
            Därför borde detta kunna lösas nu.
          </note>
          <note>
            En vuxen person har i princip möjlighet att välja var och hur
            man vill bo om inte ekonomin sätter hinder i vägen. Men ett barn
            har inte stora möjligheter att välja skola. Då måste vi inse att
            vetenskapen har bevisat att barnen av i dag har en annan känslighet
            än när miljöministern och jag gick i skolan.
          </note>
          <note type="speaker">
            Anf. 202 GUDRUN LINDVALL (mp):
          </note>
          <note>
            Fru talman! Jag är glad att Ulla-Britt Hagström tog upp hänsynsreglerna.
            Jag hoppas att miljöbalken skall kunna utnyttjas så att byggare
            tvingas att använda de bästa materialen.
          </note>
          <note>
            Det finns naturligtvis baktankar varför vi i Miljöpartiet har
            varit så enormt aktiva för att få fram miljöbalkens hänsynsregler.
            Det är det kapitlet vi jobbade mest med när s, v och mp arbetade
            fram miljöbalken. Det var just - som interpellanten antydde -
            för att kunna börja fasa ut sådant som är tillåtet, men där det
            finns bättre material. Jag hoppas verkligen att vi kommer att
            kunna använda miljöbalken så, även om jag inser att det med dagens
            EU med fri rörlighet osv.
          </note>
          <note>
            kommer att bli svårt.
          </note>
          <note>
            Jag har en konkret fråga som jag hoppas att jag kommer att få
            en antydan till svar på. I många andra länder har byggarna ett
            mycket längre ansvar för byggnaderna. I Frankrike är byggarna
            ansvariga i tio år eller längre för allt som händer i den byggnad
            de har uppfört.
          </note>
          <note>
            I Sverige är det en firma som bygger en skola. Sedan dröjer det
            ett antal år, och därefter kommer firman tillbaka och reparerar
            skolan - men inte på egen bekostnad utan i vissa fall på kommunens
            bekostnad.
          </note>
          <note>
            Det känns osunt. Skulle ministern kunna tänka sig en form av
            ansvar för byggnaden på det sätt som finns i andra länder? Då
            tror jag att många som bygger daghem och skolor skulle vara mer
            aktsamma och försöka undvika fukt i byggnaderna.
          </note>
          <note>
            Anf. 203 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Svaret på den sista frågan är: Ja, det kan jag. Det
            ingår i de tankar vi har.
          </note>
          <note>
            Jag glömde i mitt förra inlägg att säga att det skall gå ut information
            om möjligheten att få allergipengar via lokala investeringsprogram.
            Innan dess skall jag diskutera och själv fundera på hur reglerna
            i övrigt för de lokala investeringsprogrammen eventuellt skall
            förändras, bl.a. för att fånga upp den, om än begränsade, kritik
            som har funnits mot programmen.
          </note>
          <note>
            Det här är första gången jag själv har möjlighet att påverka
            programmens inriktning. Jag kommer att ta den chansen i en diskussion
            med organisationer,
          </note>
          <note>
            Vänsterpartiet och Miljöpartiet för att se vad som kan göras
            för att programmen skall bli ännu bättre. Vi får vänta lite med
            att ge ut den slutliga informationen till kommunerna om vad som
            gäller för nästa omgång av ansökningar.
          </note>
          <note>
            Vi måste EU-notifiera, inte för att det handlar om allergier,
            utan för att det handlar om ett speciellt stödprogram. Jag har
            alltid betraktat det som något av en formsak. Jag har inte riktigt
            kunnat se hur EU
          </note>
          <note>
            skulle kunna säga nej till att inkludera allergisanering i de
            lokala investeringsprogrammen. Jag tror dessutom att den notifieringen
            är klar. Vi har alltså grönt ljus för att använda pengar från
            lokala investeringsprogram för det ändamålet. Jag välkomnar naturligtvis
            det.
          </note>
          <note>
            Detta blir nu mitt sista inlägg. Jag tycker att vi skall vandra
            ut i den vackra Stockholmskvällen, de få timmar som är kvar innan
            lågtrycket och kallfronten kommer över oss.
          </note>
          <note>
            Överläggningen var härmed avslutad.
          </note>
          <note>
            33 § Svar på interpellation 1998/99:296 om yttrandefriheten
          </note>
          <note type="speaker">
            Anf. 204 Statsrådet BRITTA LEJON (s):
          </note>
          <note>
            Fru talman! Sten Andersson har frågat mig vilka åtgärder jag
            avser att vidta för att medborgarna skall känna att de har stöd
            när de använder sig av den grundlagsskyddade yttrandefriheten
            och för att se till att yttrandefriheten inte urholkas av t.ex.
            karriärskäl.
          </note>
          <note>
            Jag tror att de flesta är överens om att vi i Sverige har ett
            starkt och ändamålsenligt skydd för yttrandefriheten. Sten Andersson
            är dock bekymrad över vad han menar är människors bristande benägenhet
            att utnyttja sin yttrandefrihet. Han syftar då på problemet med
            att det ibland förekommer en tystnad om missförhållanden. Frågan
            belyser på ett intressant sätt det förhållandet att det inte är
            tillräckligt med ett regelverk som slår vakt om yttrandefriheten,
            utan människor måste också känna att det är möjligt för dem att
            använda sig av sin rätt.
          </note>
          <note>
            Sten Andersson har exemplifierat med en berättelse från skolans
            värld. Där beskrivs hur en ung flicka utsätts för kränkande behandling
            utan att lärarna eller skolledningen ingriper. Det handlar i det
            beskrivna fallet egentligen inte om skolpersonalens rätt att yttra
            sig, utan om deras skyldighet att agera mot missförhållanden.
            Enligt skollagen (1985:1100) skall verksamheten i skolan utformas
            i överensstämmelse med grundläggande demokratiska värderingar.
            Var och en som verkar inom skolan skall främja jämställdhet mellan
            könen och bemöda sig om att hindra varje försök från elever att
            utsätta andra för kränkande behandling. I läroplanen slås fast
            att skolan har en viktig uppgift när det gäller att förmedla och
            hos eleverna förankra de värden som vårt samhällsliv vilar på,
            såsom t.ex. individens frihet och integritet. I
          </note>
          <note>
            mitt arbete som demokratiminister har jag särskilt betonat vikten
            av att skolan ger våra barn och ungdomar en demokratisk fostran,
            i vilken bejakandet av yttrandefriheten är en oundgänglig del.
          </note>
          <note>
            Ett annat exempel som Sten Andersson ger gäller situationen på
            våra arbetsplatser. Det har onekligen blivit tystare på många
            arbetsplatser. Situationen på arbetsmarknaden har gjort att många
            arbetstagare har blivit försiktiga med att rikta kritik mot sin
            arbetsgivare för att undvika att framstå som obekväma. Vad gäller
            rädslan för att förlora sitt arbete är det viktigt att komma ihåg
            att lagen om anställningsskydd
          </note>
          <note>
            (1982:80) ger arbetstagaren ett starkt skydd med regler om saklig
            grund för uppsägning och turordningsregler. Jag vill också säga
            att det även finns arbetsgivare som uppskattar självständigt tänkande
            och ett kritiskt förhållningssätt. Över huvud taget är det min
            uppfattning att det goda ledarskapet handlar om att på arbetsplatsen
            tillåta och uppmuntra samtal och diskussioner om såväl saker som
            har med verksamheten att göra som hur man förhåller sig till sin
            roll som medarbetare.
          </note>
          <note>
            Även när det gäller de andra situationer som Sten
          </note>
          <note>
            Andersson nämner är det - som han själv säger -
          </note>
          <note>
            snarast olika slags personliga hänsyn som ligger bakom människors
            tystnad. Att genom lagstiftningsåtgärder eller andra beslut förändra
            detta beteende är knappast möjligt. I stället måste samhällets
            insatser koncentreras på att fortlöpande hålla yttrandefriheten
            högt så att den förblir en levande rättighet.
          </note>
          <note>
            Svaret på Sten Anderssons fråga är alltså att jag nu inte är
            beredd att verka för en förändrad lagstiftning på det aktuella
            området. Det är i stället fråga om att värna yttrandefriheten
            i ett långsiktigt perspektiv.
          </note>
          <note>
            Som ett exempel på ett sådant arbete kan nämnas att regeringen
            har för avsikt att vidta åtgärder bl.a. för att öka kunskapen
            bland offentligt anställda om offentlighetsprincipen och dess
            betydelse för öppenhet och demokrati i vårt samhälle.
          </note>
          <note>
            Avslutningsvis vill jag understryka hur viktigt det är att vi
            alla verkar för ett samhälle där det är "högt i tak". Den fria
            debatten är en grundpelare i vårt demokratiska samhälle, och som
            demokratiminister ligger detta område mig naturligtvis särskilt
            varmt om hjärtat.
          </note>
          <note type="speaker">
            Anf. 205 STEN ANDERSSON (m):
          </note>
          <note>
            Fru talman! Jag tackar för svaret.
          </note>
          <note>
            Jag har länge ansett att det har blivit alltför tyst i
          </note>
          <note>
            Sverige. Jag tycker att bristen på civilkurage har accelererat
            åt fel håll. Jag har länge försökt att få i gång en debatt om
            det ämnet. Jag läste av en tillfällighet en del av en bok med
            det provokativa namnet
          </note>
          <note>
            Fittstim utgiven av Bokförlaget DN, och en ung flicka, Sandra
            von Plato, beskriver situationen i ett klassrum. Det språk som
            användes har säkert chockat mer än en i riksdagen men i synnerhet
            föräldrar till dagens skolbarn.
          </note>
          <note>
            Man kan ibland fråga sig: Var någonstans går gränsen? Hur mycket
            skall man acceptera? Nu har jag suttit så länge i riksdagen att
            jag ungefär vet när man kan använda benämningen folkstormar. Men
            jag har faktiskt fått många brev och många telefonsamtal från
            lärare som säger att det är så här. De säger: Det är sant att
            det inte är fråga om enstaka exempel. Vad skall vi göra? Som ett
            exempel nämner de att man tidigare kunde sortera bort busfröna.
            Det går inte i dag, för nu placeras de i vanliga klasser. Det
            blir alltså oerhört deprimerande för de andra som försöker delta
            i och tillgodogöra sig undervisningen.
          </note>
          <note>
            Det finns väl ingen yrkeskategori i dag i Sverige -
          </note>
          <note>
            jag tror att det är känt för alla - som i så många fall slutar
            före pensionsåldern som just många lärarkategorier gör. Det är
            ett bevis på att det inte står rätt till.
          </note>
          <note>
            Att jag har rätt när det gäller det jag säger i min interpellation
            bevisar också det faktum att det - i april fick alla i riksdagen
            tidningen Byggnadsarbetaren -
          </note>
          <note>
            på första sidan står det om tystnaden på bygget. Med dagens post
            kom SEKO-magasinet. Där finns en bild och sedan står det: När
            jobbet tystar munnen.
          </note>
          <note>
            Statsrådet håller själv med om att det i dag i, vill jag säga,
            en oroväckande omfattning förekommer att människor inte vågar
            säga ifrån när de tycker att något är fel. Jag försvarar inte
            gnällspikar och notoriska kverulanter men många gånger hamnar
            människor i den situationen att de av flera skäl - man är rädd
            om jobbet eller om karriären eller också är man rädd att få dåligt
            rykte - håller tyst. Sedan går man hem och skäms därför att man
            inte har vågat visa erforderligt civilkurage.
          </note>
          <note>
            Statsrådet refererar till LAS. Men när det gäller skolan är det
            inte bara fråga om vad lärarna skall göra, utan det handlar också
            om hur eleverna i sådana klasser som jag refererat till uppfattar
            de andra som försöker skärpa sig. Vad får de för tankar om samhället
            avseende yttrandefriheten? Vilken kvinnorespekt t.ex. får de;
            detta baserat på det språk som förekommer?
          </note>
          <note>
            Tiden börjar glida i väg men jag skulle vilja ställa en fråga
            till statsrådet. Jag läste i dag en debattartikel i Göteborgs-Posten
            som statsrådet har skrivit där hon närmast skryter med öppenheten
            i Sverige. Är det rätt att vara så pass skrytsam när man ändå
            vet att öppenheten i praktiken, t.ex. på skolor eller arbetsplatser,
            tyvärr blir alltmer begränsad?
          </note>
          <note type="speaker">
            Anf. 206 Statsrådet BRITTA LEJON (s):
          </note>
          <note>
            Fru talman! Jag menar att det är flera olika frågeställningar
            som Sten Andersson tar upp och som går in i varandra. Alla handlar
            inte om yttrandefrihet -
          </note>
          <note>
            men visst! Sten Andersson ger en beskrivning av
          </note>
          <note>
            Sverige i dag där det alldeles för mycket fattas civilkurage.
            Det är den ena biten. Den andra biten, om jag förstår Sten Andersson
            rätt, är att han ifrågasätter om det finns anledning för oss i
            Sverige, och då även för mig, att slå oss för bröstet när det
            gäller vår offentlighetsprincip eftersom det finns en så stor
            tystnad ute på våra arbetsplatser och vi vet att det inte alla
            gånger är så bra.
          </note>
          <note>
            När det gäller frågan om civilkurage vill jag säga följande.
            Ja, i och för sig finns det säkert anledning för många att våga
            stå upp mer och säga ifrån mer.
          </note>
          <note>
            Men jag tror inte att det är där som de största problemen finns.
            Jag tror att de största problemen när det handlar om tystnad på
            våra arbetsplatser i dag framför allt hänger samman med det tuffa
            klimatet på arbetsmarknaden och, tyvärr, med en för stor okunskap
            om meddelarfrihet och vår grundlagsfästa offentlighetsprincip
            i fråga om de offentliga verksamheterna.
          </note>
          <note>
            Kanske skall man också se det här som ett tecken på en bristande
            insikt när det gäller att värna de demokratiska grundvärdena i
            Sverige i dag - jag vet inte.
          </note>
          <note>
            Jag tror dock inte att det stora problemet är bristande civilkurage
            hos den enskilde individen. Det finns alldeles för mycket strukturer
            i dagens samhälle som går åt fel håll och som inte uppmuntrar
            yttrandefriheten. Jag tycker alltså inte att man alla gånger kan
            lägga hela ansvaret på den enskilde. I stället måste man se vad
            det är i dag som lägger band på människor, som gör människor rädda.
            Det är ju först när man inte är rädd som man klarar av att säga
            ifrån.
          </note>
          <note>
            Alla är inte som Nelson Mandela.
          </note>
          <note>
            Sedan gäller det öppenheten. Javisst, man kan verkligen ifrågasätta
            om det finns anledning att slå sig för bröstet. Sten Andersson
            nämner Byggnads tidning och SEKO:s tidning. Men det finns otaliga
            andra exempel på att det finns brister i yttrandefriheten och
            öppenheten i Sverige i dag. Journalistförbundet och
          </note>
          <note>
            SKTF har också gjort flera olika undersökningar som stärker den
            bild som Sten Andersson visar på.
          </note>
          <note>
            Visst finns det mycket kvar att göra och visst finns det många
            brister och saker att ändra på. Ändå tycker jag att det finns
            anledning att påminna om att vi har en unik yttrandefrihet inskriven
            i den svenska grundlagen. Vi har en unik meddelarfrihet i Sverige.
          </note>
          <note>
            Det är något som vi har all anledning att vara stolta över och
            att exportera, vilket vi ju i EU-samarbetet arbetar för. Men självklart
            räcker det inte med det.
          </note>
          <note>
            Precis som Sten Andersson säger kan vi inte slå oss till ro med
            det faktum att vi har de teoretiska förutsättningarna, utan vi
            måste arbeta för att de också utnyttjas.
          </note>
          <note>
            Jag kan försäkra Sten Andersson om att det här är en prioriterad
            fråga för mig och regeringen. I mitt fortsatta arbete med förvaltningsfrågorna
            och demokratifrågorna blir det här ett prioriterat område och
            det arbetar vi med just nu.
          </note>
          <note type="speaker">
            Anf. 207 STEN ANDERSSON (m):
          </note>
          <note>
            Fru talman! Inledningsvis kan jag säga att jag delvis håller
            med statsrådet om att alla, tyvärr, inte är som Nelson Mandela.
            Hade många fler varit en liten bit av honom skulle det här samhället
            ha varit betydligt friskare vad gäller civilkurageinnehavet.
          </note>
          <note>
            De lärare som ringt och skrivit till mig har berättat att de
            här problemen länge varit kända i skolan. Okej, jag kan ha råkat
            möta helt fel kategori men jag tror att jag ändå till stora delar
            har rätt. De här lärarna har sagt: Varje lärare har vetat om att
            det varit problem i klassen men för att av sina kolleger och rektorer
            slippa bli beskylld för att vara en dålig yrkeskvinna/en dålig
            yrkesman har man hållit tyst.
          </note>
          <note>
            Under de senaste åren har det liksom accelererat.
          </note>
          <note>
            Vi har sett TV-program som är sådana att man ibland nästan undrar
            om det hela är regisserat. Skolbarn som inte är mer än 14-15 år
            bär sig åt på ett sätt som i alla fall jag tycker - men jag kanske
            är alltför nära Hedenhös - är fel. Man visar inte respekt vare
            sig för vuxna eller för kolleger och kompisar. Hur skall de här
            barnen klara sig när de sedan blir vuxna och får ett ansvar -
            när de gifter sig och skaffar barn? Vilket budskap skall de förmedla
            till sina barn?
          </note>
          <note>
            Jag kan aldrig tänka mig att de tycker att det som de gjorde
            i skolan är ett korrekt sätt att agera. De kommer säkert att med
            åren få andra värderingar.
          </note>
          <note>
            Men hur skall man kunna tala om för sina barn vad man själv gjort?
          </note>
          <note>
            Jag nämner att man t.ex. på en arbetsplats av karriärskäl eller
            därför att man är rädd för att mista jobbet ligger lågt. Då inkluderar
            jag också att det är ett tuffare klimat. Men det är inte ett tufft
            klimat i så måtto att man inte skulle våga yttra sig när någon
            har fel. Ibland har vi sett - dessbättre är det få gånger -
          </note>
          <note>
            att människor när det blivit, eller hållit på att bli, stora
            miljöskandaler inte har sagt ifrån till sin arbetsgivare eller
            till sin närmaste chef; detta på grund av ett slags missriktad
            lojalitet. Det kan, fru talman och fru statsråd, om det här löper
            linan ut få enorma konsekvenser.
          </note>
          <note>
            Till sist skulle jag vilja ställa en fråga till statsrådet -
            också jag är medveten om att det är en trevlig sommarkväll; det
            har jag märkt tidigare i dag ute på
          </note>
          <note>
            Skeppsholmen och jag kan garantera att det är ett bra ställe
            för att förbereda en interpellation:
          </note>
          <note>
            Har statsrådet, som har ansvaret för de här frågorna, kontrollerat
            hur den s.k. temperaturen är i skolor i andra länder? Har man
            samma snutighet där som jag upplever finns här i Sverige? Jag
            frågar därför att jag har lyssnat på skoldebatter i riksdagen
            under många år. Där pratar man om schema och timplaner, men man
            pratar inte om den här frågan. Jag skall inte fråga statsrådet
            varför. Men jag undrar om det är så att man vet hur det är men
            skäms för att diskutera det och erkänna sitt misslyckande.
          </note>
          <note type="speaker">
            Anf. 208 Statsrådet BRITTA LEJON (s):
          </note>
          <note>
            Fru talman! Jag måste tyvärr erkänna att jag inte klarar av att
            svara på Sten Anderssons sista fråga om situationen i andra länder
            och skoldebatten där. Jag vet inte hur det är i andra länder när
            det gäller skolan och samtalsklimatet.
          </note>
          <note>
            Jag håller verkligen med Sten Andersson om att alla vi som är
            vuxna har ett oerhört stort ansvar för att vi faktiskt förmår
            vara vuxna i ordets egentliga bemärkelse. Det handlar om att ta
            ansvar och inte krypa undan när det kan bli obehagligt. Vi har
            ett oerhört stort ansvar för hur vi bemöter våra barn och ungdomar.
            Det är naturligtvis så att lärarna i skolan har ett extra stort
            ansvar på det här området. Jag håller med om mycket av det Sten
            Andersson säger.
          </note>
          <note>
            Men jag måste återigen komma tillbaka till en sak.
          </note>
          <note>
            Sten Andersson tar själv upp det faktum att en del lärare, av
            rädsla att bli betraktade som misslyckade i sin yrkesroll, avstår
            från att berätta hur hemskt jobbigt man har det. Och jag tror
            att det inte bara gäller lärare utan många andra yrkeskategorier
            också. Jag tror att det mer handlar om den press som finns på
            många av våra arbetsplatser i dag. Det gör att människor blir
            rädda.
          </note>
          <note>
            Jag skall inte dividera mer om det. Jag håller med om problembeskrivningen.
            Visst har vi alla ett ansvar för att visa civilkurage och våga
            stå upp. Det håller jag också med om.
          </note>
          <note type="speaker">
            Anf. 209 STEN ANDERSSON (m):
          </note>
          <note>
            Fru talman! Jag tycker att det är positivt att statsrådet och
            jag verkar vara överens i stort. Jag hoppas att vi slipper att
            se det vi såg för något år sedan i televisionen, nämligen att
            anställda inom den offentliga sektorn demonstrerar mot någon politik
            med rånarluvor över huvudet. Jag tycker att det är en skandal
            för ett land som står för yttrandefrihet och demokrati. Det innebär
            inte att en anställd inom den offentliga sektorn skall obstruera
            mot politiskt fattade beslut. Men om besluten går över vissa gränser
            tycker jag att man bör säga till.
          </note>
          <note>
            Detta är egentligen inte en fråga för riksdagen eller för statsrådet.
            Det handlar om attityderna i samhället, och man kan inte lagstifta
            om det. Det gäller både privata och offentliga arbetsgivare. De
            borde ju förstå att när det är småtjafs, bråk och gnäll på en
            arbetsplats finns det som regel goda skäl till det. Då är det
            bättre att låta det komma fram. Sedan kan man bygga upp eller
            friska upp organisationen. Att bara gömma undan det och låta chefer
            på mellannivå sortera bort kritik så att den inte når upp till
            de högsta cheferna tror jag är förödande på sikt både i den privata
            och i den offentliga sektorn.
          </note>
          <note>
            Fru talman! Med de orden vill jag önska fru talmannen och fru
            statsrådet en glad och trevlig pingst.
          </note>
          <note>
            Överläggningen var härmed avslutad.
          </note>
          <note>
            34 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1998/99:124 Staten och trossamfunden - stöd, medverkan inom totalförsvaret,
            m.m.
          </note>
          <note>
            Sammansatta utrikes- och försvarsutskottets betänkande
          </note>
          <note>
            1998/99:UFöU1 Sveriges säkerhetspolitik
          </note>
          <note>
            Utrikesutskottets betänkande
          </note>
          <note>
            1998/99:UU9 Verksamheten inom Organisationen för säkerhet och
            samarbete i Europa (OSSE) under
          </note>
          <note>
            1998
          </note>
          <note>
            Försvarsutskottets betänkanden
          </note>
          <note>
            1998/99:FöU5 Försvarspolitiken
          </note>
          <note>
            1998/99:FöU8 Lag om utlandsstyrkan inom Försvarsmakten
          </note>
          <note>
            Finansutskottets betänkanden
          </note>
          <note>
            1998/99:FiU18 Försäkring under krig och krigsfara
          </note>
          <note>
            1998/99:FiU28 Ändrade försäkringsrörelseregler
          </note>
          <note>
            35 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 maj
          </note>
          <note>
            1998/99:643 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Beräkningsgrunderna för hushållstillägg
          </note>
          <note>
            1998/99:644 av Birgitta Sellén (c) till näringsministern
          </note>
          <note>
            Sänkning av regional arbetsgivaravgift
          </note>
          <note>
            1998/99:645 av Ronny Olander (s) till socialministern
          </note>
          <note>
            Kastprojektet i Göteborg
          </note>
          <note>
            den 21 maj
          </note>
          <note>
            1998/99:646 av andre vice talman Eva Zetterberg (v)
          </note>
          <note>
            till statsrådet Pierre Schori
          </note>
          <note>
            Sveriges insatser för demokrati och utveckling i Guatemala
          </note>
          <note>
            1998/99:647 av Dan Ericsson (kd) till jordbruksministern
          </note>
          <note>
            Västerbyskolan - en nationell tillgång
          </note>
          <note>
            1998/99:648 av Ingrid Näslund (kd) till statsrådet
          </note>
          <note>
            Pierre Schori
          </note>
          <note>
            Minröjning
          </note>
          <note>
            1998/99:649 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Barnårsrätt för adoptivföräldrar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 maj.
          </note>
          <note>
            36 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 maj
          </note>
          <note>
            1998/99:608 av Roy Hansson (m) till statsrådet Lars-
          </note>
          <note>
            Erik Lövdén
          </note>
          <note>
            Restaurangmomsen
          </note>
          <note>
            1998/99:617 av Kent Olsson (m) till finansministern
          </note>
          <note>
            Försäljning på båtar och flygplan
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 maj.
          </note>
          <note>
            37 § Kammaren åtskildes kl. 18.54.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 8 § anf. 41, av förste vice talmannen därefter t.o.m.
            15 §
          </note>
          <note>
            anf. 83 (delvis), av tredje vice talmannen därefter t.o.m. 20
            §
          </note>
          <note>
            anf. 126, av förste vice talmannen därefter t.o.m. 27 §
          </note>
          <note>
            anf. 168 (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
