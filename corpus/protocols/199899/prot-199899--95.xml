<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--95</head>
          <docDate when="1999-05-18 00:00:00">1999-05-18 00:00:00</docDate>
        </div>
      </front>
      <body>
        <div>
          <note>
            18.00 - 19.05
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Ledighet, m.m.
          </note>
          <note>
            Talmannen meddelade att Erik Åsbrink (s) ansökt om fortsatt ledighet
            under tiden den 14 maj-16 juni
          </note>
          <note>
            1999.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Kenth Högström (s) skulle fortsätta tjänstgöra
            som ersättare för Erik Åsbrink.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 1998/99:337
          </note>
          <note>
            Till riksdagen
          </note>
          <note>
            Interpellation 1998/99:337 av Carl-Erik Skårman om tredimensionell
            fastighetsbildning.
          </note>
          <note>
            Interpellationen kommer att besvaras fredagen den 21 maj 1999.
          </note>
          <note>
            Skälet till dröjsmålet är tjänsteresa.
          </note>
          <note>
            Stockholm den 5 maj 1999
          </note>
          <note>
            Laila Freivalds
          </note>
          <note>
            3 § Svar på interpellation 1998/99:362 om flyktingkatastrofen
            på Balkan och minskningen av det svenska biståndet
          </note>
          <note type="speaker">
            Anf. 1 Statsrådet PIERRE SCHORI (s):
          </note>
          <note>
            Fru talman! Lars Leijonborg har mot bakgrund av en omfattande
            genomgång av situationen på Balkan och de stora behoven av akuta
            insatser och långsiktigt stöd till återuppbyggnad frågat om regeringen
            är beredd att ompröva beslutet om begränsningsbeloppet för biståndsanslaget.
          </note>
          <note>
            Vi är i allt väsentligt överens om beskrivningen av läget, och
            jag skall inte nu gå in närmare på detta.
          </note>
          <note>
            Den direkta frågan refererar till en skrivelse från
          </note>
          <note>
            Sida till regeringen med anledning av den utgiftsbegränsning
            som lades på biståndet i regeringens ekonomiska vårproposition.
          </note>
          <note>
            Låt mig för det första säga att det inte rör sig om en nedskärning
            av biståndet. Det är riktigt att Sida måste innehålla vissa planerade
            betalningar med anledning av utgiftsbegränsningen, men alla medel
            som inte kan utnyttjas i år förs över till nästa budgetår, vilket
            innebär att den totala biståndssumman blir densamma men med en
            annan fördelning i tiden.
          </note>
          <note>
            Även med utgiftsbegränsningen kommer vi att klara
          </note>
          <note>
            0,7 %-målet under 1999 och biståndet kommer att öka framöver,
            från dagens nivå på 0,705 % till
          </note>
          <note>
            0,74 % år 2002.
          </note>
          <note>
            Sida har i en skrivelse givit förslag till regeringen på hur
            utbetalningar kan skjutas upp till nästa år.
          </note>
          <note>
            Detta förslag har diskuterats mellan regeringen och
          </note>
          <note>
            Sida, och ett beslut om de övergripande prioriteringarna fattades
            av regeringen den 12 maj. På grundval av detta kommer Sida att
            utarbeta detaljer för hur utgiftsbegränsningen skall hanteras.
            Sida och Utrikesdepartementet skall också nära samråda om prioriteringar
            löpande under 1999.
          </note>
          <note>
            De prioriteringar för utvecklingssamarbetet som angetts av regering
            och riksdag ligger fast. Flexibilitet skall finnas för stöd inom
            det humanitära området.
          </note>
          <note>
            För det humanitära biståndet beräknas över 1 miljard kronor,
            vilket kan jämföras med anslaget för 1999 på
          </note>
          <note>
            790 miljoner kronor. Sida skall därför ha beredskap att göra
            kompletterande insatser om medelsutrymme finns, t.ex. med anledning
            av situationen på Balkan.
          </note>
          <note>
            Återuppbyggnadsinsatser i Bosnien-Hercegovina och
          </note>
          <note>
            Kroatien liksom projekt för långsiktigt utvecklingssamarbete
            i Albanien, Förbundsrepubliken Jugoslavien/Kosovo och Makedonien
            skall fortsatt beredas och genomföras när förutsättningar finns
            på plats.
          </note>
          <note>
            Beslutet om utgiftsbegränsning för biståndet är en del av regeringens
            övergripande politik för sanering av statsfinanserna. Regeringen
            kommer under året att göra en bedömning av de kort- och långsiktiga
            konsekvenserna av utgiftsbegränsningen. Det står klart att den
            inte kan vara helt smärtfri, men pengarna försvinner inte. Vi
            kommer att kunna planera ökade insatser under åren framöver. När
            vi lagt budgetsaneringen bakom oss står vi på god grund.
          </note>
          <note type="speaker">
            Anf. 2 LARS LEIJONBORG (fp):
          </note>
          <note>
            Fru talman! Jag ber att få tacka biståndsministern för svaret.
            Jag har anklagat regeringen för dubbelspel på detta område liksom
            på det andra viktiga solidaritetsområde som statsrådet Schori
            svarar för, nämligen flyktingpolitiken. Jag har tyckt mig se en
            mediesolidaritet, en strålkastarsolidaritet. När kameralamporna
            är tända är regeringen tydlig och generös med löften.
          </note>
          <note>
            I vardagen skärs det ned. Regeringen talar med dubbla tungor,
            vilket gör det svårt att föra en saklig diskussion.
          </note>
          <note>
            Statsrådet säger att det inte rör sig om någon nedskärning av
            biståndet. Jag har begärt att få ut en del handlingar från Sida,
            för att belysa hur man där ser på situationen. Det är ju Sida
            som skall omsätta regeringens beslut i vardagen. Jag fick bl.a.
            en skrivelse från Latinamerikaavdelningen som är upprättad så
            sent som i går. Där används ett bildspråk hämtat från det egna
            verksamhetsområdet. Man skriver att det för att klara takbeloppet
            inte räcker med rakblad utan man måste ta till en stor machete.
            Därefter redogör man för en rad allvarliga nedskärningar av biståndet.
          </note>
          <note>
            Det vore hederligare och bättre för debatten om
          </note>
          <note>
            Pierre Schori kunde erkänna att förändringar i denna storleksordning
            självklart innebär mycket allvarliga konsekvenser för svenskt
            bistånd.
          </note>
          <note>
            Det är inte likgiltigt när i tiden något sker. Om en orkan har
            svept fram och gjort hundratusentals människor bostadslösa är
            det mycket bråttom. Insatser för att möta situationen efter orkanen
            Mitch nämns i skrivelsen från Sida, som alltså är sammanställd
            i går.
          </note>
          <note>
            Det gäller situationen i Nicaragua, som också drabbades av Mitch.
          </note>
          <note>
            Ett annat exempel på att det inte är likgiltigt när i tiden insatser
            görs är demokratibiståndet. I Guatemala skall man ha val i höst.
            Det är klart att det är avgörande att demokratibiståndet kommer
            före och i samband med valet, och inte efter valet. Likadant är
            det med Haiti. Regeringen har länge uppdragit åt Sida att vara
            redo för demokratiinsatser i landet. Där hoppas man också hålla
            val i höst. Om då regeringens stöd till valkampanj och valövervakning
            kommer efter den
          </note>
          <note>
            1 januari är det för sent. Då har valet förhoppningsvis redan
            hållits. Så är det på punkt efter punkt.
          </note>
          <note>
            Jag tog i min interpellation särskilt upp situationen på Balkan.
            Pierre Schori har, när strålkastarna har varit tända, talat mycket
            bra om behovet av en Marshallplan. Men det framgår av svaret att
            det långsiktiga återuppbyggnadsarbetet på Balkan också tillhör
            det som nu måste skjutas framåt.
          </note>
          <note>
            Jag noterade att statsrådet betonade ordet "skall"
          </note>
          <note>
            när han talade om insatser med anledning av situationen på Balkan.
            Men det som "skall" göras är att man skall fortsätta att studera
            frågan. Det ges inget besked om att Sida kan gå vidare med full
            kraft och verkligen genomföra återuppbyggnadsprogrammet.
          </note>
          <note>
            Till sist vill jag fråga statsrådet om han kan lova att de 3-4
            miljarder som krävs för att biståndet skall återställas kommer
            i budgetpropositionen i höst.
          </note>
          <note type="speaker">
            Anf. 3 Statsrådet PIERRE SCHORI (s):
          </note>
          <note>
            Fru talman! Det löftet har givits av regeringen.
          </note>
          <note>
            Det finns ingen så stor dramatik som Lars Leijonborg försöker
            utmåla. Han talar om dubbelspel, strålkastare och sådant. Vad
            det handlar om är att vi har varit tvungna att skjuta över en
            del av utbetalningarna till nästa år, men pengarna finns kvar.
            En del av de planerade utbetalningarna får skjutas till nästa
            är. Det rör sig nu om några månader.
          </note>
          <note>
            Hur fel man kan ha när man spekulerar med god avsikt visar sig
            av de frågor som Lars Leijonborg ställer. Han säger att det inte
            blir några projekt för långsiktigt utvecklingsarbete i Albanien,
            Kosovo och
          </note>
          <note>
            Makedonien under 1999. Då svarar regeringen att frågan fortsatt
            skall beredas.
          </note>
          <note>
            Lars Leijonborg tror att det innebär att man skall bereda frågan
            utan att göra någonting. Tvärtom är detta en tydlig instruktion
            till Sida om att fortsätta beredningen av en fråga som man i sitt
            pressmeddelande aviserade att man inte skulle bereda. De får en
            instruktion om att göra detta. Det är inte så lätt att vara insatt
            i det.
          </note>
          <note>
            Det står också i Lars Leijonborgs fråga att Start
          </note>
          <note>
            Bosnia-programmet läggs ned. Det är också fel. Det står att återuppbyggnadsåtgärder
            i Bosnien och Kroatien inställs eller skjuts framåt. Det är också
            fel. Vi har gett instruktion till Sida om att fortsätta detta,
            därför att det finns pengar för detta. Vi avsätter 1
          </note>
          <note>
            miljard kronor för humanitära insatser under 1999, vilket är
            mera än vad som hade anslagits för Sida, genom omdisponering.
            En del saker, vilka vi i detta läge på grund av t.ex. budgetsanering
            anser vara mindre angelägna och kan vänta, får skjutas på framtiden.
          </note>
          <note>
            När det gäller orkanen Mitch, fru talman, har vi just på grund
            av vår gedigna Centralamerikapolitik fått förtroendet att i nästa
            vecka vara värd för den stora konferensen för återuppbyggnad och
            omvandling av Centralamerika.
          </note>
          <note>
            Jag sade från början - i höstas - att Sverige genom en kraftsamling
            kommer att avsätta 200 miljoner dollar för detta. Även här kom
            det larmsignaler, också från Sida, om att det på grund av budgeten
            inte kommer att kunna gå. Det är fel. Det kommer att gå. Jag kommer
            nästa vecka att utlova att de löftena står kvar från svenska sida.
          </note>
          <note>
            Det går att göra omändringar. Det går att skjuta upp insatser.
            Nästa år finns alla pengarna kvar, plus nästa års anslag. Låt
            oss inte överdramatisera detta.
          </note>
          <note>
            Sverige är ett av de tre fyra länder som ligger i topp i världen.
            Vi får ständigt tackbrev, senast från fru
          </note>
          <note>
            Ogata i UNHCR och från Internationella rödakorskommitténs Sommaruga,
            för våra insatser i Balkan, bl.a.
          </note>
          <note type="speaker">
            Anf. 4 LARS LEIJONBORG (fp):
          </note>
          <note>
            Fru talman! Det är inte så lätt att vara insatt, sade
          </note>
          <note>
            Pierre Schori. Frågan är vem som är mest insatt och vem som talar
            mest klarspråk och sanning om vad som kommer att hända med det
            svenska biståndet.
          </note>
          <note>
            Det är inte så att man kan vifta undan tjänstemän på Sida som
            under ämbetsmannaansvar skriver om de konkreta konsekvenserna.
            Man kan inte heller vifta undan utrikesutskottet, som enhälligt
            - alltså inklusive Pierre Schoris egna partivänner, om jag får
            använda den beteckningen - skriver tre sidor om de avtalsbrott
            och om den ryckighet som denna nedskärning riskerar att leda till
            och är mycket bekymrat.
          </note>
          <note>
            Det finns en bakgrund som Pierre Schori inte låtsas om, nämligen
            att exakt samma sak hände förra året. Då sade man att man måste
            hålla inne med några hundra miljoner, men att det inte var någon
            fara därför att de skulle finnas att hämta efter årsskiftet. Nu
            har vi passerat årsskiftet, och nu håller man inne de pengarna
            och ytterligare ett par miljarder. Man säger att det inte är någon
            fara, därför att pengarna kommer att finnas efter årsskiftet.
          </note>
          <note>
            Jag har slagit upp i riksdagstrycket och funnit att budgeteringsmarginalen
            - alltså den som har krympt ihop så till den grad i år att man
            har fått lov att skära ned på biståndet - är ännu mindre nästa
            år. Pierre
          </note>
          <note>
            Schori svarar på min fråga att han kan lova att pengarna kommer
            att finnas. Det löftet har redan givits, säger han. Men Pierre
            Schori skall ju lämna regeringen. Det är lite grann av "Efter
            mig syndafloden".
          </note>
          <note>
            Jag har informerat mig om att man är djupt bekymrad i utrikesutskottet
            över om det verkligen är realistiskt att genomföra en så dramatisk
            höjning av biståndet som detta skulle kräva. Vi anser det absolut
            nödvändigt. De syften som svenskt bistånd finns för är oerhört
            angelägna. Situationen i världen är sådan att behoven är oerhört
            stora där Sverige gör insatser.
          </note>
          <note>
            Jag bekymrar mig lite om vad Pierre Schoris uttalanden och ageranden
            betyder för biståndsviljan.
          </note>
          <note>
            Pierre Schoris linje är att det inte betyder någonting att biståndsanslaget
            skärs ned med nästan tre miljarder. I Rapport sade han så här:
            "Som jag ser det är det mindre angelägna projekt". Då måste tittarna
            fråga sig om flera miljarder av svenskt bistånd går till mindre
            angelägna projekt. Så är det naturligtvis inte.
          </note>
          <note>
            Det är oerhört viktiga saker vi talar om här: att hjälpa nyblivna
            demokratier med deras första stapplande steg och att hjälpa människor
            i en oerhört svår situation.
          </note>
          <note>
            Det är klart att denna debatt får en speciell relief eftersom
            Pierre Schori är förstanamn på socialdemokraternas lista inför
            EU-valet. Europatanken handlar ju så mycket om solidaritet. Europeisk
            solidaritet kan vi bara förverkliga om medlemsstaterna är beredda
            att visa solidaritet t.ex. i biståndspolitiken och i flyktingpolitiken.
          </note>
          <note>
            Jag tycker att detta exempel på dramatisk nedskärning - det faktum
            att Latinamerikaavdelningen på
          </note>
          <note>
            Sida måste plocka fram en machete för att åstadkomma de nedskärningar
            som regeringen har beställt
          </note>
          <note>
            - visar att det är en osolidarisk politik som regeringen bedriver.
          </note>
          <note type="speaker">
            Anf. 5 Statsrådet PIERRE SCHORI (s):
          </note>
          <note>
            Fru talman! Jag vill återupprepa att det inte är fråga om någon
            nedskärning. Jag kan försäkra Lars
          </note>
          <note>
            Leijonborg att det inte skall bli några macheter. Det blir kanske
            inte ens ett rakblad - möjligtvis en liten nål.
          </note>
          <note>
            Det arbetspapper man utarbetar där och de konsekvenser man försöker
            dra tror jag är överdrivna, liksom de första larmsignalerna från
            Sida var. Regeringen har givit klara instruktioner.
          </note>
          <note>
            Vi står kvar vid våra stora humanitära åtaganden.
          </note>
          <note>
            Det är inget personligt löfte som jag ger som biståndsminister.
            Det var regeringen som tog detta beslut vid regeringssammanträdet
            i förrförra veckan.
          </note>
          <note>
            Försök nu inte att förändra debatten, Lars Leijonborg, och devalvera
            det mycket klara svar som har kommit. Jag har också här tydliggjort
            att Lars Leijonborg gjorde tre påståenden som var direkt felaktiga.
          </note>
          <note>
            Fru talman! Jag har redovisat ordentligt för vissa ledamöter,
            bl.a. ordförande Furubjelke, vad som är regeringens svar på utrikesutskottets
            skrivelse. Hon har förklarat att regeringen har svarat tillfredsställande
            genom ställningstagandet och instruktionen till
          </note>
          <note>
            Sida. Det gäller också ledamöterna från Miljöpartiet och Vänstern
            i utrikesutskottet - alltså en klar majoritet.
          </note>
          <note>
            Jag roade mig efter detta med att titta i skrivelsen från utrikesutskottet.
            Där står vad de olika partierna har för budgetar för det svenska
            biståndet framöver.
          </note>
          <note>
            Lars Leijonborg måste kunna prestera ett regeringsalternativ
            med sina kamrater i Moderaterna. Man kan ta budgetalternativet
            från Leijonborgs kamrater i
          </note>
          <note>
            Moderaterna och lägga till det mycket generösa alternativ som
            Folkpartiet självt har. Man kan ta ett slags median av detta -
            en medelväg om de två skulle mötas i ett eventuellt regeringsprogram.
            Då visar det sig att man kommer fram till nästan samma siffror
            som regeringen. Man hamnar något under.
          </note>
          <note>
            Då vill jag säga att det nog är säkrare att hålla sig till regeringsalternativet,
            som är fast och starkt och hållbart. Siffrorna kommer dessutom
            att stiga kraftigt nästa år. Vi går emot strömmen i Europa och
            höjer biståndet från år till år. Det är något som vi också kommer
            att verka för inom Europaunionen.
          </note>
          <note type="speaker">
            Anf. 6 LARS LEIJONBORG (fp):
          </note>
          <note>
            Fru talman! Vi höjer biståndsanslaget. Därefter utfärdar regeringen
            ett förbud för myndigheterna att utnyttja anslaget. Det svenska
            biståndet har inte ökat på sista tiden. Pierre Schori är den biståndsminister
            som har skurit ned det svenska biståndet mest av alla biståndsministrar.
          </note>
          <note>
            Pierre Schori nämner att det skall vara en givarkonferens, som
            man säger, i Stockholm i nästa vecka.
          </note>
          <note>
            Men så har det ju nu varit i världen ett antal år. Det hålls
            fina konferenser på fina hotell där ministrar håller fina tal.
            Men i verkligheten kommer sedan inte pengarna. Allt tyder på att
            Sverige nu har ställt in sig i kön av löftessvikare. Just nu håller
            tjänstemän vid
          </note>
          <note>
            Sida på att ringa runt till avtalspartner, frivilligorganisationer
            i Sverige och olika organ i mottagarländerna för att meddela dem
            att det vi har kommit överens om inte längre gäller, för vi har
            inte rätt att utbetala de pengar som vi har kommit överens om.
            Det är smärtsamt, tycker jag, som svensk att veta att i tider
            då behoven är så oerhört stora ägnar sig Sverige åt en sådan här
            nedskärningspolitik.
          </note>
          <note>
            Pierre Schori säger att löftet är givet. Ja, men ni har ju svikit
            löftena förut. Jag minns den debatt vi hade före valet där Pierre
            Schori anklagade mig och sade att om Moderaterna kommer med i
            regeringen sänks biståndet. Jag svarade: Nej, jag tror att det
            kommer att sänkas om Pierre Schori får fortsätta som biståndsminister.
            Och det var ju jag som hade rätt.
          </note>
          <note>
            Pierre Schori fick tyvärr fortsätta som biståndsminister, och
            nu har biståndet skurits ned på precis det sätt som jag fruktade.
            Det beklagar jag, fru talman.
          </note>
          <note type="speaker">
            Anf. 7 Statsrådet PIERRE SCHORI (s):
          </note>
          <note>
            Fru talman! Som ett av få länder i världen höjer nu Sverige biståndet
            år från år. Anledningen till att vi fick skära ned så kraftigt
            var ju att när vi kom till regeringsmakten fanns det ett gigantiskt
            underskott i statsfinanserna och en utlandsskuld som var enorm.
          </note>
          <note>
            Det var ett arv från Lars Leijonborgs kamrater i den borgerliga
            regeringen.
          </note>
          <note>
            Men jag tycker att det är lite futtigt att debattera det förgångna.
            Se på den inriktning och den vilja som vi har nu. Nu växer biståndet
            år från år. Det är ingen nedskärning. Vi skjuter fram det ett
            par månader, intill januari nästa år. Då kommer man att betala
            fullt ut för dessa åtaganden.
          </note>
          <note>
            Visst, vissa organisationer får planera om och lägga fram sin
            planering med några månader. Men i fråga om de stora, akuta, humanitära
            insatserna i
          </note>
          <note>
            Bosnien, i Kosovo, i Centralamerika och vad gäller fredsprocessen
            i Mellanöstern, som nu äntligen kan komma i gång igen, står Sverige
            som en av de största biståndsgivarna. Det lilla Sverige är fjärde
            största biståndsgivare till FN:s flyktingkommissarie, och likaså
            till internationella Röda korset. Vi är femte största bidragsgivare
            till Unicef, FN:s barnfond.
          </note>
          <note>
            Så stå inte här och måla oss i säck och aska. Räta i stället
            på ryggen och var glad och nöjd över vad Sverige kan göra för
            fred, frihet, demokrati och utveckling i världen. Vi har ingenting
            att skämmas för. Vi är tvungna att hålla på finanserna eftersom
            solidaritet i världen förutsätter soliditet i ekonomin här hemma.
          </note>
          <note>
            Det är den bästa vägen för att vi skall kunna hjälpa andra i
            världen och för att få en fredlig värld.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1998/99:344 om ökad rättvisa i världen
          </note>
          <note type="speaker">
            Anf. 8 Statsrådet PIERRE SCHORI (s):
          </note>
          <note>
            Fru talman! Elver Jonsson har frågat utrikesministern vad regeringen
            är beredd att göra för att inom
          </note>
          <note>
            EU verka för förbättringar för fattiga länder, för att medverka
            i en skuldavskrivning samt för att snabbare uppnå enprocentsmålet
            för biståndet. Arbetet inom regeringen är så fördelat att det
            är jag som skall svara på frågorna.
          </note>
          <note>
            Den första frågan är på vilket sätt regeringen är beredd att
            inom EU hårt driva frågan om förbättringar för fattiga länder
            och ha en särskild plan för detta när
          </note>
          <note>
            Sverige kommer att vara ordförandeland inom EU.
          </note>
          <note>
            Utgångspunkten för det svenska agerandet i EU
          </note>
          <note>
            på utvecklingssamarbetets område är de svenska biståndsmålen
            med det övergripande målet fattigdomsbekämpning. Det finns en
            stark grund i Maastrichfördraget för en tydlig fattigdomsinriktning
            i gemenskapens utvecklingssamarbete, och EU:s mål överensstämmer
            i hög grad med våra egna mål.
          </note>
          <note>
            Vikten av fattigdomsbekämpning i gemenskapens utvecklingssamarbete
            framhålls i den svenska strategin för EU:s utvecklingssamarbete
            från 1996, och
          </note>
          <note>
            Sverige agerar aktivt för genomförandet av denna på olika nivåer.
            Sverige var t.ex. aktivt i framtagandet av
          </note>
          <note>
            EU:s förhandlingsmandat för den konvention som skall ersätta
            den nuvarande Lomékonventionen som löper ut i februari år 2000.
            I mandatet uttrycks klart att fattigdomsbekämpningen skall stå
            i fokus i EU:s samarbete med de 71 s.k. AVS-länderna i Afrika,
          </note>
          <note>
            Västindien och Stillahavsområdet.
          </note>
          <note>
            Sverige arbetar alltså kontinuerligt inom EU för att bekämpa
            fattigdom, och vi kommer att fortsätta att vara aktiva på detta
            område under det svenska ordförandeskapet.
          </note>
          <note>
            Den andra frågan handlar om de fattiga ländernas skuldsituation.
            Regeringen delar helt interpellantens bedömning att utlandsskulden
            är ett hinder för dessa länders utveckling och att radikala åtgärder
            krävs för att åstadkomma en hållbar lösning. Vi ser mycket positivt
            på Jubel 2000-kampanjen som riktat uppmärksamheten på detta problem
            och som fått ett så brett stöd för en fråga som inte handlar om
            att lindra akut nöd utan om långsiktig utveckling. Kampanjen har
            också varit mycket framgångsrik i den meningen att den har varit
            en av drivkrafterna bakom en rad nya initiativ som tagits, inte
            minst av världens rikaste länder inom G7-gruppen, för att lösa
            de fattigaste ländernas skuldproblem.
          </note>
          <note>
            För Sverige, som länge drivit denna fråga i internationella sammanhang
            och gått i bräschen för mer långtgående skuldlättnad, är detta
            välkommet. Vi förväntar oss att viktiga steg mot en hållbar lösning
            av de fattiga ländernas skuldproblem kommer att tas vid G7/G8-mötet
            i Köln i juni. Det är särskilt viktigt att de stora industriländerna,
            i likhet med Sverige och andra likasinnade givarländer, tar sitt
            ansvar för finansieringen av nödvändiga skuldlättnader. För att
            ytterligare bidra till en konstruktiv lösning, fru talman, planeras
            från svensk sida ett samlat utspel med förslag till åtgärder inför
            detta möte.
          </note>
          <note>
            Den tredje frågan är om regeringen avser att ompröva det nedprutade
            biståndet och snabbare uppnå den sedan länge utlovade biståndsnivån
            om 1 % av
          </note>
          <note>
            BNI.
          </note>
          <note>
            Svaret är, som tidigare, att det inte finns något beslut om nedprutning
            av biståndet. Vad det gäller är ett tak som lagts för utbetalningarna
            under 1999. Men alla medel som inte kan utnyttjas i år - jag säger
            det igen - förs över till nästa budgetår vilket innebär att den
            totala biståndssumman blir densamma. Även med budgettaket kommer
            vi att klara 0,7 %-målet under
          </note>
          <note>
            1999 och sedan öka till 0,74 % år 2002.
          </note>
          <note type="speaker">
            Anf. 9 ELVER JONSSON (fp):
          </note>
          <note>
            Fru talman! Jag tackar för det svar som biståndsministern i utrikesministerns
            ställe ger mig.
          </note>
          <note>
            Min avsikt, fru talman, var inte bara att få en formell redogörelse
            uttryckt i diplomatiska termer, utan närmast att få ett besked
            om regeringen skulle kunna höja ambitionsnivån i engagemanget.
          </note>
          <note>
            Vi lever ju så tydligt i en värld som blöder. Många menar att
            den är på väg att förblöda. I sådana situationer krävs det mycket
            av akutinsatser, och då känns det återigen bekymmersamt, fru talman,
            att vi under den senaste tiden har fått se regeringen agera gentemot
            det egna biståndsorganet på ett sätt som gör att akutinsatser
            närmast blir förhindrade.
          </note>
          <note>
            Nu har biståndsministerns ganska nyss här i kammaren sagt att
            vi inte skall överdramatisera detta.
          </note>
          <note>
            Budskapet blir på något sätt: Var god dröj. Det är klart att
            om det vore något slags byråkratisk insats vi skulle göra här
            hemma kunde vi låta oss nöja, men det kan vi knappast göra i en
            situation där världsperspektivet ser ut som det gör.
          </note>
          <note>
            Jag tycker att det är att beklaga att vi över huvud taget för
            sådant här på tal, och att kortsiktiga besparingar belastar det
            som egentligen borde vara det mest angelägna för oss som välfärdsnation;
            stödet och engagemanget för de fattiga i världen.
          </note>
          <note>
            Nu säger biståndsministern att fattigdomsbekämpningen är en strategi
            från 1996 och att Sverige skall agera för att genomföra det här.
            Pierre Schori hänvisar till mandatet som uttrycker att fattigdomsbekämpning
            skall stå i fokus inom EU i samarbetet med de s.k. AVS-länderna.
            Den synpunkten följs av en mening om att Sverige arbetar kontinuerligt
            för att bekämpa fattigdomen. Jag kan faktiskt sätta ett frågetecken
            när det gäller den punkten eftersom det inte säger något om ambitionsnivån.
            Det skulle vara välgörande om statsrådet kunde förtydliga detta.
            Innebär det faktum att man arbetar kontinuerligt och aktivt att
            man också höjer ambitionen?
          </note>
          <note>
            Vi har från liberalt håll både i den här debatten och i våra
            motioner till riksdagen hävdat att insatserna måste öka. Vi säger
            också att det inte bara är fattigdomsmålet som är angeläget. Det
            här måste också ske i en demokratisk anda och atmosfär. Därför
            måste den dimensionen också in.
          </note>
          <note>
            För snart 40 år sedan gav Sverige ett högtidligt löfte i Förenta
            nationerna om att en hundradel av våra samlade inkomster skulle
            gå till världens fattiga. Bara två gånger under den här tiden
            har det här målet nåtts.
          </note>
          <note>
            I mer än 30 årsbudgetar har vi inte klarat att uppfylla detta
            löfte och nå detta mål. Det var bara vid 1982
          </note>
          <note>
            och 1992 års riksdagsbeslut som det var möjligt. Jag skall inte
            göra så stor poäng av att det var då som
          </note>
          <note>
            Folkpartiet satt i regeringen och drev dessa frågor.
          </note>
          <note>
            Jag beklagar att inte biståndsminister Schori har kunnat få med
            sig sin regering, så att man åtminstone en gång under det långa
            regeringsinnehavet hade kunnat komma upp till den här nivån.
          </note>
          <note>
            Jag upprepar min fråga, fru talman, innan vi går vidare i debatten:
            Hur bedömer statsrådet möjligheten att höja ambitionsgraden och
            få upp den på en nivå som gör att vi inte längre behöver tala
            om en skammens gräns? Och vilka garantier är statsrådet beredd
            att här i kammaren meddela oss parlamentariker?
          </note>
          <note type="speaker">
            Anf. 10 Statsrådet PIERRE SCHORI (s):
          </note>
          <note>
            Fru talman! De enda garantier som en regering och även en riksdag
            kan ge ligger i att vi har en så pass god ekonomi att den står
            på en fast grund när vi skall avsätta vissa procent till biståndet,
            som vi har åtagit oss. Vi har icke någonsin gått under det av
            FN
          </note>
          <note>
            uppsatta målet om 0,7 %. Vi var tvungna att dra ned därför att
            vi hade ett arv - jag betonar det igen. Vi var tvungna att göra
            det för att rädda den svenska ekonomin. Det var sorgligt, och
            det drabbade inte bara biståndet utan alla sektorer i det svenska
            samhället.
          </note>
          <note>
            Alla har tyvärr fått vara med och betala för att sanera ekonomin.
          </note>
          <note>
            När vi nu står på en fastare grund har vi sagt att vi skall börja
            klättra upp igen och försöka närma oss enprocentsmålet. Det är
            det som vi gör nu. Socialdemokraterna gör detta, och vi har stöd
            av Folkpartiet.
          </note>
          <note>
            Men ni skulle aldrig ha fått det stödet om ni hade suttit i regeringen
            nu, med Moderaterna, som tvärtom dramatiskt vill skära ned biståndet.
            Låt oss därför hellre se oss som likasinnade än som att vi står
            på ömse sidor när det gäller ja eller nej till bistånd!
          </note>
          <note>
            Den garanti som man kan ge är att vi, om vi har soliditet i ekonomin
            här hemma, kan öka solidariteten både i Sverige och utomlands.
            Jag tror att det viktigaste vi kan göra i denna värld är att bekämpa
            fattigdomen, därför att den extrema fattigdomen är det främsta
            hotet mot både demokrati och fred i världen.
          </note>
          <note>
            Därför skall Sverige, trots allt, vara ganska stolt över att
            man tillhör den grupp av tre fyra länder i världen som överskrider
            FN:s mål. Efter dessa länder kommer ingenting, och ingenting.
            Medianen när det gäller de s.k. rika ländernas bistånd ligger
            på 0,2 %. Vi ger över 0,7 %, och det ökar successivt. Vi kan ge
            ett löfte - och det står vi för - om att vi år 2002 skall vara
            uppe i 0,74 %.
          </note>
          <note type="speaker">
            Anf. 11 ELVER JONSSON (fp):
          </note>
          <note>
            Fru talman! Jag delar biståndsministerns uppfattning att det
            är viktigt att nå längre när det gäller fattigdomsmålet. Men jag
            har sagt tidigare - och jag vill tillägga det en gång till - att
            det också är oerhört viktigt att ta med demokratimålet.
          </note>
          <note>
            Nu beklagar biståndsministern sig över det arv som man har fått.
            Det må så vara, men i det saneringsprogram som pågick under en
            annan regerings ledning fick vi ju inte mycket hjälp av vare sig
            Pierre
          </note>
          <note>
            Schori själv eller av hans partikamrater. Statsministern talar
            ju om den goda ekonomi som vi har. Därför tycker jag, fru talman,
            att det ekar lite ihåligt att man just då gör dessa hårda besparingar
            och prutar så kraftigt.
          </note>
          <note>
            Pierre Schori är bekymrad över att vi skulle göra sällskap med
            högerkrafter i denna kammare. Historien visar ju att det inte
            sällan är socialdemokrater som går armkrok åt det hållet. På den
            här punkten är jag inte särskilt orolig, eftersom vi, som jag
            sade, 1982
          </note>
          <note>
            och 1992 var uppe på den nivå som vi för snart 40 år sedan lovade
            FN. Den ena gången var moderaterna med i regeringen, och den andra
            gången var det mittenregeringen med Folkpartiet och Centerpartiet
            som kom upp till den här nivån.
          </note>
          <note>
            I vår vårmotion med anledning av vårpropositionen har vi sagt
            att vi behöver en raskare utbyggnadstakt när det gäller biståndsnivån.
            Och när vi kommer fram till år 2002 har vi ett bud som är 2
          </note>
          <note>
            miljarder högre. Därför var jag angelägen om att försöka få statsrådet
            att säga att man är beredd att lägga på ett kol extra.
          </note>
          <note>
            Fru talman! Jag vill kortfattat ta upp vad regeringen är beredd
            att göra för att medverka i den skuldavskrivning som kampanjen
            Jubel 2000 driver. Jag är tacksam över att statsrådet säger sig
            dela min uppfattning om att detta är angeläget och att vi tacksamt
            bör notera att det finns krafter också utanför den här kammaren
            som vill hjälpa till, så att fattiga länder får ett avlyft av
            de skulder som i praktiken är omöjliga att betala. Och på G8-mötet
            nere i Köln förväntar man ju sig att ca 20 miljoner människor
            har satt sina namn på upprop som vädjar till dessa rika länder,
            dit också Sverige hör. Jag tycker också att det är förhoppningsfullt
            att förbundskanslern Gerhard Schröder uttrycker sig så här i en
            brittisk tidning:
          </note>
          <note>
            17 år efter den internationella skuldkrisens början
          </note>
          <note>
            1982 är det fortfarande de fattigaste länderna och deras stora
            skuldbörda som är det största hindret för en hållbar ekonomisk
            utveckling.
          </note>
          <note>
            Jag hoppas, fru talman, att statsrådet Schori uppmuntrar den
            tyske förbundskanslern att omsätta den här deklarationen i praktisk
            handling. Vi har ju ett ansvar, eftersom vi hör till gruppen välsituerade
            länder. Jag är naturligtvis medveten om att det här inte är enkelt.
            En skuldavskrivning medför säkerligen en rad komplikationer, men
            det är också vår plikt att genom t.ex. FN och G8-gruppen hjälpa
            till. Det här är inte bara angeläget därför att det finns en humanitär
            aspekt. Det är också en fredsbefrämjande insats om vi kan få en
            ekonomisk utveckling i världen. Det är en stor obalans när det
            gäller villkoren för människor på detta klot. Just den stora skillnaden
            mellan våra ekonomiska och sociala villkor är en av orsakerna
            till att det är så oroligt i världen, och vår insats för en långsiktig
            fred måste också gå den här vägen. Fredsinsatser handlar inte
            bara om kulor och krut. Det handlar om väldigt mycket mer, och
            det skulle vara intressant om statsrådet kunde ge en tydlig deklaration
            om att man är beredd att, som jag sade, lägga på ett par extra
            kol när det gäller den ambitionen.
          </note>
          <note type="speaker">
            Anf. 12 Statsrådet PIERRE SCHORI (s):
          </note>
          <note>
            Fru talman! Jag uppskattar Elver Jonssons tonläge. Vi är förenade
            kring samma mål.
          </note>
          <note>
            När det gäller skuldavskrivningar och utgiftstak kommer detta
            att leda till att de pengar som vi höll inne för 1998 betalas
            ut i år på ett sådant sätt att Sverige kommer att bidra med 508
            miljoner kronor till dessa internationella skuldavskrivningar,
            till de allra fattigaste länderna. Det är nästan 100 miljoner
            mer än vad Sida hade beräknat. Sverige gör sin insats också i
            detta avseende. Sverige tar sin del av det globala solidariska
            ansvaret också när det gäller skuldavskrivningar. Och vi kommer
            att lägga fram den här planen i Köln.
          </note>
          <note type="speaker">
            Anf. 13 ELVER JONSSON (fp):
          </note>
          <note>
            Fru talman! Till sist vill jag bara påminna om det som jag började
            debatten med, nämligen vad ämbetsverket Sida har tvingats till.
            Jag har en kort fråga som jag hoppas att jag får svar på: Var
            Sida ute i oträngt mål? Man får nästan det intrycket när statsrådet
            svarade mig och tidigare Lars Leijonborg.
          </note>
          <note>
            Jag tror också att vi skall se det här lite filosofiskt i den
            meningen att vi, när vi nu går in i ett nytt årtusende, behöver
            en värdigare grund för vår samlevnad i världen. Sverige har, som
            jag tidigare har sagt, en stor del i detta globala ansvar. Vi
            är inte bara lilla
          </note>
          <note>
            Sverige, som statsrådet uttryckte det nyss här i kammaren, utan
            vi är det Sverige som är så utomordentligt privilegierat. I och
            med att vi har undsluppit krig och vi har haft så goda omständigheter
            har vi ett större ansvar än de flesta länder. Därför behöver vi
            vara med för att få en bättre tingens ordning för människor som
            lever långt borta från våra villkor.
          </note>
          <note>
            Jag tror inte, fru talman, att vi kan rädda oss undan genom att
            säga: Vi har utgiftstak i Sverige. Det är synd, men det går inte
            att göra något här. Det vore att visa oss okänsliga. När vi inte
            vill gå genom taket, eller ordna det på annat sätt, är det många
            som faller igenom fattigdomens golv. Det är vad det handlar om.
          </note>
          <note>
            Det är tydliga kommunicerande kärl.
          </note>
          <note>
            Jag tror också att vi har en bred bas här i riksdagen som gör
            att det är ganska enkelt för regeringen att få riksdagens stöd
            i den här frågan. Folkpartiet driver frågorna, och det finns andra
            partier som är beredda att vara med.
          </note>
          <note>
            Därför har jag förhoppningen att regeringen skall ta till sig
            inte bara vad vi från oppositionen har sagt utan också vad engagerade
            rörelser utanför detta hus kräver. Det är inte bara på de stora
            högtidsmötena som solidariteten skall visas upp. Den måste finnas
            i praktisk handling.
          </note>
          <note type="speaker">
            Anf. 14 Statsrådet PIERRE SCHORI (s):
          </note>
          <note>
            Fru talman! Jag får återigen tillägga att Sverige hör till de
            få länder i världen som höjer biståndet från en redan mycket hög
            nivå. Det är bland de tre fyra högsta i världen. Efter det kommer
            ingenting, och därefter ingenting.
          </note>
          <note>
            Eftersom vi är besjälade av samma solidaritet vore det tacksamt
            att också notera Sveriges stora solidariska ansvarstagande. Vi
            kan vara oense om olika saker.
          </note>
          <note>
            Men en sak är vi inte oense om, även om det kan låta så. Det
            är att det var nödvändigt med ett utgiftstak.
          </note>
          <note>
            Det har alla partier varit med om. Det måste också falla ut på
            något sätt. Men det är för biståndets del bara fråga om att skjuta
            över ett antal miljarder till nästa år som fullt ut kan användas
            från den 1 januari.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1998/99:267 om stöd till minröjning
          </note>
          <note type="speaker">
            Anf. 15 Statsrådet PIERRE SCHORI (s):
          </note>
          <note>
            Fru talman! Berit Jóhannesson har i en interpellation ställt
            frågan om jag som biståndsminister avser att vidta åtgärder för
            att öka det svenska biståndet till minlokalisering och minröjning
            i mindrabbade länder.
          </note>
          <note>
            Antipersonella minor fortsätter att skörda offer världen över
            - att lemlästa och döda. Dessa djupt inhumana vapen är ett allvarligt
            hot mot befolkningen i många länder, även långt efter att krig
            och konflikter har upphört. Minorna försvårar för flyktingar att
            återvända och hindrar också på andra sätt återgång till normalt
            liv och ekonomisk, social och politisk utveckling - minerat land,
            och land som tros vara minerat, kan inte användas.
          </note>
          <note>
            Det är en vilja att bistå minornas offer, att förebygga ytterligare
            skada och lidande och att främja fattigdomsbekämpning och utveckling
            som ligger bakom det omfattande svenska stödet till minornas offer,
            till minröjning och till medvetandekampanjer om minornas skadeverkningar.
            Sammanlagt har Sverige genom det humanitära biståndet bidragit
            med ca 420 miljoner kronor till dessa ändamål under 90-
          </note>
          <note>
            talet. Under förra året uppgick stödet till ca 133 miljoner kronor,
            som Berit Jóhannesson mycket riktigt påpekar. I sammanhanget vill
            jag nämna att det svenska stödet till Internationella rödakorskommittén,
            som i år uppgår till 212 miljoner kronor, också möjliggör viktiga
            insatser till minornas offer. Vid en internationell jämförelse
            är det svenska stödet betydande. Vägledande för det svenska stödet
            är att det skall gå till de värst drabbade länderna och att det
            skall bidra till att bygga upp den nationella kapaciteten för
            minröjning i mottagarlandet, något som är en nödvändighet för
            att trygga ett långsiktigt ansvarstagande.
          </note>
          <note>
            Det är glädjande att konstatera att konventionen om förbud mot
            användning, lagring, produktion och överföring av antipersonella
            minor, truppminor, samt om deras förstöring, den s.k. Ottawakonventionen,
            trädde i kraft den 1 mars i år. Det första partsmötet under konventionen
            ägde rum i Maputo i Moçambique för en dryg vecka sedan. Sverige
            deltog aktivt i konferensen. Konventionen har på kort tid vunnit
            bred anslutning, och jag vill framhålla att de stater som tillträder
            konventionen, och som har möjlighet till det, skall tillhandahålla
            hjälp till minröjning samt hjälp till rehabilitering och social
            och ekonomisk återanpassning av minornas offer. Ett resultat av
            konventionen kommer således att bli ökat bistånd riktat till minröjning
            och minornas offer. Sverige kommer fortsatt att aktivt bidra och
            att verka för att övriga länder också lever upp till sina åtaganden.
          </note>
          <note>
            Minröjningsinsatser och stöd till minornas offer bör ingå som
            en naturlig del i återuppbyggnads- och utvecklingsinsatser. Detta
            innebär vinster ur koordineringssynpunkt och borgar för kostnadseffektivitet.
          </note>
          <note>
            FN:s roll är mycket viktig i detta sammanhang. Sverige är berett
            att arbeta med FN i fält såväl som på policynivå. För att FN skall
            kunna inta en ledande roll på detta område är det angeläget att
            se till att de resurser som behövs ställs till FN:s förfogande.
            Sverige är berett att stödja UNMAS - som är FN:s minröjningsservice
            - som har att samordna och koordinera minfrågor inom FN-systemet.
          </note>
          <note>
            Berit Jóhannesson berör i interpellationen den verksamhet med
            anknytning till minor som pågår inom Sida och Statens räddningsverk.
            Låt mig avslutningsvis kort kommentera detta med att säga följande.
          </note>
          <note>
            Sida har ambitionen att utveckla tydligare riktlinjer för verksamheten
            när det gäller stöd till minröjning, minornas offer och medvetandekampanjer
            och anställde bl.a. för denna uppgift en särskild minsamordnare
            i april i år. Vidare kommer Sida att under året påbörja en utvärdering
            av tidigare och pågående insatser inom minområdet. Regeringen
            kommer med intresse att ta del av resultaten.
          </note>
          <note>
            Statens räddningsverk har nyligen inlett ett arbete som syftar
            till att öka den svenska kapaciteten för civil humanitär minröjning
            och har hos regeringen hemställt om att få disponera 10 miljoner
            kronor för detta ändamål inom ramen för redan tilldelade resurser.
            Regeringen ser stora värden i att Räddningsverket vidareutvecklar
            denna kapacitet och har därför i tilläggsbudget I föreslagit viss
            omdisposition av medel i enlighet med Räddningsverkets önskemål.
            Vi kommer fortsatt att verka för att Räddningsverket ges möjlighet
            att vidareutveckla den svenska kapaciteten för civil humanitär
            minröjning.
          </note>
          <note type="speaker">
            Anf. 16 BERIT JÓHANNESSON (v):
          </note>
          <note>
            Fru talman! Jag vill tacka Pierre Schori för svaret på min interpellation.
          </note>
          <note>
            Biståndsministern och jag är helt överens om att minorna utgör
            ett mycket stort problem för befolkningen i de drabbade länderna.
            Att minorna kan ringas in och att minorna röjs är ofta en förutsättning
            för återuppbyggnad och återinflyttning i ett krigshärjat land.
            Det kräver ett långsiktigt arbete långt efter det att fredsavtalen
            är slutna och världens intresse för området har svalnat. Jag hoppas
            också att vi är överens om att stödet till minröjning, till information
            om minfara och till alla minoffer måste öka.
          </note>
          <note>
            Det gläder mig att en minsamordnare har anställts på Sida. Man
            har talat om det under en längre tid.
          </note>
          <note>
            Men hur långt har arbetet med policydokumentet kommit? Det har
            ju också utlovats ett sådant. Jag tror att det är mycket viktigt.
          </note>
          <note>
            Det är riktigt som Pierre Schori säger att Sveriges stöd är betydande
            i en internationell jämförelse. Sidas bistånd om 133 miljoner
            kronor under 1998 är bra.
          </note>
          <note>
            Men det är också värt att notera att Norges stöd till minröjning
            uppgår till ungefär 180 miljoner norska kronor per år. Vi är inte
            världsbäst på det här området. Jag tror att vi kan göra mycket
            mer än vad vi gör.
          </note>
          <note>
            Biståndsministern säger också att den internationella konventionen
            mot personminor kommer att leda till ökat bistånd till minröjning
            och minoffer. Det tror också jag. Men hur blir det här i Sverige?
            Vi hade
          </note>
          <note>
            133 kronor för den här verksamheten under 1998.
          </note>
          <note>
            Enligt uppgift kommer stödet under 1999 att minska.
          </note>
          <note>
            Det är väldigt olyckligt, eftersom det är samma år som konventionen
            träder i kraft. Hur är planerna för
          </note>
          <note>
            Sidas del de följande åren, Pierre Schori? Hur är budgeten då?
          </note>
          <note>
            Statens räddningsverk har beslutat att i samarbete med Försvarsmakten
            bygga upp en verksamhet för att lokalisera och röja minor. Räddningsverket
            har beslutat att beställa en prototyp av Biosensor Applications
            konstgjorda hundnos för att lokalisera minfälten. Det stöder också
            FOA:s forskning om minsprängämnenas s.k. molekylvandring, och
            det genomför tester av Bofors mekaniska minröjningssystem
          </note>
          <note>
            Mine-Guzzler.
          </note>
          <note>
            För att snabbt kunna öka sin minröjningsförmåga hemställde Räddningsverket
            i januari 1999 hos regeringen att få omdisponera 10 miljoner kronor
            - det gällde alltså inte att utöka budgeten utan att omdisponera
            inom sin egen budget - till fördel för minröjningsverksamheten.
            Denna hemställan låg helt i linje med den analys som visade på
            minskat invasionshot och ökat behov av internationella insatser,
            också från
          </note>
          <note>
            Räddningsverkets sida.
          </note>
          <note>
            Nu har regeringen föreslagit att Räddningsverket skall få förfoga
            över 5 av de 10 miljoner som man ville använda. Samtidigt sägs
            också att om behov finns av ytterligare åtgärder på detta område
            avser regeringen att återkomma. Vänsterpartiet har i en motion
            till VÅP:en föreslagit att Räddningsverket skall få lov att omfördela
            de 10 miljoner som de har begärt.
          </note>
          <note>
            Nu säger Pierre Schori att regeringen ser stora värden i Räddningsverkets
            arbete och att den kommer att fortsätta att verka för att Räddningsverket
            skall ges möjlighet att vidareutveckla den svenska kapaciteten
            för humanitär minröjning.
          </note>
          <note>
            Jag tolkar det så att Räddningsverket kommer att få sina efterfrågade
            pengar så att det kan utveckla detta. Är det rätt tolkat?
          </note>
          <note>
            Jag vill också fråga: Kan biståndsministern lova att Sverige
            inte skall sänka, utan tvärtom öka, det svenska bidraget till
            minröjning och till minornas offer?
          </note>
          <note type="speaker">
            Anf. 17 LARS ÅNGSTRÖM (mp):
          </note>
          <note>
            Fru talman! Det gläder mig att biståndsminister
          </note>
          <note>
            Pierre Schori och Miljöpartiet har samma positiva syn på vikten
            av ökat bidrag till internationell minröjning.
          </note>
          <note>
            Detta är ett akut problem som berör många miljoner människor
            runtom i världen. Det dödas tiotusentals människor varje år, och
            ytterligare tiotusentals människor sprängs och lemlästas för resten
            av livet på grund av de minor som finns utspridda. Det är ett
            akut humanitärt problem.
          </note>
          <note>
            I debatten för en liten stund sedan diskuterades just vad utgiftstaket
            skulle få för konsekvenser för svenskt stöd till återuppbyggnadsarbetet
            på Balkan.
          </note>
          <note>
            Jag tolkar statsrådets svar så att direktiven är att det skall
            fortgå och fullföljas enligt intentionerna och inte skjutas på
            framtiden och att de stora akuta humanitära insatserna inte berörs
            utan skall genomföras i år.
          </note>
          <note>
            Min första fråga till statsrådet är då: Kan biståndsministern
            slå fast att Sidas omplanering av sin budget nu inte får gå ut
            över det svenska stödet till minröjning och minornas offer? Det
            stödet uppgick förra året till 133 miljoner kronor.
          </note>
          <note>
            Min andra fråga handlar om den konstgjorda hundnosen som Örebroföretaget
            Biosensor Applications har tagit fram. Jag besökte företaget för
            några veckor sedan och fick en bra inblick i systemet. Enligt
            Räddningsverket kan det här projektet innebära den största tekniska
            landvinningen inom minröjningsområdet sedan andra världskriget.
            Det är ett mycket lovade projekt som kan få mycket stora och positiva
            konsekvenser och leda till ökade minröjningsinsatser.
          </note>
          <note>
            I februari 1998 föreslog den norska minkoordinatorn sina nordiska
            kolleger att den slutliga utvecklingen skulle samfinansieras av
            de nordiska länderna, men just då fanns det inte möjligheter eller
            pengar i
          </note>
          <note>
            Sverige. Därför rann det förslaget ut i sanden. Men nu har Räddningsverket
            beställt en prototyp av det här systemet och avser att genomföra
            tester under hösten.
          </note>
          <note>
            Det betyder att Sverige är med och delfinansierar utvecklingsarbetet.
          </note>
          <note>
            Då är min andra fråga till biståndsministern: Avser biståndsministern
            att ta något initiativ för att också Norge skall ställa upp och
            delfinansiera det här projektet i enlighet med sitt tidigare lämnade
            förslag?
          </note>
          <note type="speaker">
            Anf. 18 Statsrådet PIERRE SCHORI (s):
          </note>
          <note>
            Fru talman! När det gäller minröjning skulle jag också vilja
            lägga till att från allra första början av vårt medlemskap i EU
            har vi drivit frågan om att EU bättre borde samordna sin minröjningskapacitet.
            Sverige har tagit initiativ till detta inom EU. I dag har vi en
            mycket bättre samordning. Av EU-staternas sammanlagda insatser
            på det här området svarar Sverige för 13 % som går genom EU-fonderna.
            Det kan också läggas till den kapacitet som vi talar om.
          </note>
          <note>
            När det gäller minröjningen för nästa år och den planering som
            nu pågår vill jag säga att det är mycket möjligt att vi får vissa
            begränsningar under det här året beroende på utgiftstaket. Men
            det kommer i sin tur att kunna återhämtas med råge nästa år om
            man så vill, men det är inte säkert att man så vill. Det visar
            sig nu att den kampanj som vi har drivit gentemot andra länder
            att öka sitt stöd på detta område har gett resultat. Vi har alltså
            fått ett ökat bistånd från andra givare och ett ökat nationellt
            ansvarstagande i mottagarländerna. På Sida säger man att även
            om vi inte hade haft utgiftstaket skulle stödet till minröjning
            ha minskat under föregående år.
          </note>
          <note>
            Men situationen kan förändras, inte minst med tanke på läget
            på Balkan. Vi vet ju att många minor har lagts ut vid gränsen
            till Kosovo. Därför måste vi har beredskap att öka för den händelse
            att det behövs ett stort internationellt minröjningsprogram i
            samband med att flyktingarna får återvända.
          </note>
          <note type="speaker">
            Anf. 19 BERIT JÓHANNESSON (v):
          </note>
          <note>
            Fru talman! Tack för svaret återigen. Jag blir lite nervös när
            jag hör att om andra länder skall öka skall vi ligga lågt. Jag
            tror att det är oerhört viktigt att Sverige går vidare. Om man
            skulle röja alla minor med den takt som är för närvarande skulle
            det enligt uppgift ta 110 år. Det behövs otroligt mycket resurser
            för att göra en ordentlig minröjning och se till att alla dessa
            länder får möjlighet till en fredlig utveckling så att man kan
            odla sin egen mat osv. Jag ser verkligen inte någon anledning
            att dra ned, utan jag anser att vi måste öka detta otroligt mycket
            för att det skall få effekter. Andra länder måste naturligtvis
            också hjälpa till. Det är väldigt bra att vi påpekar detta och
            driver på andra länder.
          </note>
          <note>
            Jag fick inte svar på frågan om de ytterligare 5
          </note>
          <note>
            miljonerna till Räddningsverket. Kan jag tolka svaret från Pierre
            Schori så att om Räddningsverket nu kommer in med en ny ansökan
            och en ny propå om detta så får det faktiskt dessa 5 miljoner?
          </note>
          <note type="speaker">
            Anf. 20 LARS ÅNGSTRÖM (mp):
          </note>
          <note>
            Fru talman! Jag fick svar på min första fråga, och det bekymrar
            och oroar mig djupt att utgiftstaket kan få konsekvenser för minröjningen
            och Sveriges minröjningsinsatser. Det gör i så fall att det som
            biståndsminister Pierre Schori sade för 20 minuter sedan inte
            stämmer. Han sade att utgiftstaket inte skulle få några konsekvenser
            för de akuta humanitära insatserna och de stora viktiga projekten.
            Nu 20 minuter senare säger Pierre Schori motsatsen, att det här
            kan få konsekvenser för minröjningen och minröjningsinsatserna.
            Det vore djupt tragiskt. Situationen är oerhört akut för många
            hundra miljoner människor i väldigt hårt drabbade länder.
          </note>
          <note>
            Det är inte heller så att det löser problemet om andra länder
            förmås öka sina insatser. Men nuvarande hastighet lär det ta över
            1 000 år för att lösa det här problemet. Även om hastigheten tiodubblas
            är det över 100 år kvar. Tyvärr tror jag inte att omvärlden har
            satsat så mycket mer att vi kan räkna med en tiodubbling. Varje
            insats som varje enskilt land kan göra betyder oerhört mycket
            för många människor.
          </note>
          <note>
            Därför vore det djupt tragiskt om Pierre Schori gör ett undantag
            för minornas offer och för minröjningsinsatserna när han ger direktiv
            till Sida om att de stora humanitära projekten skall fullföljas
            i år och inte påverkas av utgiftstaket och därmed omplaneringen
            av Sidas budget.
          </note>
          <note type="speaker">
            Anf. 21 Statsrådet PIERRE SCHORI (s):
          </note>
          <note>
            Fru talman! Som jag sade i den förra debatten pågår det en fortlöpande
            dialog med Sida om hur vi skall fördela detta inom utgiftstaket
            och om uppskjutandet av utbetalningen till nästa år. Den uppgift
            som jag delgav här har jag fått från Sida med tanke på att andra
            länder har ökat sitt bistånd, och Sida hade också planerat för
            en viss neddragning. Sedan kan utgiftstaket också komma in i bilden.
          </note>
          <note>
            Men här finns ingenting färdigt ännu. En fortsatt diskussion
            är fullt möjlig. Jag tar intryck av det som har sagts här.
          </note>
          <note>
            Jag är inte kapabel att svara på frågan om hundnosen och den
            norska delfinansieringen. Men jag skulle vilja komma med en information
            som kan vara av intresse. I den aktuella EU-debatten efter Amsterdamfördraget
            talas det om att EU skall kunna leasa tjänster från VEU för vissa
            fredsinsatser, för att lindra nöd osv.
          </note>
          <note>
            Den första mission som har gjorts under Amsterdamfördraget är
            minröjning just i Kroatien. Sverige har blivit ledande nation
            när det gäller att genomföra denna minröjning, som nu kommer att
            inledas. Det kom igång den 1 maj, så där har vi en ny horisont
            inom VEU och EU.
          </note>
          <note type="speaker">
            Anf. 22 BERIT JÓHANNESSON (v):
          </note>
          <note>
            Fru talman! Jag har inte fått något svar på frågan om ifall regeringen
            är beredd att ge de ytterligare 5
          </note>
          <note>
            miljoner som Räddningsverket behöver, så jag vill upprepa den
            frågan.
          </note>
          <note>
            Sedan skulle jag vilja fråga: Är det Pierre Schoris uppfattning
            att om andra länder ökar sitt ansvarstagande när det gäller minröjning
            så kan Sverige ligga lågt med utvecklingen? Det skulle jag vilja
            fråga konkret. Är det Pierre Schoris uppfattning att så kan vara
            fallet? Det är inte min uppfattning i alla fall.
          </note>
          <note type="speaker">
            Anf. 23 Statsrådet PIERRE SCHORI (s):
          </note>
          <note>
            Fru talman! Sverige ligger inte lågt. Vi är bland de största
            i det här avseendet per capita. Vi står för
          </note>
          <note>
            13 % av hela EU:s minröjningskapacitet. Är det att ligga lågt?
            Vi ligger inte lågt. Frågan är hur vi skall disponera våra resurser
            när även andra länder nu äntligen kommer in och börjar ställa
            sig till förfogande.
          </note>
          <note>
            Jag tar intryck av vad ni säger. Det är en bra påminnelse. Minorna
            är ett av de största hindren för utveckling, förutom att de är
            en plåga i människors liv, så jag ser också detta som ett oerhört
            prioriterat område.
          </note>
          <note>
            När det gäller Räddningsverket säger vi att regeringen föreslår
            en omdisposition av de 5 miljonerna i enlighet med Räddningsverkets
            önskemål.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1998/99:307 om asyllagstiftningen
          </note>
          <note type="speaker">
            Anf. 24 Statsrådet PIERRE SCHORI (s):
          </note>
          <note>
            Fru talman! Jag letar efter interpellanten, men det kanske inte
            gör någonting.
          </note>
          <note type="speaker">
            Anf. 25 TALMANNEN:
          </note>
          <note>
            Han är skyldig att infinna sig. Statsrådet är välkommen att läsa
            upp svaret. Vi väntar inte på honom.
          </note>
          <note type="speaker">
            Anf. 26 Statsrådet PIERRE SCHORI (s):
          </note>
          <note>
            Fru talman! Sten Andersson har frågat vilka ändringar i asyllagstiftningen
            jag är beredd vidta mot bakgrund av uppgifter i medier om att
            i Sverige asylberättigade utlänningar, och kanske numera även
            svenska medborgare, deltar i krigshandlingar utomlands.
          </note>
          <note>
            Inledningsvis vill jag klarlägga att det i Sverige är straffbelagt
            att utan regeringens tillstånd här i riket värva folk till främmande
            krigstjänst eller därmed jämförlig tjänst genom brottet olovlig
            värvning
          </note>
          <note>
            (brottsbalken 19 kap. 12 §). Det gäller även för den som handlar
            av ideella skäl, och det gäller även beträffande tjänst hos andra
            än främmande staters militära styrkor, exempelvis UCK. Vidare
            kan en soldat som begår brott mot krigets lagar, var detta än
            sker och vilken nationalitet han än har, i Sverige dömas för folkrättsbrott
            (brottsbalken 22 kap. 6 §). Motsvarande torde gälla i andra EU-länder.
          </note>
          <note>
            Jag är emellertid förhindrad att uttala mig närmare om tolkningen
            av de nämnda bestämmelserna i förhållande till enskilda fall.
            Vad jag däremot känner till är att chefsåklagare Jan Danielsson
            vid Åklagarmyndigheten i Stockholm haft anledning att överväga
            om förundersökning skulle inledas i vissa fall. Han har funnit
            att det inte finns anledning att inleda förundersökning rörande
            brottet olovlig värvning. Några misstankar mot någon i Sverige
            i anledning av de påstådda bussresorna finns alltså inte för närvarande.
          </note>
          <note>
            När det gäller stöd från skattebetalare i Sverige, t.ex. socialbidrag,
            kan jag bara konstatera att det för utbetalning av socialbidrag
            förutsätts att personen vistas i den kommun där bidraget utbetalas.
            I övrigt kan anmärkas att även de personer som eventuellt återvänder
            till Kosovo sannolikt har betalat skatt i
          </note>
          <note>
            Sverige.
          </note>
          <note>
            Det är viktigt, när man talar om dessa frågor, att ha i åtanke
            att de aktuella personerna kan ha beviljats uppehållstillstånd
            på flera grunder. Det kan t.ex. röra sig om anknytningsskäl, humanitära
            skäl eller om skyddsbehövande i övrigt.
          </note>
          <note>
            Oavsett på vilken grund en utlänning fått uppehållstillstånd
            gäller att Statens invandrarverk skall återkalla ett permanent
            uppehållstillstånd om verket får kännedom om att utlänningens
            bosättning i Sverige upphör för gott. Däremot har inte Invandrarverket
            någon skyldighet att efterforska om utlänningar med permanent
            uppehållstillstånd i Sverige bor kvar. Om utlänningen sedan reser
            tillbaka till Sverige kan han eller hon på nytt söka uppehållstillstånd.
            Enligt de riktlinjer som finns beviljas uppehållstillstånd oavsett
            längden av den tidigare vistelsen i Sverige om utlandsvistelsen
            varat i högst ett år. Andra riktlinjer finns beträffande längre
            utlandsvistelser.
          </note>
          <note>
            Avslutningsvis kan konstateras att Sverige inte har någon utresekontroll.
            Det är därmed mycket svårt att belägga om någon vistats utomlands
            i syfte att delta i stridigheter. Rörelsefrihet råder i vårt land,
            och det gäller även människor från Kosovo. Jag tycker att det
            är anmärkningsvärt att Sten Andersson - när hela världen bekymrar
            sig för situationen i Kosovo - i stället oroar sig för utbetalning
            av socialbidrag.
          </note>
          <note>
            Talmannen konstaterade att interpellanten inte var närvarande
            i kammaren och förklarade överläggningen avslutad.
          </note>
          <note>
            7 § Svar på interpellation 1998/99:342 om flyktingar och krishjälp
          </note>
          <note type="speaker">
            Anf. 27 Statsrådet PIERRE SCHORI (s):
          </note>
          <note>
            Fru talman! Barbro Westerholm har frågat mig om regeringen har
            för avsikt att inom ramen för det internationella biståndet eller
            på annat sätt bidra till arbetet för att hjälpa flyktingar med
            krisreaktioner till följd av upplevelser i samband med flykten
            från Kosovo.
          </note>
          <note>
            Det är riktigt som Barbro Westerholm säger att kunskapen i Sverige
            om hur man bäst kan hjälpa flyktingar som upplevt svåra psykiska
            trauman utvecklats under senare år. Inte minst har de 50 miljoner
            kronor som riksdagen tidigare anvisat för att stimulera insatser
            för förbättrad rehabilitering inom landet för människor som utsatts
            för tortyr, hållits i fångenskap i koncentrationsläger eller drabbats
            av visst annat massivt extremt övervåld medverkat till detta.
            Dessutom har Invandrarverket under ett flertal år lämnat projektmedel
            till landstingen för att stimulera utvecklingen av den psykiatriska
            vården för asylsökande och flyktingar. Kunskapsspridning har skett
            genom dokumentation och konferenser anordnade av bl.a. Statens
            institut för psykosocial miljömedicin, Kansliet för tortyr- och
            traumaskadade, landstingen och Föreningen för hälsa och mänskliga
            rättigheter. Nätverk för att möta människor med behov av psykiatri
            samt av andra medicinska och psykosociala insatser har byggts
            i olika delar av Sverige.
          </note>
          <note>
            Inom många sjukvårdsområden har såväl landstingen som exempelvis
            Röda korset upprättat särskilda enheter för att ta emot asylsökande
            och flyktingar i behov av att bearbeta svåra trauman.
          </note>
          <note>
            Landstingen är ansvariga för att asylsökande m.fl.
          </note>
          <note>
            erhåller akut vård och tandvård samt vård och tandvård som inte
            kan anstå. Därutöver lämnas viss annan vård, exempelvis mödra-
            och förlossningsvård. Barn som inte fyllt arton år har rätt till
            hälso- och sjukvård enligt samma principer som alla andra barn.
            I denna vård inbegrips även specialistvård av olika slag för dem
            som varit utsatta för svåra trauman. Staten lämnar ersättning
            till landstingen för denna vård.
          </note>
          <note>
            Barbro Westerholm tar upp den svåra psykosociala situation många
            flyktingar befinner sig i efter flera dagars flykt under fruktansvärda
            omständigheter.
          </note>
          <note>
            Vittnesuppgifterna är samstämmiga om de övergrepp många civila
            drabbats av. Utsattheten gäller särskilt kvinnor och barn, något
            jag själv kunnat konstatera under mina besök i Makedonien och
            Albanien.
          </note>
          <note>
            Sverige har snabbt bidragit med humanitära insatser till de drabbade
            i Kosovo. Vårt stöd har framför allt kanaliserats via de internationella
            organisationerna, där Sverige är en av de största bidragsgivarna.
            Vi har också givit omfattande bidrag till svenska enskilda organisationer.
            Sammanlagt uppgår de svenska humanitära insatserna direkt till
            Kosovo till drygt 80
          </note>
          <note>
            miljoner kronor.
          </note>
          <note>
            I den svenska bedömningen av humanitärt stöd i anledning av konflikten
            i Kosovo har flera kriterier varit vägledande. Det har i första
            hand varit nödvändigt att kunna bidra med omedelbara och effektiva
            insatser för att ge de nödlidande tak över huvudet och mat för
            dagen. Samtidigt har ett långsiktigt perspektiv vägts in redan
            på ett tidigt stadium. I detta långsiktiga perspektiv är bl.a.
            den aspekt som Barbro Westerholm tar upp med stöd till flyktingars
            krishantering särskilt relevant. Jag ser krishantering som en
            integrerad del av organisationernas arbete på plats i flyktinglägren.
            Detta gäller såväl de FN-organ vi stödjer som Internationella
            Röda korset och enskilda organisationer. Jag kan här nämna några
            exempel:
          </note>
          <note>
            · Sverige har just beslutat om stöd till Världshälsoorganisationen
            (WHO) på 8 miljoner kronor. I
          </note>
          <note>
            denna insats ingår stöd till lokala hälsostrukturer i
          </note>
          <note>
            Albanien och Makedonien som för närvarande arbetar mycket med
            flyktingars psykosociala hälsa.
          </note>
          <note>
            · Internationella Röda korset (ICRC) har ett hälsoprogram med
            stöd till flyktingar. ICRC har också omfattande verksamhet för
            familjeåterförening, något som vi ser som särskilt viktigt, och
            Sverige är en av ICRC:s största bidragsgivare.
          </note>
          <note>
            · Unicef har det samordnande ansvaret för barns psykosociala
            hälsa i Kosovokonflikten. Organisationen har utarbetat ett särskilt
            program i detta syfte. Sverige tillhör Unicefs tre största bidragsgivare.
            År 1998 bidrog vi med drygt 500 miljoner kronor till organisationen.
          </note>
          <note>
            · Svenska Rädda Barnen har ett särskilt avtal med
          </note>
          <note>
            Sida enligt vilket Rädda Barnen utan internationella kostnader
            kan ställas till internationella organisationers förfogande. En
            representant för
          </note>
          <note>
            Rädda Barnen har i detta syfte stått till förfogande för UNHCR
            under en tid i flyktinglägret Kukes i
          </note>
          <note>
            Albanien. Rädda Barnen arbetar ju särskilt med barns psykosociala
            hälsa.
          </note>
          <note>
            · Organisationen Kvinna till kvinna har arbetat med att återupprätta
            ett nätverk i Kosovo och i regionen för särskilt utsatta kvinnor.
          </note>
          <note>
            Jag vill avslutningsvis nämna att ett möte hölls av statssekreterare
            Gun-Britt Andersson den 11 maj för att diskutera vad Sverige kan
            göra för att bidra med kunskap och erfarenhet för att stödja kvinnor
            från
          </note>
          <note>
            Kosovo som utsatts för kränkande behandling. Vid detta möte deltog
            olika frivilligorganisationer, Sida och Statens invandrarverk.
          </note>
          <note>
            Som framgår av den redovisning jag lämnat bidrar och stöder Sverige
            på ett flertal områden - såväl här hemma som inom ramen för det
            internationella biståndet - arbetet med att hjälpa flyktingar
            från Kosovo att bearbeta sina traumatiska upplevelser. Jag vill
            betona att regeringen även i fortsättningen kommer att ha särskild
            uppmärksamhet riktad på flyktingarnas psykosociala hälsa.
          </note>
          <note type="speaker">
            Anf. 28 BARBRO WESTERHOLM (fp):
          </note>
          <note>
            Fru talman! Jag tackar statsrådet för en mycket utförlig och
            bra redovisning av situationen och av biståndet. Vi har nu en
            katastrof vars dimension vi har väldigt svårt att föreställa oss
            här hemma. Jag tror att det är bra att det också beskrivs vad
            det är i omgivningen som kan utlösa krisreaktioner. I det s.k.
            HMR-
          </note>
          <note>
            bladet beskriver Forum för svensk förening för hälsa och mänskliga
            rättigheter fortlöpande vad som händer. Där kan man läsa att t.ex.
            en röd tröja på någon kan utlösa en krisreaktion, vrede och reaktioner
            som vi som lever ett stillsamt liv här i Sverige inte riktigt
            kan förstå. Även ett ljud kan framkalla minnen som ingen kunde
            föreställa sig. Bara knattret från en dator återkallade minnen
            av tortyr hos en person.
          </note>
          <note>
            I denna skrift, som jag råkar ha framför mig, återges hur en
            person som var fängslad dag ut och dag in bevittnade hur människor
            avrättades vid ett träd. Till slut var det hans tur att ställa
            sig vid detta träd med bindel för ögonen. När han hör skottet
            känner han hur något varmt rinner längs benen på honom. Han tror
            då att han är död. Det var han inte. Man hade skjutit i trädet,
            och han hade kissat på sig.
          </note>
          <note>
            Att bära den typen av minnen med sig resten av livet utan att
            få hjälp att bearbeta dem är några exempel på problemets omfattning.
          </note>
          <note>
            Jag vill komplettera med en fråga, trots att svaret är mycket
            uttömmande. Vi behöver hela tiden skaffa oss ny kunskap. Vilka
            är de bästa metoderna? Hur kan vi arbeta mest effektivt med tanke
            på att det rör sig om så väldigt många människor? Ingår det i
            detta bistånd att den svenska expertis som vi har kommer att ingå
            i projekt? Detta är ju projekt som man samarbetar med internationellt.
            Hur skall man bäst arbeta?
          </note>
          <note>
            Hur kan man följa upp resultaten? Vad kan man lära för framtiden?
            Detta är mina frågor till Pierre Schori.
          </note>
          <note type="speaker">
            Anf. 29 Statsrådet PIERRE SCHORI (s):
          </note>
          <note>
            Fru talman! Jag är tacksam för att röna uppskattning för det
            som Sverige gör. Vi gör så gott vi kan i detta avseende. Vi arbetar
            på två fronter. När jag åkte ned till Makedonien bjöd jag med
            en representant från organisationen Kvinna till kvinna för att
            på plats kunna utröna behovet och hur Sverige där skulle kunna
            hjälpa till på olika sätt. Kvinna till kvinna har nu etablerat
            sig i området och bidrar med sin erfarenhet, inte minst från Bosnienkriget.
            Det är ett sätt som man kan verka på. Det pågår alltså projekt
            där med
          </note>
          <note>
            Sidapengar.
          </note>
          <note>
            Även här hemma har vi stort behov av att utveckla omhändertagandet
            och solidariteten med flyktingarna.
          </note>
          <note>
            Det har gjorts undersökningar av medicinska journaler under 90-talet
            som gäller asylsökandes somatiska hälsa. Det har visat sig att
            den i regel har varit ganska god. Omkring 75 % har varit friska.
            Men däremot har man underskattat den psykiska ohälsan ordentligt.
          </note>
          <note>
            Därför håller man nu vid den socialmedicinska avdelningen vid
            Göteborgs universitet på med ett uppdrag som regeringen har gett
            Socialstyrelsen att följa upp innehållet och omfattningen av den
            vård som landstingen åtagit sig att ge asylsökande, särskilt när
            det gäller den psykosociala sidan. Det uppdraget kommer inom kort
            att redovisas till UD, och då kommer vi att återkomma. Då får
            vi kanske en första bedömning av den sidan här hemma i Sverige.
          </note>
          <note>
            Vi måste alltså arbeta på båda fronterna, i området med de enskilda
            organisationerna, med Unicef, med
          </note>
          <note>
            UNHCR, osv. och själva här hemma inom hälsovården.
          </note>
          <note type="speaker">
            Anf. 30 BARBRO WESTERHOLM (fp):
          </note>
          <note>
            Fru talman! Jag tror också att det kan vara viktigt att de forskare
            som vi har t.ex. vid CTD på Karolinska sjukhuset, på Röda korset
            och vid institutet för psykosocial medicin har möjlighet att medverka
            i projekt lokalt. Det finns ju ingen möjlighet att ta emot alla
            i något enskilt land, utan jag tror att man får lära väldigt mycket
            av vad man kan ge för hjälp på plats och redan nu när man är i
            dessa förläggningar. Jag undrar om det finns några tankar på att
            involvera dessa andra institutioner?
          </note>
          <note>
            När regeringen kommer så långt som till att skriva den forskningspolitiska
            proposition som skall läggas fram nästa vår skulle det, som jag
            känner det, inte vara helt fel att också ta upp detta som ett
            särskilt insatsområde. Det är ju fråga om en tvärsektoriell forskning
            som kan vara svår att få till stånd för t.ex.
          </note>
          <note>
            ett enskilt forskningsråd. Jag tror att det måste till särskilda
            insatser för att få i gång denna typ av verksamhet.
          </note>
          <note type="speaker">
            Anf. 31 Statsrådet PIERRE SCHORI (s):
          </note>
          <note>
            Fru talman! Jag tror att det som Barbro Westerholm tar upp ligger
            i linje med det arbete som pågår. I
          </note>
          <note>
            det ligger också att den samlade kunskap som vi får in på detta
            område också sprids till olika personalkategorier. Men självfallet
            sker arbetet enligt de linjer som Barbro Westerholm antydde här.
            Huruvida detta skall tas in i forskningspropositionen eller inte
            får vi se. Men det tror jag är en god idé.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1998/99:353 om psykoterapi till flyktingbarnen
          </note>
          <note type="speaker">
            Anf. 32 Statsrådet PIERRE SCHORI (s):
          </note>
          <note>
            Fru talman! Kerstin-Maria Stalin har frågat mig om regeringen
            avser verka för att extra medel tillskjuts så att personalen vid
            BUP och PBU kan erbjuda flyktingbarnen från Kosovo terapeutisk
            hjälp.
          </note>
          <note>
            Jag vill börja med att redogöra för den ordning som kommer att
            gälla för hälso- och sjukvård för flyktingarna från Kosovo.
          </note>
          <note>
            Som jag tidigare nämnt här i kammaren är landstingen ansvariga
            för att asylsökande m.fl. erhåller akut vård och tandvård samt
            vård och tandvård som inte kan anstå. Barn som inte fyllt 18 år
            har rätt till hälso- och sjukvård enligt samma principer som alla
            andra barn vilka är bosatta i landet.
          </note>
          <note>
            För denna vård lämnar staten ersättning till landstingen, huvudsakligen
            i form av en schabloniserad ersättning per asylsökande vars storlek
            är åldersdifferentierad. Schablonersättningen skall i princip
            täcka all den vård som den enskilde normalt kan behöva.
          </note>
          <note>
            För vård som överstiger 50 000 kr för en vårdkontakt lämnar staten
            särskild ersättning.
          </note>
          <note>
            Fru talman! Med anledning av den stora flyktinginvandringen från
            f.d. Jugoslavien har Statens invandrarverk under flera år lämnat
            projektmedel till landstingen för att stimulera utvecklingen av
            bl.a. den barnpsykiatriska vården för asylsökande och flyktingar.
            Som jag tidigare nämnt har kunskapsspridning skett genom dokumentation
            och en mångfald av konferenser där olika vårdgivare som dagligen
            i sitt arbete möter såväl barn som vuxna asylsökande deltagit.
          </note>
          <note>
            Många PBU-mottagningar, barnpsykiatriska mottagningar och olika
            personalkategorier inom barnomsorg och skola har utvecklat goda
            metoder för att erbjuda dessa barn en terapeutisk hjälp. Behovet
            av psykoterapi och annan psykiatrisk vård till asylsökande och
            flyktingar har även uppmärksammats vid möte mellan Utrikesdepartementet
            och företrädare för olika vårdgivare. Mot bakgrund av vad jag
            här redovisat drar jag slutsatsen att landstingen har en beredskap
            att möta flyktingarna från Kosovo.
          </note>
          <note>
            Regeringen följer fortlöpande huruvida statens ersättningar täcker
            landstingens kostnader för den vård som ges till asylsökande m.fl.
            Av hittills genomförda uppföljningar har framkommit att den statliga
            ersättningen i form av schablonersättning till landstingen för
            sjukvård till asylsökande m.fl. täckt landstingens kostnader på
            ett nationellt plan. Jag kan i detta sammanhang också nämna att
            regeringen givit Socialstyrelsen i uppdrag att följa upp innehållet
            och omfattningen av den vård som landstinget åtagit sig att ge
            till asylsökande m.fl. Särskild uppmärksamhet skall bl.a. ges
            till den vård som lämnats till barn som varit utsatta för tortyr
            och/eller trauma.
          </note>
          <note>
            I avvaktan på ytterligare resultat av dessa uppföljningar har
            jag för närvarande inte för avsikt att föreslå några ytterligare
            medel utöver den statliga ersättning som redan nu lämnas till
            landstingen för sjukvård till asylsökande m.fl.
          </note>
          <note type="speaker">
            Anf. 33 KERSTIN-MARIA STALIN (mp):
          </note>
          <note>
            Fru talman! Jag tackar statsrådet för svaret. Jag skulle också
            vilja tacka Barbro Westerholm, vars interpellation mera handlade
            om innehållet i fråga om den här krishjälpen; det är bra.
          </note>
          <note>
            Skälet till att jag skrev den här interpellationen var att Invandrarverket
            gått ut om att barn som kom hit från Kosovo skulle på landets
            barnpsykiatriska mottagningar få hjälp med att bearbeta sina svåra
            upplevelser. Jag blev då bekymrad därför att det är långa köer
            till både BUP och PBU - köer av tidigare flyktingbarn och köer
            av svenska barn. Jag funderar över hur man skall klara av detta.
          </note>
          <note>
            Statsrådet säger att man har utvecklat goda metoder för att erbjuda
            de här barnen teknisk hjälp. Det är jättebra men köerna funderar
            jag, som sagt, över.
          </note>
          <note>
            Vidare säger statsrådet, vilket är alldeles rätt, att barn som
            inte fyllt 18 år har rätt till hälso- och sjukvård, precis som
            alla andra barn.
          </note>
          <note>
            Tyvärr har jag erfarit, och det har också Barnombudsmannen gjort,
            att för barn utan permanent uppehållstillstånd har en viss restriktiv
            praxis tillämpats när det gäller att sätta in mera långvariga
            behandlingar. Tidigare erfarenheter har ju visat att krig och
            konflikter ofta blir långvariga. En stor del av de barn som kommer
            till Sverige från krigsområden blir därför ofta kvar väldigt länge,
            ibland under resten av sin barndom. Jag kan alltså inte undgå
            att vara bekymrad.
          </note>
          <note>
            Barn som är över 18 år - det gäller i och för sig också svenska
            barn - får inte komma till barnpsyk, utan de är hänvisade till
            vuxenpsykiatriska kliniker som dock - det är min erfarenhet -
            inte har samma beredskap för att ta emot just unga vuxna.
          </note>
          <note>
            Flyktingsituationen i sig är en väldigt otrygg och osäker tillvaro.
            Många av de barn som i dagarna väntas till Sverige har dessutom
            ohyggligt svåra traumatiska upplevelser bakom sig. De har förlorat
            sina hem och gått igenom ett flertal uppbrott. Syskon och föräldrar
            kan ha dödats eller ha försvunnit. Därför är behovet av psykoterapi
            stort för flyktingbarnen.
          </note>
          <note>
            Även föräldrarna behöver hjälp.
          </note>
          <note>
            Precis som statsrådet påpekar, nämligen att det finns bra utvecklingsmetoder
            för barnpsyk, har skola och barnomsorg utvecklat metoder. Där
            finns vuxna personer som många gånger har stor erfarenhet när
            det gäller att möta flyktingar även i skolan. Men barn utan permanent
            uppehållstillstånd omfattas inte av rätten till förskola. Den
            rätten gäller endast för i Sverige folkbokförda barn. Även i fråga
            om utbildningen är det så att för den som inte har permanent uppehållstillstånd
            är utbildningen i viss mån begränsad.
          </note>
          <note>
            Man har inte samma timantal i skolan t.ex. Det här stämmer inte
            så bra överens med barnkonventionen -
          </note>
          <note>
            vare sig när det gäller artikel 2 eller när det gäller artikel
            28. Det är alltså många bekymmer som jag pekar på i detta mitt
            anförande.
          </note>
          <note type="speaker">
            Anf. 34 Statsrådet PIERRE SCHORI (s):
          </note>
          <note>
            Fru talman! Den senare frågeställningen som
          </note>
          <note>
            Kerstin-Maria Stalin kom in på är förknippad med att det rör
            sig om just tillfälligt uppehållstillstånd i massflyktssituationer.
            Då råder inte riktigt exakt samma regler, exempelvis när det gäller
            utbildning och rätten till skola. Däremot bör man se till att
            ha en sådan typ av utbildning som underlättar för återvändandet.
            Vad hela omvärldens handlande går ut på är ju att man skall få
            rätt att återvända till Kosovo.
          </note>
          <note>
            Samtidigt anser jag att det är väldigt viktigt att vi med särskild
            uppmärksamhet följer särskilt barnen och dem som varit utsatta
            för olika trauman. Det är därför som regeringen har givit Socialstyrelsen
            i uppdrag att följa upp både innehållet och omfattningen av den
            vård som landstinget har åtagit sig att ge asylsökande m.fl.
          </note>
          <note>
            Vi räknar med att av de upp till 5 000 flyktingar som kan komma
            från Kosovo och få temporärt uppehållstillstånd är närmare 50
            % barn under 18 år. Det finns alltså all anledning att följa det
            här med stor uppmärksamhet.
          </note>
          <note type="speaker">
            Anf. 35 KERSTIN-MARIA STALIN (mp):
          </note>
          <note>
            Fru talman! Tack för orden om att följa det här med stor uppmärksamhet!
            Jag kan dock inte hålla med statsrådet om slutsatsen att landstingen
            har beredskap att möta de kosovoalbanska flyktingarna/Kosovoflyktingarna.
            Jag tänker då på barnen. Min erfarenhet och min kunskap är att
            man på barnpsykiatriska kliniker går på knäna. Det är ett oerhört
            stort tryck och en väldigt stor belastning där. Kön är väldigt
            lång. Jag hoppas därför verkligen att detta följs upp och att
            man kontrollerar detta mycket noga.
          </note>
          <note>
            Det har gjorts uppföljningar, säger statsrådet. Men jag tycker
            att det är lite dåliga uppföljningar. Det är ju inte så bra som
            man tror. Statsrådet säger att schablonersättning till landstingen
            för sjukvård till asylsökande m.fl. är täckt men det räcker inte
            som det är i dag.
          </note>
          <note>
            Med så svåra upplevelser i bagaget som de här barnen har är det
            kontrainducerat, ja, faktiskt farligt, att inte ge hjälp omedelbart.
            Därmed bär man det här med sig. Känslomässigt, socialt och ekonomiskt
            är det olönsamt på lång sikt. Att avvakta ytterligare resultat
            är faktiskt grymt. Det är ett grymt experiment att resonera så.
            Redan nu vet vi ju hur illa det är att de här barnen måste stå
            i kö.
          </note>
          <note>
            En orolig boende i ett område dit Kosovoflyktingar skall komma
            sade i morse i radion: Hur skall de kunna klara sig här? De kommer
            inte att kunna sköta tiderna i tvättstugan. Det kommer bara att
            bli bråk.
          </note>
          <note>
            Med tanke på det håller jag verkligen med om att nätverk behövs.
            Jag blev glad över att höra om nätverken, som jag vet finns genom
            WHO och Röda korset. Men även staten måste föregå med mycket gott
            exempel. Jag ser alltså verkligen med tillförsikt fram emot att
            uppföljning sker varje dag, att man kontrollerar hur det verkligen
            står till i landstinget och hur det går. Tack!
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1998/99:368 om anhöriginvandring
          </note>
          <note type="speaker">
            Anf. 36 Statsrådet PIERRE SCHORI (s):
          </note>
          <note>
            Fru talman! Ragnwi Marcelind har frågat mig vilka åtgärder jag
            avser att vidta i tre avseenden: För det första för att invandrare
            som etablerat sig i Sverige skall få en rimlig chans till återförening
            med åldriga föräldrar som är kvar i hemlandet, även om ansökan
            görs senare än 10-12 månader efter det att barnen kommit hit.
            För det andra för att tolkningen av synnerliga skäl i lagtexten
            även skall innefatta att hänsyn tas till föräldrars och andra
            anhörigas ålder och hälsotillstånd. För det tredje för att beakta
            andra kulturers familjebegrepp.
          </note>
          <note>
            Sverige har en invandringspolitik som väl svarar mot internationella
            åtaganden och humanitetens krav.
          </note>
          <note>
            I många avseenden har vi gjort långtgående nationella åtaganden
            därutöver. Men eftersom det inte är möjligt att ha oreglerad,
            fri invandring måste gränser sättas.
          </note>
          <note>
            Avvägningar krävs när det gäller vilka som skall få invandra
            utöver de ganska vida kategorier människor som vi internationellt
            förpliktat oss att ge uppehållstillstånd. En sådan mer omfattande
            avvägning gjorde riksdagen senast när den i december 1996 beslutade
            om de ändringar av utlänningslagen som trädde i kraft den 1 januari
            1997. För anhöriga utanför kärnfamiljen innebar detta mer begränsade
            möjligheter att invandra till Sverige.
          </note>
          <note>
            Det ligger i sakens natur att utlänningslagen liksom annan lagstiftning
            mer eller mindre kontinuerligt måste ses över. Utfallet av en
            lagändring kan t.ex. ha blivit annorlunda än det avsedda. Omvärlden
            kan ha förändrats. Uppfattningen om vilka intressen som är mest
            väsentliga att tillgodose kan ha skiftat. De resurser regering
            och riksdag är beredda att avsätta på området kan ha ökat eller
            minskat.
          </note>
          <note>
            Socialförsäkringsutskottet konstaterade den
          </note>
          <note>
            2 mars i år i sitt betänkande Migration och asylpolitik
          </note>
          <note>
            (1998/99:Sfu05) att de bestämmelser om anhörigas rätt att invandra,
            som trädde i kraft den 1 januari
          </note>
          <note>
            1997, nu tillämpats under drygt två år och att det därför bör
            göras en skyndsam utvärdering av lagstiftningen. Där borde uppmärksammas
            speciellt udda och ömmande fall, liksom även sista-länken-fall
            och andra speciella anknytningar. Riksdagen har därefter beslutat
            att ge regeringen detta till känna som sin mening.
          </note>
          <note>
            Fru talman! På Ragnwi Marcelinds frågor vill jag svara att jag
            har för avsikt att föreslå regeringen att låta se över utlänningslagens
            bestämmelser om anhöriginvandring. De aspekter som Ragnwi Marcelind
            lyft fram kommer då att uppmärksammas. Men även möjligheten att
            t.ex. ställa krav på någon form av försörjningsbidrag för invandring
            i vissa situationer kan då bli aktuell.
          </note>
          <note type="speaker">
            Anf. 37 RAGNWI MARCELIND (kd):
          </note>
          <note>
            Fru talman! Först ett tack till Pierre Schori för det positiva
            bemötandet av min interpellation. Jag kan försäkra att jag kommer
            att följa den här frågan framöver för att se hur regeringen kommer
            att förändra och åtgärda utlänningslagens bestämmelser om anhöriginvandring.
          </note>
          <note>
            Jag är helt överens med statsrådet om att vi inte kan acceptera
            en helt fri invandring. Det har dock ingenting med den aktuella
            frågeställningen att göra.
          </note>
          <note>
            Det handlar i stället om huruvida det verkligen är rimligt att
            man ställer så höga krav på anknytningsinvandring som är fallet
            efter den 1 januari 1997.
          </note>
          <note>
            Vid den tidpunkt då barnen har flyttat till Sverige kanske föräldrarna
            själva är i yrkesverksam ålder och fortfarande har förmåga att
            ta hand om sig själva.
          </note>
          <note>
            Allteftersom åren går och situationen i hemlandet förändras har
            återföreningen med barnen i Sverige på nytt blivit aktuell. Men
            då har redan anknytningsregeln på 10-12 månader från lagändringen
            1997 överskridits.
          </note>
          <note>
            Som Pierre Schori skriver i sitt svar innebär den nya utlänningslagen
            från 1997 begränsade möjligheter för anhöriga utanför kärnfamiljen
            att invandra till
          </note>
          <note>
            Sverige. Det är tämligen uppenbart att när man i dag i stället
            för orden särskilda skäl använder synnerliga skäl i sina bedömningskriterier
            är det så gott som omöjligt att få hit en anhörig.
          </note>
          <note>
            I väntan på en lagändring som tar större hänsyn till de gamla
            är det livsviktigt att regeringen kommer med sådana auktoritativa
            uttalanden som ger Sveriges invandrarverk och Utlänningsnämnden
            vägledning.
          </note>
          <note>
            Om regeringen förhåller sig passiv är det stor risk att vi varje
            vecka kommer att matas med nya fall liknande den 80-åriga iranska
            som utvisas trots att hon inte ens har en bostad att återvända
            till. Barnen, numera hemmahörande i Sverige, har bara en enda
            önskan, och det är att få ta hand om sin mamma.
          </note>
          <note>
            Det är positivt att regeringen skall se över tilllämpningen,
            men då det kan ta tid måste regeringen med hjälp av en förordning
            eller eljest se till att skyddet för anhöriga stärks. Gunnar Sommarin,
            Utlänningsnämnden, konstaterar att det inte finns mycket utrymme
            efter regeringens skärpning 1997. Han konstaterar att regeringens
            anvisningar lägger ribban högt och tillägger: Fallet i Motala
            är inte unikt.
          </note>
          <note>
            Pierre Schori skriver att han skall föreslå regeringen att se
            över utlänningslagens bestämmelser om anhöriginvandring. Jag är
            tacksam över det, men då är mina frågor till statsrådet:
          </note>
          <note>
            Ministern skriver i sitt svar att all lagstiftning kontinuerligt
            måste ses över därför att utfallet av en lagändring kan ha blivit
            annorlunda än det avsedda.
          </note>
          <note>
            Medger ministern att utfallet av lagändringen från
          </note>
          <note>
            1997 har blivit annorlunda än som var avsett?
          </note>
          <note>
            Är Schori beredd att gå tillbaka till de gamla reglerna, som
            gällde före 1997 och byggde på särskilda skäl?
          </note>
          <note>
            Är statsrådet beredd att redan nu, med hjälp av en förordning
            eller eljest, se till att skyddet för de äldre anhöriga stärks,
            så att vi slipper den situation som vi nu har i Motala? Vår utlänningsnämnd
            får faktiskt en mycket negativ uppmärksamhet såväl inom som utom
            landet. Det är inte bra för Sverige.
          </note>
          <note type="speaker">
            Anf. 38 Statsrådet PIERRE SCHORI (s):
          </note>
          <note>
            Fru talman! Jag tror att man skall se den insnävning som gjordes
            1997 i ljuset av att Sverige hade en väldigt stor invandring från
            det första Balkankriget.
          </note>
          <note>
            Det var 70 000-80 000 människor som fick permanent uppehållstillstånd.
            Skulle vi ha haft kvar den gamla lagstiftningen skulle man kanske
            ha fått femdubbla antalet. Det var inte möjligt. Då skulle Sverige
            varit praktiskt taget unikt.
          </note>
          <note>
            Men det som är annorlunda nu är att flyktingströmmarna, om vi
            bortser från det temporära skydd som vi skall ge, har minskat.
            Då inträder också det som jag sade i mitt svar, att en ny situation
            har uppstått. Då kan man kanske kosta på sig att vara generösare.
            Jag skulle inte motsätta mig att den här översynen ger ett sådant
            resultat. Men låt den arbeta nu!
          </note>
          <note>
            Under tiden finns det alltid humanitära skäl som man kan åberopa
            om det föreligger sådana. Jag känner inte i detalj till det aktuella
            ärende som åberopas här. Men ett säger ett praxisfall har kommit
            upp på regeringens bord. Det var en rysk mamma i motsvarande ålder.
            Hon var mycket svårt sjuk och skulle haft väldiga problem om hon
            återvänt hem till Ryssland.
          </note>
          <note>
            Hon fick stanna av humanitära skäl. Låt oss se vad utredningen
            ger. Under tiden finns möjligheten att ta humanitära hänsyn.
          </note>
          <note type="speaker">
            Anf. 39 RAGNWI MARCELIND (kd):
          </note>
          <note>
            Fru talman! Det aktuella fall som jag tog upp,
          </note>
          <note>
            Pierre Schori, tror jag inte att Pierre Schori har kunnat missa.
            Jag skulle kunna visa upp helsidor från gårdagens kvällstidningar
            där det är helt uppenbart. I dag har Utlänningsnämnden än en gång
            avvisat frågan och sagt att den här kvinnan är utvisad.
          </note>
          <note>
            För att humanitära skäl skall gälla skall man faktiskt vara väldigt
            sjuk, med ett allvarligt hälsotillstånd, inga vårdmöjligheter
            i hemlandet eller att det finns klara utsikter till att vården
            i Sverige skulle ge förbättringar. Då skulle man kunna få stanna.
          </note>
          <note>
            Då undrar jag: Vilka kriterier ligger i så fall i ordet förbättringar?
            Finns det någonting som skulle kunna göra en gammal orkeslös människa,
            demenssjuk m.m., bättre än att få trygghet och omsorg hos sina
            barn?
          </note>
          <note>
            I andra kulturer är det självskrivet att man har ett större ansvar
            för sina nära och kära på deras ålders höst. Vi har inte riktigt
            den traditionen här i Sverige.
          </note>
          <note>
            Men vi måste ändå ha förståelse för detta annorlunda tänkande,
            som egentligen är mycket fint, att man verkligen tar sig an sina
            gamla. Jag tror att det här är mycket viktigt.
          </note>
          <note>
            Om regeringen anser att det föreligger en risk för att vi skulle
            få fler anhöriginvandrare om vi släppte lite grann på den här
            regeln, skulle man kunna ha en årlig särskild kvot för just anhöriginvandring
            tills lagstiftningen har rättats till. Vi kan allesammans konstatera
            att regeln uppenbarligen har blivit för strikt för att människor
            skall kunna komma hit när de vill komma tillbaka till sina barn.
          </note>
          <note>
            Jag tror att Pierre Schori - likaväl som jag är efter den korta
            tid som jag har suttit här i riksdagen - är medveten om, att om
            den här lagstiftningen skall utredas, kommer det att ta väldigt
            lång tid anspråk.
          </note>
          <note>
            Som jag sade i mitt tidigare inlägg kommer Sveriges rykte att
            skadas när det ena ärendet efter det andra dyker upp. Se t.ex.
            på den 80-åriga kvinnan som i sitt hemland inte ens har en bostad!
            Hon kan inte resa sig och skulle, som läkaren säger, riskera döden
            om hon skickas tillbaka. Ändå utvisas hon.
          </note>
          <note>
            Jag tror att vi måste se med större humanitet på dessa frågor.
            Vi måste visa större förståelse för personer som har etablerat
            sig i Sverige och som kanske har byggt upp en verksamhet. De är
            skattebetalare och svenskar i ordets rätta bemärkelse. Vi måste
            visa dem respekt när de vill ta hit föräldrar som har blivit gamla
            och inte längre kan ta hand om sig.
          </note>
          <note type="speaker">
            Anf. 40 Statsrådet PIERRE SCHORI (s):
          </note>
          <note>
            Fru talman! Jag tror att alla med få undantag här i riksdagen
            och i regeringen delar uppfattningen att vi skall visa så stor
            humanitet som möjligt. Ett, säger ett, fall har kommit på regeringens
            bord, och då fattade vi det beslut som jag nämnde. Det är också
            därför som jag säger att vi bejakar den här översynen. Jag kommer
            inte att motsätta mig de rekommendationer som man kommer fram
            till vid översynen.
          </note>
          <note type="speaker">
            Anf. 41 RAGNWI MARCELIND (kd):
          </note>
          <note>
            Fru talman! Problemet, Pierre Schori, är ju, som
          </note>
          <note>
            Gunnar Sommarin sade i går i en av våra kvällstidningar, att
            fallet i Motala inte är unikt. Sedan jag ställde en fråga till
            Pierre Schori här i kammaren har brev och telefonsamtal regnat
            över mig från människor som lever under ungefär samma omständigheter.
          </note>
          <note>
            Det kan gälla personer som har bott i många år i Sverige och
            som skulle vilja ta hit sina föräldrar när dessa inte längre kan
            vara kvar i sitt yrke. Föräldrarna har kanske blivit mycket sjuka
            och behöver hjälp och stöd.
          </note>
          <note>
            De här svenskarna frågar mig: Skall vi flytta tillbaka till vårt
            hemland för att kunna ta hand om våra föräldrar när vi inte kan
            få hit dem? Lagstiftningen från 1997 behöver förändras. Förändringen
            av kravet på särskilda skäl till synnerliga skäl innebär nästan
            en omöjlighet. Det säger alla som arbetar med de här frågorna.
          </note>
          <note>
            Jag tror att det är angeläget, och jag är tacksam om Pierre Schori
            verkligen vill uppmärksamma det här. Jag ämnar komma tillbaka
            med frågor och interpellationer i ärendet tills vi ser en rejäl
            förändring.
          </note>
          <note>
            Jag tror att det blir bra för oss alla här i Sverige.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1998/99:288 om bidrag till kvinnoorganisationernas
            centrala verksamhet
          </note>
          <note type="speaker">
            Anf. 42 Statsrådet ULRICA MESSING (s):
          </note>
          <note>
            Fru talman! Beatrice Ask har frågat mig om dels på vilket sätt
            regeringen avser att fortsättningsvis stimulera och stödja arbetet
            för ökad jämställdhet i svensk politik, dels vilka initiativ regeringen
            är beredd att vidta för att möjliggöra en fortsatt utveckling
            av kvinnoorganisationerna.
          </note>
          <note>
            Frågorna föranleds av att regeringen nyligen har beslutat om
            fördelningen av statsbidrag till kvinnoorganisationer.
          </note>
          <note>
            När det gäller regeringens arbete med att stimulera och stödja
            arbetet för ökad jämställdhet i svensk politik pågår arbete inom
            alla politikområden för att nå målen för jämställdhetspolitiken.
            I detta sammanhang prioriteras metoder för att införliva ett jämställdhetsperspektiv
            inom alla samhällsområden, s.k.
          </note>
          <note>
            mainstreaming.
          </note>
          <note>
            Jag skall ge några konkreta exempel.
          </note>
          <note>
            Arbetet med att bryta den könsuppdelade arbetsmarknaden och de
            könsbundna utbildningsvalen, liksom insatser för att stimulera
            kvinnors företagande, fortsätter. Inom detta område är det särskilt
            viktigt att vidareutveckla lönestatistiken så att den kan ligga
            till grund för fördjupade analyser av löneskillnader mellan kvinnor
            och män och därmed underlätta värderingen av olika arbeten. I
            samband med att jämställdhetslagen i vissa delar nu ses över kommer
            frågor som hänger samman med arbetsvärdering att aktualiseras.
          </note>
          <note>
            Arbetet med att motverka våld mot kvinnor och med att stödja
            och skydda utsatta kvinnor kommer även fortsättningsvis att prioriteras.
          </note>
          <note>
            En fortsatt satsning på utvecklings- och förändringsarbete som
            syftar till att främja jämställdhet mellan kvinnor och män kommer
            att ske. Här vill jag särskilt nämna det målinriktade arbete som
            pågår när det gäller att öka andelen kvinnor i statliga styrelser
            och kommittéer och i EU-organ. Härutöver stöder regeringen externa
            projekt för att öka kvinnors inflytande i politiken. I detta sammanhang
            bör även nämnas den uppföljning av Kvinnomaktutredningen som sker
            i Regeringskansliet.
          </note>
          <note>
            När det gäller Beatrice Asks andra fråga, om vilka åtgärder regeringen
            är beredd att vidta för att möjliggöra en fortsatt utveckling
            av kvinnoorganisationerna, delar jag Beatrice Asks uppfattning
            att det finns en rad skäl att uppmuntra och stimulera fler till
            engagemang i samhällsarbetet.
          </note>
          <note>
            Bidraget till kvinnoorganisationernas centrala verksamhet infördes
            år 1982. Det övergripande målet för bidraget är att stärka kvinnors
            ställning i samhället i syfte att uppnå jämställdhet mellan kvinnor
            och män. Genom en ändring i förordningen (1982:865)
          </note>
          <note>
            om statsbidrag till kvinnoorganisationernas centrala verksamhet
            har en del av bidraget fått karaktären av projektbidrag till utveckling
            och förnyelse av verksamheten. Samtidigt medför övriga regler
            i förordningen att de traditionella kvinnoorganisationerna och
            de traditionella formerna för deras arbete gynnas.
          </note>
          <note>
            15 kvinnoorganisationer har beviljats stöd för år
          </note>
          <note>
            1999. Det är allt från politiska kvinnoförbund till organisationer
            för invandrarkvinnor och religiösa kvinnoförbund. Detta är organisationer
            som aktivt bedriver jämställdhetsarbete. För detta syfte har bidraget
            varit verkningsfullt. Som regelverket är utformat kan stöd endast
            ges till kvinnoorganisationer av viss storlek med spridning i
            stora delar av landet och dessutom med organisatorisk självständighet.
            De organisationer som interpellanten nämner som exempel på sökande
            som fått avslag på sina ansökningar uppfyller inte dessa krav.
          </note>
          <note>
            Jag tycker att detta är ett problem. Det är angeläget att statsbidraget
            till olika typer av organisationer, inte minst politiska kvinnoorganisationer,
            uppmuntrar förnyelse och utveckling. Det är också angeläget att
            den grundläggande idén med bidraget - att stärka kvinnors ställning
            i samhället i syfte att uppnå jämställdhet mellan kvinnor och
            män - prövas mot den samhällsutveckling som skett sedan år 1982,
            då bidraget infördes. Av särskild betydelse är frågan om bidraget
            kommer de kvinnor till del som har störst behov av att organisera
            sina intressen, exempelvis kvinnor med olika etnisk och kulturell
            bakgrund och ensamma mödrar. En ytterligare fråga är om också
            andra aktiviteter för att uppnå jämställdhet mellan kvinnor och
            män, t.ex. manliga nätverk mot våld mot kvinnor, bör kunna komma
            i fråga för bidrag.
          </note>
          <note>
            Mot denna bakgrund har regeringen nyligen tillkallat en särskild
            utredare med uppgift att se över det nuvarande statsbidraget till
            kvinnoorganisationerna
          </note>
          <note>
            (dir. 1999:29). Utredaren skall utvärdera hur det statliga stödet
            uppfyller de av staten uppställda målen för och intentionerna
            med bidraget, vid behov föreslå nya mål samt föreslå åtgärder
            som kan öka måluppfyllelsen och effektivisera stödet. Uppdraget
            skall redovisas senast den 31 december 1999.
          </note>
          <note type="speaker">
            Anf. 43 BEATRICE ASK (m):
          </note>
          <note>
            Fru talman! Jag vill börja med att tacka statsrådet för svaret
            på min interpellation, även om jag konstaterar att såväl departementet
            som statsrådet delvis troligen har missuppfattat vad jag frågar
            efter. Uppräkningen av de jämställdhetsfrågor som är väsentliga
            tyder lite på det. Min avsikt var inte att diskutera jämställdhet
            i största allmänhet utan att efterhöra regeringens intentioner
            när det gäller andelen kvinnor i politiken.
          </note>
          <note>
            Tyvärr är det år 1999 så att även om Sverige har gjort en hel
            del framsteg i det här avseendet och ligger väl till internationellt,
            är det fortfarande för få kvinnor som kan, vill eller orkar engagera
            sig för att ta politiska uppdrag. Jag tycker att det här är ett
            bekymmer.
          </note>
          <note>
            Bakgrunden till att jag skrev den här interpellationen var att
            regeringen hade beslutat att fördela statsbidrag till kvinnoorganisationernas
            centrala verksamhet på ett för mig väldigt märkligt vis. Det bidrag
            som det handlar om skall användas till kostnader för kvinnoorganisationernas
            centrala verksamhet samt till förnyelse och utveckling av sådan
            verksamhet.
          </note>
          <note>
            Under flera år har det varit allmänt känt att dessa gamla regler
            är dåligt anpassade till den modernisering som skett inom många
            organisationer. Från departementet har utlovats förändringar under
            lång tid utan att någonting reellt har hänt. Däremot har praxis
            varit en vidsynthet i dessa frågor.
          </note>
          <note>
            Därför är det bra att regeringen har tillsatt en utredning. Det
            är anmärkningsvärt att regeringen stick i stäv med förändringsambitionerna
            straffar dem som moderniserat sin verksamhet, medan de som behållit
            eller inte orkat göra någonting åt verksamheten utan använder
            sig av en gammal modell för arbetet med kvinnofrågorna premieras
            av regeringen. Det är precis den effekt som uppnåtts när ansökningarna
            från moderatkvinnorna och Vänstern har avslagits, medan
          </note>
          <note>
            Centerkvinnorna, Kristdemokratiska Kvinnoförbundet och Sveriges
            Socialdemokratiska kvinnoförbund ges 1 miljon kronor tillsammans.
          </note>
          <note>
            Statsrådets försök i svaret att påstå att de organisationer som
            fått bidrag i högre utsträckning nått viss storlek och spridning
            i landet håller inte - än mindre handlar det om graden av jämställdhetsarbete.
          </note>
          <note>
            Jag är ordförande i Moderata Kvinnoförbundet, och min bedömning
            är att vi nu har en bredare verksamhet än på många år. Vi har
            fått en helt ny generation kvinnor som engagerar sig i kvinnofrågor.
            Vi bedriver mer kvalificerad och metodisk utbildning än någonsin
            tidigare. En poäng med att vi har valt en annan organisatorisk
            modell är att jämställdhet och kvinnofrågor inte kan hänvisas
            till en sidoorganisation från partiets sida. Ansvaret för att
            det finns en kvinnoverksamhet ligger i partiorganisationen. Det
            är nätverksmodellen.
          </note>
          <note>
            Det handlar inte om självständighet, vilket antyds i svaret.
            Inte ens statsrådet kan tro att moderatkvinnorna skulle be partiet
            om lov när vi tar ställning i frågor eller agerar. Det handlar
            om en stor självständighet, och vi har valt en icke-traditionell
            modell.
          </note>
          <note>
            Det är sorgligt om vi hamnar i ett läge där vi med statsbidrag
            kväver den förändringsprocess som är helt nödvändig om yrkesarbetande,
            välutbildade kvinnor skall orka arbeta med kvinnoverksamhet och
            inte
          </note>
          <note>
            "bara" ägna sig åt traditionellt partipolitiskt arbete.
          </note>
          <note>
            Risken är att Ulrica Messing och regeringen med denna tolkning
            - även om en utredning skall läggas fram - permanentar en modell
            som tyvärr visar att vi inte får tillräckligt många engagerade
            kvinnor.
          </note>
          <note>
            Är regeringen beredd att stödja arbetet för att fler kvinnor
            skall komma in i politiken och att man därför måste modernisera
            och förändra arbetsformerna?
          </note>
          <note>
            Skall det bli en "död mans hand" över arbetet - som trots allt
            är mödosamt?
          </note>
          <note type="speaker">
            Anf. 44 ULLA HOFFMANN (v):
          </note>
          <note>
            Fru talman! Jag tackar också statsrådet Messing för ett mycket
            intressant svar. Det är intressant ur flera synpunkter.
          </note>
          <note>
            När fördelningen av medlen till kvinnoorganisationerna tillkännagavs
            förra året, kontaktade jag Inrikesdepartementet för att försöka
            förstå varför Vänsterpartiets kvinnopolitiska utskott inte inbjudits
            till att söka pengar. Svaret jag fick var att vi visst hade fått
            pengar, närmare bestämt 92 000 kr. Eftersom kvinnopolitiska utskottet
            inte sett röken av dessa pengar, insisterade jag på att vi inte
            hade fått några pengar.
          </note>
          <note>
            Jo, 92 000 kr hade gått till Svenska kvinnors vänsterförbund.
            Svenska kvinnors vänsterförbund är en fristående kvinnoorganisation
            som sedan länge arbetar för bl.a. fred. Det är en organisation
            som inte har någon anknytning till Vänsterpartiet.
          </note>
          <note>
            Jag berättade att Vänsterpartiet inte har eller har haft något
            kvinnoförbund utan att vi arbetar i en nätverksorganisation. Vi
            anser att det är bättre att integrera kvinnofrågorna i partipolitiken
            - eller som det i dag heter, att "mainstreama". Då fick beskedet
            att detta säkert var anledningen till att vi inte hade fått några
            pengar. När jag då lite försynt frågade hur det kunde komma sig
            att moderatkvinnorna kunnat utveckla sin organisation till att
            likna den Vänsterpartiets kvinnor har, svarade man att vårt kvinnopolitiska
            utskott skulle få söka pengar nästa år. Detta telefonsamtal har
            resulterat i att inte vare sig Vänsterpartiets kvinnopolitiska
            utskott, moderatkvinnorna eller
          </note>
          <note>
            Svenska kvinnors vänsterförbund har fått några som helst pengar
            för att bedriva sin verksamhet.
          </note>
          <note>
            I stället har regeringen belönat de partier som bedriver sin
            kvinnopolitiska verksamhet i traditionella former. Centerkvinnorna
            får 45 000 kr extra, Kristdemokratiska Kvinnoförbundet får 55
            000 kr extra och Socialdemokratiska kvinnoförbundet får ett påslag
            med 70 000 kr. Därutöver har statsrådet Messing belönat husmodersförbund,
            hemarbetandes organisationer och olika kyrkors kvinnor. Statsrådet
            säger i sitt svar till Beatrice Ask att det är av särskild stor
            betydelse att bidraget går till kvinnor som har störst behov av
            att organisera sina intressen. Jag vet inte om fördelningen till
            de traditionella politiska kvinnoförbunden, husmodersorganisationer
            osv. skall ses som ett utslag av att det är av betydelse att just
            dessa kvinnor organiserar sig eller om det är en ny inriktning
            på socialdemokratisk kvinnopolitik.
          </note>
          <note>
            Statsrådet säger också i sitt svar att vad gäller regeringens
            arbete med att stimulera och stödja arbetet för ökad jämställdhet
            i politiken prioriteras metoder för att införliva ett jämställdhetsperspektiv
            inom alla samhällsområden, s.k. mainstreaming.
          </note>
          <note>
            Mainstreaming innebär att kvinnofrågan skall in i alla politikområden.
            Detta är exakt det arbetssätt
          </note>
          <note>
            Vänsterpartiets kvinnopolitiska utskott har haft i alla år, och
            det är väl därför vi också lyckas så bra med vår kvinnopolitik.
            Vår kvinnopolitik är förankrad i partiet, och när jag uttalar
            mig som ordförande för det kvinnopolitiska utskottet talar jag
            för hela partiet. Det är detta som kallas för fullödig mainstreaming.
          </note>
          <note>
            Även jag har några frågor till statsrådet. I avslaget till Vänsterpartiets
            kvinnopolitiska utskott står det att vi inte uppfyller villkoren
            enligt förordningen. På vilket sätt uppfyller inte vi villkoren?
            På vilket sätt uppfyllde Svenska kvinnors vänsterförbund villkoren
            förra året men inte i år? Eftersom Beatrice Ask inte ställde denna
            fråga ställer jag den i stället: På vilket sätt uppfyllde moderatkvinnorna
            villkoren förra året men inte i år?
          </note>
          <note type="speaker">
            Anf. 45 Statsrådet ULRICA MESSING (s):
          </note>
          <note>
            Fru talman! Är detta en ny syn på jämställdhetspolitiken? frågar
            ni mig. Nej, det är snarare en gammal syn. Det är därför jag har
            låtit starta en översyn av fördelningen av bidrag. Jag tror att
            de flesta kvinnor och män som är aktiva i politiken - det finns
            några undantag - upplever det som oerhört viktigt att det kommer
            in fler kvinnor på beslutande poster i politiken, men också i
            övriga delar av samhället. Men vi har fortfarande en bit kvar
            tills makten är jämnt fördelad mellan könen och olika etniska
            grupper som finns i vårt land. Vi kan var och en i de politiska
            partierna bedriva ett aktivt och målmedvetet arbete för att komma
            dithän, men vi kan också göra en del tillsammans mellan de politiska
            partierna.
          </note>
          <note>
            De regler som i dag styr fördelningen av bidrag till kvinnoorganisationer
            är omoderna, men de är inte otydliga. Den fördelning som har skett
            i år till kvinnoorganisationerna är absolut inte godtycklig. Det
            är fråga om strikt följda regler. Det står i villkoren att organisationerna
            skall ha minst 1 500 medlemmar för ett halvt stöd, minst 3 000
            för ett helt stöd. Hälften av medlemmarna skall vara kvinnor.
            Det skall dessutom finnas lokalavdelningar i minst hälften av
            landets landstingskommuner, och det skall vara en egen juridisk
            organisation. Det är tydliga regler och tydliga villkor för stöden.
            Det har varit en rättvis fördelning av de organisationer som har
            fått stödet i år.
          </note>
          <note>
            Egentligen skulle moderatkvinnorna inte ha fått pengarna förra
            året. Då gjordes ett undantag. Organisationen ansågs ny och modern,
            och man ville ge organisationen ett sista år. Det var en generös
            tolkning av dåvarande statsrådet till förmån för moderatkvinnorna.
          </note>
          <note>
            De regler som styr fördelningen av bidragen är omoderna, och
            jag tycker att man skall se över dem.
          </note>
          <note>
            Så länge reglerna finns, och innan det har kommit nya förslag
            på hur fördelningen skall se ut i fortsättningen, tänker jag följa
            de regler som riksdagen har ställt sig bakom. Jag utgår från att
            riksdagen inte har något emot det.
          </note>
          <note>
            Det finns olika sätt att öka jämställdheten. Jag tror t.ex. att
            det är oerhört viktigt att fler män kommer in i jämställdhetsdebatten.
            Därför vore en spännande lösning att se om man skall släppa in
            andra organisationer än de traditionella kvinnoorganisationerna
            att söka stödet, så att också fler män blir aktiva i diskussionen
            att driva kvinnors frågor framåt.
          </note>
          <note>
            Reglerna om stödet till kvinnoorganisationerna är från 1982.
            Det har gjorts vissa förändringar under årens lopp för att få
            stödet mer projektinriktat än tidigare. Men det är självständiga
            organisationer som får stöd. Villkoren är strikt uppställda. Min
            uppfattning är att reglerna skall följas så länge reglerna finns.
            Nu tycker jag att de är omoderna, och jag har därför satt i gång
            en översyn av reglerna. Inger
          </note>
          <note>
            Schörling är utredare, och hon skall lämna sitt förslag till
            mig senast den 31 december. Jag är övertygad om att vi genom att
            stötta nya former av organisationer, nya sätt att organisera sig
            via nätverk eller spontana grupper, också kan nå nya kvinnor och
            män, nya aktiva jämställdhetsarbetare, som de traditionella organisationerna
            i dag inte når. Det är oerhört viktigt att jobba lite mer otraditionellt
            än tidigare.
          </note>
          <note>
            Jag hoppas och utgår ifrån att de förslag som Inger Schörling
            kommer att presentera för mig och regeringen känns mera moderna
            och syftar till att verkligen skynda på det jämställdhetsarbete
            som pågår runt om i vårt samhälle och att det är förslag som vinner
            respekt i de organisationer som arbetar för jämställdhet, oavsett
            om det är kvinnoorganisationer, organisationer med män aktiva
            eller organisationer med både kvinnor och män. Jag ser fram emot
            översynen, men så länge de regler som nu finns gäller tänker jag
            följa dem. Fördelningen är absolut inte godtycklig utan strikt
            reglerad.
          </note>
          <note type="speaker">
            Anf. 46 BEATRICE ASK (m):
          </note>
          <note>
            Fru talman! När nu regeringen har infört något slags bokstavstolkningar
            och varit så generös förra året får man tacka för den tolkningen.
            Det besked vi fick från departementet förra året var att man tyckte
            att det var viktigt att ge ett stöd till en organisation som utvecklades
            i den riktning som man tyckte var väldigt modernistisk och där
            man såg bra idéer. När vi nu kan visa att vi faktiskt också når
            resultat borde man i någon mening i alla fall inte bestraffas
            genom att bli av med pengarna totalt, vilket vi blev.
          </note>
          <note>
            Jag är visst exakt medveten om vilka regler som gäller. Här har
            regeringen legat på latsidan, eftersom man inte tagit itu med
            det här. Det är inget nytt problem. Det är väl bra att det görs
            någonting nu, men man kan fråga sig om det inte hade varit rimligt
            att göra en något annan tolkning är den som man nu har gjort.
            Nu innebär det naturligtvis att krafter som inte tycker att förändringarna
            är positiva säger: Vad var det vi sade? Det förhindrar och motarbetar
            ett förändringsarbete.
          </note>
          <note>
            Jag delar uppfattningen att det är intressant att se om män kan
            driva kvinnors frågor och ta ett större ansvar. Det är en av poängerna
            med de förändringar som vi har gjort. Jag har också här i riksdagen
            motionerat om att man kanske skulle lägga en del av de pengar
            som går till de politiska partiernas kvinnoarbete i partistödet.
            Tyvärr tyckte majoriteten att man, med hänvisning till att det
            skulle ske en översyn, inte skulle göra det omedelbart. Men jag
            tycker fortfarande att det också är en idé. Jag tror att det är
            väsentligt, om man vill öka jämställdheten, att det på alla politiska
            kanter finns ett ordentligt arbete för att engagera och rekrytera
            kvinnor och för att se saker ur ett kvinnoperspektiv. Och då blir
            det olyckligt med den balansförskjutning som man nu åstadkommer.
            En miljon kronor är väldigt mycket pengar.
          </note>
          <note>
            Ulrica Messing vet säkert hur det är att driva föreningsarbete.
            Det är klart att vårt parti ser till att vi har en budget för
            kvinnoverksamheten. Men när vi inte drar in något blir det väldigt
            snålt. Det kan vara trevligt om man står på den andra politiska
            kanten. Men min uppfattning är att det bästa sättet att öka aktiviteten
            och få fler kvinnor att engagera sig är att det finns aktivitet
            i alla politiska läger. Det är först då man får en debatt och
            en diskussion. Här hämmar regeringens beslut på ett sätt som jag
            tycker är allvarligt. Jag hoppas verkligen att regeringen inte
            väntar och funderar hur länge som helst på förändringarna utan
            faktiskt ser till att man, så snart man har ett vettigt förslag,
            kommer till riksdagen - eller var man nu lägger fram det - och
            genomför någonting så att vi kan få en modernisering. Kvinnoförbunden
            har under många år tappat medlemmar. Det är på tok för få som
            är engagerade. Här brinner det lite grann. Vi kommer att få höra,
            och kanske är det ibland rätt, att det inte finns några kvinnor
            att sätta in på olika poster. Ulrica
          </note>
          <note>
            Messing nämner statliga styrelser. Oftast är det inte ett vettigt
            argument att säga att det inte finns någon kompetent kvinna, för
            det finns många. Om vi inte ser till att vi får in nya kvinnor
            och hinner utbilda dem är risken att vi får ett glapp. Det tycker
            inte jag att vi har råd att kosta på oss, utan vi måste skynda
            på och få förändringar - ju snabbare, desto bättre.
          </note>
          <note type="speaker">
            Anf. 47 ULLA HOFFMANN (v):
          </note>
          <note>
            Fru talman! Det var glädjande att höra att det inte var någon
            ny inriktning på socialdemokratisk jämställdhetspolitik. När jag
            såg vilka olika organisationer som hade fått pengar skulle det
            vara en lögn att påstå att jag inte blev orolig. Att reglerna
            inte är otydliga kan jag hålla med om. Den fråga jag ställde om
            moderatkvinnorna har jag fått svar på, men den fråga jag ställde
            om Svenska kvinnors vänsterförbund har jag inte fått något svar
            på. Jag vet inte vad som hänt i deras organisation som gör att
            de inte fått några pengar.
          </note>
          <note>
            Riksdagen har ställt sig bakom de här reglerna, men riksdagen
            har inte heller haft någonting att säga tidigare till vare sig
            Beatrice Ask eller mig när det gällt fördelningen förrän nu när
            de otydligheter som faktiskt finns i fördelningen visar sig.
          </note>
          <note>
            Det är riktigt att det är viktigt att andra organisationer än
            de traditionella kvinnoorganisationerna får pengar och att man
            också skall pröva männen. Det är just så att både moderatkvinnor
            och Vänsterpartiet nu har ett icke-traditionellt nätverksarbete
            när vi arbetar med kvinnofrågorna, vilket bl.a. innebär att det
            är mycket enklare för invandrade kvinnor att hos oss komma till
            tals, att vara med och ansluta sig till nätverken.
          </note>
          <note>
            Utredningen skall vara klar den 31 december. Jag hade tyckt att
            det hade varit snyggt att man hade låtit fördelningen ligga kvar
            så som den låg förra året. Jag hade t.o.m. kunnat acceptera att
            inte vi hade fått några pengar men att Svenska kvinnors vänsterförbund
            och moderatkvinnor hade fått ligga kvar på samma nivå, i stället
            för att ösa ut pengarna på dem som arbetar traditionellt.
          </note>
          <note>
            Sedan vågar jag inte andas om hur det ser ut med fördelningen
            i Jämställdhetsrådet för oss som har representanter där. Jag andas
            inte mer om det.
          </note>
          <note type="speaker">
            Anf. 48 Statsrådet ULRICA MESSING (s):
          </note>
          <note>
            Fru talman! Jag delar Beatrice Asks uppfattning om att det är
            viktigt att skynda på. Jag kommer verkligen att göra det. Min
            övertygelse är att vi kan använda de pengar som vi har avsatt
            för att stötta jämställdhetsarbetet på ett mer effektivt sätt
            än i dag.
          </note>
          <note>
            Sedan tror jag inte att Ulla Hoffmann tycker att vi öser pengar
            över kvinnoorganisationer. Om man kan fördela dem lite annorlunda
            tror jag att vi skulle kunna satsa ännu mer pengar för att öka
            jämställdheten och se till att vi stöttar både unga kvinnor och
            ibland också unga män att våga och vilja ta på sig politiska uppdrag.
            Vi ser flera problem i de etablerade partierna. Vi behöver fortfarande
            få in fler kvinnor som är beredda att ta på sig uppdrag. Men vi
            måste också få in fler yngre människor som är beredda att arbeta
            politiskt. Då tror jag att, precis som Beatrice Ask sade, unga
            kvinnor och män självklart tycker olika i politiska frågor, precis
            som vi som står här i dag. Min ambition är att stötta möjligheterna
            för alla politiska organisationer och andra att arbeta aktivt
            med jämställdhetsfrågor utifrån den ideologi som de själva har,
            så att alltfler kan hitta en plats och ett forum där de kan arbeta
            vidare med jämställdhetsfrågorna. Vi behöver vara många som är
            aktiva i det arbetet. Då tror jag att vi kan använda de här pengarna
            på ett mer effektivt sätt än vad vi har gjort tidigare. Därför
            kommer jag att se till att vi skyndsamt går vidare med de förslag
            som utredaren presenterar för oss.
          </note>
          <note>
            Det är viktigt ändå att följa de regler som gäller.
          </note>
          <note>
            Jag delar uppfattningen att det här är ett gammalt system, som
            Ulla Hoffmann var inne på. Reglerna finns, och jag tycker att
            vi skall följa dem. Jag kan inte försvara varför man inte skulle
            göra det. Då skulle vi ha gett alla de organisationer som har
            sökt pengar och som fått avslag samma möjlighet att fördela pengar.
            Antingen har man inga regler alls, eller följer man de regler
            som finns. Jag har valt, även om jag tycker att de är traditionella
            och lite konservativa, att följa de regler som finns och säga
            nej till alla andra som inte uppfyller dem. När det gäller Svenska
            kvinnors vänsterförbund har jag inte papperen med mig. Men jag
            utgår från att de antingen hade för få aktiva inom olika landstingskommuner
            eller inte nådde upp till antalet. Jag kan återkomma med ett kompletterande
            svar på den frågan, eftersom jag inte har listan på alla avslag
            med mig. Jag utgår från att det var någonting sådant som gjorde
            det.
          </note>
          <note>
            Jag hoppas att jag snart kan återkomma med förslag på hur vi
            kan organisera stödet i fortsättningen, så att vi uppnår bästa
            möjliga effekt av det och ser till att alltfler har möjlighet
            att ta del av det. Förändringen är viktig. Jag tycker att det
            här har haft sin funktion tidigare. Jag tycker att den funktionen
            är omodern. Jag tror att vi kan använda den mera så att vi får
            med oss nya människor i jämställdhetsarbetet, både kvinnor och
            män.
          </note>
          <note type="speaker">
            Anf. 49 BEATRICE ASK (m):
          </note>
          <note>
            Fru talman! Jag har inte så mycket att tillägga, men det finns
            en sak som jag ändå vill skicka med till det här arbetet, som
            jag tycker är väldigt viktigt. När man ser över processen måste
            det rimligen, när vi bedömer organisationen, handla om att se
            till verksamhetens bredd och omfattning. Det är viktigt att det
            är stora organisationer, att man är många och åstadkommer någonting.
            Däremot måste man fundera i lite nya banor när det gäller vad
            som är självständighet och inte. Det är de fasta strukturerna
            som är så arbetsamma. I svaret nämner man Kvinnomaktsutredningen.
            Kvinnor dubbelarbetar. Det är det som är så hopplöst. Det går
            inte att få moderna kvinnor att ha dubbelarbete i politiken också,
            att sitta på två möten när de kan sitta på ett. De vill se till
            att saker och ting görs mer effektivt.
          </note>
          <note>
            Det har varit en ledstjärna för oss i arbetet. Vi har tagit bort
            alla regler som inte behövs, men det finns en fast struktur för
            hur beslutsfattande skall gå till.
          </note>
          <note>
            Det finns en nationell styrelse, och det finns en ordning för
            hur saker och ting skall gå till. Men detta ser inte ut som de
            traditionella reglerna.
          </note>
          <note>
            Vi har valt - det är det som är poängen, och det är det som jag
            är så rädd att man låser fast - att säga att den som vill jobba
            i en vanlig förening lokalt får göra det och att den som inte
            vill inte behöver göra det.
          </note>
          <note>
            Det viktiga är att man arbetar politiskt, att man rekryterar
            nya och att man jobbar med utbildningen.
          </note>
          <note>
            Det är t.o.m. så öppet att en och annan karl slinker in på mötena,
            och vi tycker att det är ganska bra och utesluter dem inte. Det
            finns en fast struktur.
          </note>
          <note>
            Jag är väldigt rädd för de organisatoriska låsningarna. Jag hoppas
            att den prövning som sker handlar mer om att se till resultaten,
            bredden och volymen på verksamheten. Det är klart att man inte
            kan ge lika mycket pengar till 200 personer som till 50 000. Det
            begriper även jag. Det vore dessutom orimligt. Men man får inte
            låsa sig vid detta med juridiska personer och sådant, därför att
            då är risken stor att det blir helt fel.
          </note>
          <note type="speaker">
            Anf. 50 Statsrådet ULRICA MESSING (s):
          </note>
          <note>
            Fru talman! Jag delar uppfattningen att vi självklart skall se
            till resultaten och till bredden. Men jag tror att kvinnor ibland
            behöver gå på två möten i stället för ett. Om man träffas i en
            kvinnoklubb och i ett kvinnligt nätverk betyder det att det blir
            två möten.
          </note>
          <note>
            Jag tror att det fortfarande finns en poäng i att kvinnor ibland
            träffas för att stötta kvinnor. Vi är ju inte en majoritet. Jag
            är övertygad om att man kan göra både-och. Jag är säker på att
            Beatrice Ask inte har någon annan uppfattning.
          </note>
          <note>
            Stödet skall vara så brett som möjligt för att fånga de nya strömningar
            och de nya sätt att organisera sig som finns i vårt samhälle i
            dag och som ibland är en följd av att vi ändå har kommit någonstans
            med vårt jämställdhetsarbete. Jag tycker att reglerna skall vara
            sådana att de bejakar den utvecklingen i stället för att de förhindrar
            den.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1998/99:312 om dopning och EU
          </note>
          <note type="speaker">
            Anf. 51 Statsrådet ULRICA MESSING (s):
          </note>
          <note>
            Fru talman! Birgitta Sellén har frågat om jag ämnar ta initiativ
            till en diskussion om dopningsproblematiken vid ett kommande informellt
            möte i Tyskland med idrottsministrar inom EU. Vidare frågar
          </note>
          <note>
            Birgitta Sellén vilka åtgärder jag är redo att vidta för att
            alla medlemsländer tillsammans skall vidta åtgärder i kampen mot
            dopning.
          </note>
          <note>
            Arbetet för att motverka användandet av dopningsmedel är viktigt
            inte minst ur folkhälsosynpunkt. Det är bl.a. mot den bakgrunden
            som riksdagen nyligen beslutat att bifalla regeringens proposition
            (prop. 1998/99:3) om att skärpa lagen om förbud mot vissa dopningsmedel.
            Genom att kriminalisera även bruket av de medel som täcks av dopningslagen
            ges ett tydligt besked om samhällets syn på dessa frågor. Den
            svenska modellen med en generell lagstiftning mot dopning skiljer
            sig från den modell som flera andra länder har valt, med en särskild
            lag riktad mot dopning inom idrotten. Det är min uppfattning att
            vi genom den generella lagstiftningen når ett bättre resultat
            inte minst ur ett folkhälsoperspektiv samt att vi tydligt visar
            att dopning är en fråga för hela samhället, inte bara för idrottsrörelsen.
          </note>
          <note>
            Svensk idrottsrörelse bedriver sedan lång tid tillbaka ett framgångsrikt
            arbete mot dopning inom den organiserade idrotten. Det finns en
            bred förankring för detta arbete som en viktig del av idrottens
            etik och känsla för rent spel. Genom den svenska idrottsrörelsens
            starka engagemang i antidopningsarbetet har också Sverige en samlad,
            stark och gemensam uppfattning på såväl politisk som idrottslig
            nivå. Det underlättar för Sverige att aktivt verka för ett förstärkt
            internationellt arbete på detta område.
          </note>
          <note>
            Sverige ratificerade Europarådets konvention mot dopning inom
            idrotten redan år 1990. Vi deltar aktivt i konventionens övervakningskommitté
            och har under senare år även lyft fram folkhälsoperspektivet på
            bruket av dopningsmedel. År 1998 anslöt sig Sverige på inbjudan
            från övriga medlemsländer till samarbetet i The International
            Anti-Doping Arrangement (IA-
          </note>
          <note>
            DA) som är en sammanslutning av ledande nationer i kampen mot
            dopning inom idrotten internationellt.
          </note>
          <note>
            Just nu pågår ett intensivt arbete för att säkerställa en internationellt
            erkänd certifiering av provtester och den verksamhet som omgärdar
            dessa.
          </note>
          <note>
            I februari i år var jag inbjuden att tala vid den av
          </note>
          <note>
            Internationella olympiska kommittén organiserade världsdopningskonferensen
            i Schweiz. I mitt anförande lyfte jag bl.a. fram behovet av skärpt
            lagstiftning på nationell nivå som ett sätt att genom goda exempel
            nå ett bättre resultat i kampen mot dopningen såväl nationellt
            som internationellt. Jag föreslog konferensen att ett viktigt
            urvalskriterium för de länder som kandiderar till att arrangera
            olympiska spel borde vara att de skall prövas utifrån kvaliteten
            på det antidopningsarbete som det landet och dess idrottsrörelse
            bedriver. Jag har tillskrivit mina kolleger inom EU
          </note>
          <note>
            för att understryka behovet av samarbete och konkreta åtgärder
            i dessa frågor. Jag ser med stort intresse fram emot att i Tyskland
            i månadsskiftet maj/juni närmare få diskutera detta och uppföljningen
            av uttalandet från det europeiska rådets möte i Wien tillsammans
            med mina kolleger inom EU.
          </note>
          <note>
            Fru talman! Detta är några viktiga åtgärder som den svenska regeringen
            tagit initiativ till i antidopningsarbetet. Det är min uppfattning
            att ytterligare åtgärder behövs främst internationellt. Samtidigt
            måste vi säkerställa att inte onödigt dubbelarbete bedrivs. Exempelvis
            är det arbete som sker inom ramen för Europarådet av stor vikt.
            Då samtliga medlemsländer inom EU också deltar i arbetet i övervakningskommittén
            för Europarådets konvention mot dopning inom idrott är det angeläget
            att eventuella ytterligare åtgärder som kan bli aktuella tar sin
            utgångspunkt i vad som är mest effektivt och kan få störst effekt
            - detta inte enbart inom EU utan i hela
          </note>
          <note>
            Europa och i andra delar av världen. Jag kommer att målmedvetet
            arbeta mot dopning och för att nå ökad uppslutning kring förstärkta
            insatser inom ramen för internationellt samarbete.
          </note>
          <note>
            Låt mig avslutningsvis tillägga att det är viktigt att svensk
            idrottsrörelse fortsätter att prioritera insatser mot dopning
            inom idrotten såväl nationellt som internationellt. Regeringen
            har nyligen för riksdagen redovisat sina överväganden i denna
            fråga i propositionen En idrottspolitik för 2000-talet (prop.
          </note>
          <note>
            1998/99:107). Jag kommer således även fortsättningsvis att följa
            arbetet mot dopning nära och verka för att såväl sprida kunskap
            internationellt om våra erfarenheter i Sverige som ta de initiativ
            som kan komma att bli nödvändiga.
          </note>
          <note type="speaker">
            Anf. 52 BIRGITTA SELLÉN (c):
          </note>
          <note>
            Fru talman! Tack för ett mycket engagerat svar, idrottsminister
            Ulrica Messing. Det är bra att idrottsministern ser allvarligt
            på dopningen. Det är också bra att Sverige har skärpt lagen om
            förbud mot vissa dopningsmedel.
          </note>
          <note>
            Minister Messing påpekar också att hela samhället har ett ansvar,
            och jag håller fullständigt med om att det är oerhört viktigt
            att vi präntar in det i allas medvetande. Även det beslut om kriminalisering
            som nu har kommit känns mycket viktigt. Det kanske kan verka avskräckande
            för ungdomar som eventuellt vill pröva. När de ser att det är
            kriminaliserat kanske de inte tycker att det är värt att pröva.
          </note>
          <note>
            Ministern pratar lite grann om kontrollen. Jag undrar om idrottsministern
            är redo att kräva en kontroll av alla deltagare i en tävling.
            Det gjorde man t.ex. i en cykeltävling i Italien för någon vecka
            sedan, och där uppmärksammades två som var dopade och som blev
            avstängda.
          </note>
          <note>
            Dessutom funderar jag i de här banorna: Hur är det med träningen?
            Kommer idrottsministern att arbeta för att man gör kontroller
            vid träningstillfällena också och inte bara vid tävlingarna?
          </note>
          <note>
            Jag är givetvis också intresserad av hur det är med amatörerna.
            I dag är det bara 25 % av amatörerna som man gör kontroller på,
            medan det är 75 % av elitidrottsmännen. Jag undrar om idrottsministern
            kommer att uppmärksamma det.
          </note>
          <note>
            Elitidrottarna har väldigt höga krav på sig själva, och det är
            kanske av den anledningen som en del faller för frestelsen att
            dopa sig. Men det kan också vara så att en del idrottsmän dopar
            sig omedvetet, därför att läkemedelslistorna inte är lika i olika
            länder. I en del länder är läkemedel tillåtna som inte är det
            i andra länder, och då kan man åka dit på grund av att man inte
            visste om det.
          </note>
          <note>
            Jag undrar om idrottsministern kommer att arbeta för att alla
            medlemsländer inom EU - naturligtvis helst i alla länder i hela
            världen, men nu har jag frågat om EU - skall ha gemensamma bestämmelser
            om vilka läkemedel som är tillåtna och ha en gemensam lista.
          </note>
          <note type="speaker">
            Anf. 53 Statsrådet ULRICA MESSING (s):
          </note>
          <note>
            Fru talman! På den konferens som jag deltog i, vilken IOK organiserade,
            diskuterade vi just möjligheten att lista de olika preparat som
            innehåller olika former av dopningsmedel. Jag tror att det är
            väldigt viktigt att detta sker.
          </note>
          <note>
            Det finns i dag synpunkter på hur detaljerad en sådan lista skall
            vara. Flera har önskat att listan inte skall vara alltför omfattande
            så att den försvårar arbetet. Jag är av den uppfattningen att
            listan skall vara så omfattande som den behöver vara för att rymma
            alla de preparat som i dag faller inom de regelverk som finns
            här i Sverige.
          </note>
          <note>
            I dag är arbetet uppdelat så att det är idrottsrörelsen själv
            som ansvarar för de kontroller som görs både vid träning och vid
            tävling. När man tittar på vilka specialförbund som är mest effektiva
            när det gäller att utföra kontrollerna märker man att det varierar
            väldigt mycket mellan de olika förbunden. I dag är t.ex. Friidrottsförbundet
            och Cykelförbundet två av de förbund som är mest aktiva när det
            gäller att ta prover vid både träning och tävling. Jag tycker
            att vi skall börja i den ändan att vi skall se till att fler förbund
            blir lika aktiva och att proven görs väldigt tillfälligt och sporadiskt,
            så att man kan få ett säkert urval av de personer som tränar.
            Det gäller både elitidrottsmän och -kvinnor men också många andra.
          </note>
          <note>
            Jag tror också att det är oerhört viktigt att vi utbildar och
            informerar många av de ideella ledare som dagligen möter unga
            människor. Vi har ibland en förmåga att förknippa dopningsproblematiken
            med vissa idrotter, där det är så tydligt och påtagligt att man
            tjänar på att växa snabbt och snabbt få en extra styrka. Det får
            inte missleda oss att tro att man missbrukar dopningspreparat
            bara inom speciella idrotter, utan vi kan se spår av dopning inom
            alla idrotter där lusten att vinna eller att bli lite snabbare
            styr över förnuftet. Det är därför viktigt att se till att de
            ideella ledarna blir observanta och att de i sin tur blir förebilder
            för de unga som är aktiva inom idrotten i dag så att ingen frestas
            till att prova dopningspreparat, oavsett på vilken nivå det är.
          </note>
          <note>
            I den mån jag kan samarbeta med idrottsrörelsen genom opinionsbildning,
            genom att tala på konferenser och genom att få fler att vara aktiva
            nationellt skall jag göra det, men jag skall också fortsätta att
            driva frågorna på Europanivå och internationellt.
          </note>
          <note>
            Jag har bl.a. skrivit ett brev till mina kolleger i
          </note>
          <note>
            Norden, och vi är överens om att här i Sverige nästa vår genomföra
            en nordisk ministerkonferens om just dopning. Vi vill öka trycket
            på resten av regeringarna i Europa och övriga världen att också
            ta sitt ansvar i dopningsfrågorna, så att idrottsrörelsen hela
            tiden är beredd att komma efter och skärpa kraven och reglerna
            för att t.ex. få stå värd för stora evenemang. Jag tror att det
            kan bli en positiv tävlan i att se till att dopningsfrågorna blir
            ett gemensamt problem så att vi kan hitta gemensamma lösningar
            internationellt på frågan.
          </note>
          <note type="speaker">
            Anf. 54 BIRGITTA SELLÉN (c):
          </note>
          <note>
            Fru talman! Det känns tillfredsställande, för de som tävlar måste
            ju få tävla på lika villkor. Därför är det viktigt att den här
            typen av regler införs.
          </note>
          <note>
            I svaret nämnde ministern att det finns en övervakningskommitté.
            Det skulle vara väldigt intressant att veta vilka denna kommittés
            mål är. Personligen hoppas jag att det är en nollvision som det
            handlar om.
          </note>
          <note>
            Jag vill också ställa en fråga när det gäller detta med stora
            tävlingar. Ministern sade att hon hade lyft frågan om vilka som
            skall få anordna de olympiska spelen. Det skulle vara väldigt
            intressant att veta hur reaktionen blev.
          </note>
          <note>
            Det är också en annan fråga som jag funderar lite grann över.
            I slutet av svaret säger ministern: Jag kommer således även fortsättningsvis
            att följa arbetet mot dopning nära och verka för att sprida kunskap
            internationellt om våra erfarenheter i Sverige.
          </note>
          <note>
            Strax före jul fattade vi beslut om proposition
          </note>
          <note>
            1998/99:3 om kriminalisering, där det stod om Dopingjouren i
            Huddinge. Där stod det t.ex. att regeringen finner mot bakgrund
            av det som är beskrivet inte tillräckliga skäl för att Dopingjouren
            skall stödjas ekonomiskt av staten. När jag hör idrottsministerns
            engagemang i dopningsfrågorna undrar jag hur hon kan ställa sig
            bakom ett sådant uttalande.
          </note>
          <note type="speaker">
            Anf. 55 Statsrådet ULRICA MESSING (s):
          </note>
          <note>
            Fru talman! Dopingjouren är och har varit en mycket viktig del
            av vårt arbete mot dopning, framför allt som informationskanal
            för att sprida kunskap om effekterna av preparat, om vilka preparat
            som finns på marknaden och för att ge fler av oss som är aktiva
            i arbetet mot dopning nya verktyg. Jag är övertygad om att det
            är oerhört viktigt att deras arbete och den kunskap som de har
            i dag skall fortsätta. Jag är dessutom övertygad om att deras
            kompetens och deras sätt att arbeta måste spridas till fler platser
            i vårt land.
          </note>
          <note>
            Där är vi inte ännu i dag. Tills vi har kommit dithän får vi
            se till att Dopingjouren på något sätt får det stöd den behöver
            för att kunna bedriva sitt arbete vidare. Jag kommer att arbeta
            så mycket jag orkar och förmår för att få fler landsting att ta
            efter deras sätt att organisera sig, därför att jag är av den
            uppfattningen att det är oerhört viktigt att fler bedriver samma
            typ av arbete.
          </note>
          <note>
            Vilka reaktioner fick jag då från andra länder när jag framförde
            mina önskemål om hårdare krav när det gäller antidopningsarbete
            för att stå värd för olika tävlingar? Ja, ärligt skulle jag vilja
            säga att de var blandade. Från IOK kom det i stort sett inga reaktioner.
            Däremot fick jag en del positiva reaktioner från ministerkolleger
            från bl.a. England, Danmark, Norge och Australien. Man sade att
            det är oerhört angeläget att ta ett politiskt initiativ i kampen
            mot dopning.
          </note>
          <note>
            Detta är inte bara ett problem för den organiserade idrotten,
            men det finns där. Vi vet att idrottsmän och idrottskvinnor är
            viktiga förebilder för många barn och ungdomar runt om i alla
            länder. Genom att ta ett politiskt initiativ till samarbete med
            idrottsrörelsen kan vi också komma längre i arbetet.
          </note>
          <note>
            Jag utgår från att den diskussion som påbörjades med anledning
            av mitt förslag kommer att fortsätta kanske redan på ministermötet
            nu vid månadsskiftet, om inte annat så vid nästa träff med idrottsministrarna,
            eftersom just dopningsfrågan är en så viktig fråga och det finns
            en vilja på politisk nivå att gå längre än vad man gjort tidigare.
          </note>
          <note type="speaker">
            Anf. 56 BIRGITTA SELLÉN (c):
          </note>
          <note>
            Fru talman! Det var detta med kommitténs mål som jag inte fick
            något svar på.
          </note>
          <note>
            I övrigt känns det som att något kommer att hända. Jag kommer
            med glädje att följa idrottsministerns möte senare i vår. Jag
            tror att jag kan säga "med glädje", eftersom jag känner att idrottsministern
            är så engagerad i denna fråga. Från svenskt håll känns det som
            att man kan följa frågan med glädje.
          </note>
          <note type="speaker">
            Anf. 57 Statsrådet ULRICA MESSING (s):
          </note>
          <note>
            Fru talman! Mycket kort: Jag tackar för stödet och ser fram emot
            att kunna samarbeta över partigränserna i denna fråga som är så
            oerhört viktig, inte bara för idrotten utan för hela samhället.
          </note>
          <note>
            När det gäller de mål som jag har ställt upp är det nollvisionen
            som är målet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.27 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § Svar på interpellation 1998/99:281 om fastighetsskatten
          </note>
          <note>
            Anf. 58 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Fredrik Graf har frågat mig vilka åtgärder jag
            är beredd att vidta för att sänka fastighetsskatten, vilken långsiktig
            strategi regeringen har när det gäller fastighetsbeskattningen
            samt vilka åtgärder regeringen avser att vidta för att skapa rimliga
            och förutsägbara reavinstskatteregler för dem som säljer fastigheter
            som ägts under lång tid.
          </note>
          <note>
            Regeringen och Centerpartiet ingick i maj 1998 en långsiktig
            överenskommelse om att fastighetsskatten även i framtiden skall
            vara en integrerad del av kapitalinkomstbeskattningen och att
            ett skatteuttag på
          </note>
          <note>
            1,5 % är en rimlig nivå som bör gälla även på sikt.
          </note>
          <note>
            Regeringen har därefter inlett samtal med övriga riksdagspartier
            om skattepolitikens framtida inriktning. Regeringens ståndpunkt
            är att eventuella skattesänkningar i första hand bör inriktas
            mot låg- och medelinkomsttagare i form av sänkt inkomstskatt,
            men även andra åtgärder kan bli aktuella. Övriga riksdagspartier
            har naturligtvis full frihet att föreslå egna prioriteringar,
            och regeringen kommer att lyssna till de argument och synpunkter
            som förs fram och väga de olika alternativen mot varandra.
          </note>
          <note>
            I fråga om den långsiktiga strategin för fastighetsbeskattningen
            i övrigt vill jag avvakta resultatet av
          </note>
          <note>
            Fastighetsbeskattningskommitténs arbete som planeras bli avslutat
            under år 1999. Jag kan i sammanhanget erinra om att kommittén
            i ett delbetänkande före sommaren kommer att ta upp frågan om
            särskilda regler för uttaget av fastighetsskatt i vissa attraktiva
            områden.
          </note>
          <note>
            Vad gäller fastigheter som innehafts under lång tid kan jag hänvisa
            till vårpropositionen där regeringen aviserat att stickåret 1952
            skall ersättas av ett senare år. En sådan åtgärd kommer att innebära
            betydande förenklingar både för enskilda och för myndigheterna.
            Jag är medveten om att det finns ett behov av att få ett besked
            i denna fråga, och jag avser därför att så snart som möjligt återkomma
            med ett förslag.
          </note>
          <note type="speaker">
            Anf. 59 CARL FREDRIK GRAF (m):
          </note>
          <note>
            Fru talman! Först vill jag tacka finansministern för att han
            gör sig besväret att komma hit i kväll och debattera fastighetsskatt.
            Jag är glad att han är här.
          </note>
          <note>
            Fastighetsskatten är nämligen ett mycket angeläget ämne för många
            medborgare i landet. Jag hoppas att vi skall få en bra debatt
            om den.
          </note>
          <note>
            Min fråga avsåg att i någon mån försöka klarlägga regeringens
            strategi. Av svaret framgår att finansministern vill avvakta med
            den långsiktiga strategin. Det är ett svar som vi här i riksdagen
            tyvärr har måst vänja oss vid under lång tid när det gäller flera
            skattefrågor. Jag har anledning att beklaga det.
          </note>
          <note>
            Inom fastighetsbeskattningen ryms en rad områden. Vi har skattesatsen,
            taxeringsförfarandet, omräkningstalen, reavinstreglerna och reglerna
            kring sambeskattning och förmögenhetsskatt. Alla dessa fem områden
            har betydelse när man skall bedöma utfallet av fastighetsskatten.
          </note>
          <note>
            En första följdfråga som jag tycker mig ha anledning att ställa
            till finansministern är: Tycker finansministern att nuvarande
            skattekostnader för fastighetsägarna är rimliga, totalt sett?
            Kan möjligen de eventuella sänkningar som föreslås på vissa områden
            leda till höjningar på andra områden, eller är finansministern
            beredd att jobba för ett successivt sänkt skatteuttag? Det framgår
            i någon mån av svaret att
          </note>
          <note>
            1,5 % är den nivå som regeringen och Centerpartiet har kommit
            överens om och att den skall gälla på lång sikt. Är det beskedet,
            att fastighetsskatten är konstant? Jag vill gärna ha en bekräftelse
            på det.
          </note>
          <note>
            I dagens tidning står att läsa att det kommer ett delbetänkande
            som kan komma att innehålla inslag av inkomstrelaterad fastighetsskatt.
            Det skulle vara intressant att höra om finansministerns syn på
            det. Är det en utveckling som man kan tänka sig framöver?
          </note>
          <note>
            Moderaterna har lagt fram klara och tydliga förslag som innebär
            en successivt sänkt fastighetsskatt, först till 1,2 %, sedan till
            1,1 % och slutligen 1,0 %.
          </note>
          <note>
            Halva markvärdet skall ligga till grund för taxeringen.
          </note>
          <note>
            Det innebär en förutsägbarhet, så att fastighetsägarna kan planera
            sin ekonomi och sitt boende.
          </note>
          <note>
            Finansministern säger i sitt svar att han är intresserad av att
            lyssna på argument och synpunkter. Mina argument och synpunkter
            på de fem områden jag har nämnt framgår. Jag vill ha belyst hur
            finansministern ser på dem. Det är olyckligt att vi nu i över
            ett års tid har fått vänta på besked, särskilt när det gäller
            reavinstreglerna. Nu säger finansministern i svaret att ett förslag
            skall komma snart. Skall jag tolka det som att
          </note>
          <note>
            "snart" är före budgetpropositionen i september?
          </note>
          <note>
            Eller skall förslaget komma i september? Det innebär lagstiftning
            i riksdagen i december och sedan ikraftträdande den 1 januari.
            Då har fastighetsägarna ett par tre veckor på sig att disponera
            efter de nya regler som kan komma att gälla. Det finns flera återstående
            frågor som vi har anledning att diskutera. Jag hoppas att finansministern
            tar replik på mitt inlägg och inte sitter kvar i stolen, som han
            gjorde förra gången när vi träffades i kammaren. Då blir interpellationsdebatterna
            bara appeller, först från finansministern och sedan från mig.
            Det är inte därför vi har en kammare här i riksdagen. Syftet är
            att vi skall ha en debatt.
          </note>
          <note>
            Anf. 60 Finansministern BOSSE RING-
          </note>
          <note>
            HOLM (s):
          </note>
          <note>
            Fru talman! Interpellanten skall bli bönhörd på den sista punkten.
            Det finns två förhållningssätt till den här typen av interpellationer
            och frågor. Jag har valt det första, att hänvisa till pågående
            utredningsarbete och samtal mellan partierna kring skattepolitiken.
            Det är en rimlig hänvisning. Om jag i stället hade valt den andra
            metoden, att slå fast mycket bestämda slutsatser på ett stort
            antal områden, hade det varit ganska onödigt att tillsätta Fastighetsbeskattningskommittén
            och kalla partierna till samtal. Interpellanten får själv ta ställning
            till förhållningssättet.
          </note>
          <note>
            Jag lyssnar gärna till argument och synpunkter, både från interpellanten
            och andra. Då är det också motiverat att avvakta resultatet av
            exempelvis Fastighetsbeskattningskommitténs arbete innan man bestämmer
            sig definitivt på olika punkter. Om jag hade valt det andra förhållningssättet
            hade interpellanten kunnat använda motsatt argumentation.
          </note>
          <note type="speaker">
            Anf. 61 CARL FREDRIK GRAF (m):
          </note>
          <note>
            Fru talman! Jag begär inte att finansministern skall lämna några
            slutliga och definitiva synpunkter i riksdagens kammare. Men det
            är många människor som just nu är oroade över sin ekonomiska situation.
          </note>
          <note>
            Jag får själv frågor: Hur bedömer du att det skall bli med sambeskattningen
            och fastighetsskatten framöver? Vågar jag köpa ett hus i Stockholmsområdet,
            där priserna är på väg uppåt? Hur blir det med omräkningstalen?
            De frågor jag får förmedlar jag delvis vidare till finansministern.
          </note>
          <note>
            De som frågar inser att det är finansministern som sitter på
            regeringsmakten. Han är den som ytterst skall lägga fram förslag
            till riksdagen. Då kan man i varje fall antydningsvis diskutera
            hur man tycker och tänker. Sedan kan man på slutet säga att man
            förbehåller sig rätten att återkomma med definitiva synpunkter
            i ett senare skede. Men att inte lägga fram någon enda synpunkt
            på det totala skatteuttaget, sambeskattningen eller förmögenhetsbeskattning
            eller ifall skattekostnaden för fastighetsägarna i dag ligger
            på en rimligt avvägd nivå, tror jag att många medborgare uppfattar
            som ett svaghetstecken. De uppfattar det som att finansministern
            inte vågar eller vill ta den debatten. Jag beklagar om det var
            allt finansministern hade att komma med.
          </note>
          <note>
            Eftersom finansministern har sagt att han är beredd att lyssna
            vill jag upprepa följande synpunkter.
          </note>
          <note>
            Det är viktigt för många människor att förmögenhetsskatten slopas,
            inte minst mot bakgrund av att det stora flertalet av de 520 000
            människor som betalar förmögenhetsskatt gör det på grund av att
            deras fastigheter har höga taxeringsvärden. I ett första steg
            är det naturligt att avskaffa sambeskattningen och höja grundavdraget
            för förmögenhetsskatt.
          </note>
          <note>
            Det är också viktigt att vi får besked när det gäller reavinstreglerna.
            Det måste komma väldigt snart. En fastighetsinvestering är förmodligen
            den största investering som en privatperson gör i sitt liv. Att
            leva under osäkerhet under så lång tid är inte rimligt i den typ
            av samhälle som vi lever i.
          </note>
          <note>
            Omräkningstalen kommer att explodera år 2001
          </note>
          <note>
            om ingenting händer. Där gäller det också att finansministern
            lämnar ett besked.
          </note>
          <note>
            Fru talman! Det är med lätt besvikelse som jag konstaterar att
            detta inte tycks leda någon vart. Samtidigt ger finansministern
            oss moderater möjlighet att föra fram våra åsikter i opinionsbildningen.
            Då tvingas vi konstatera att finansministern inte har några. Det
            kan knappast vara en fördel i debatten, om man är en ledande politiker,
            att hamna i en sådan situation. Jag beklagar den utvecklingen,
            fru talman.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1998/99:284 om reklamskatten
          </note>
          <note>
            Anf. 62 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Anne-Katrine Dunker har frågat mig när regeringen
            ämnar lägga fram förslag om att reklamskatten slopas.
          </note>
          <note>
            1996 års reklamskatteutredning föreslog i sitt betänkande SOU
            1997:53 ett avskaffande av reklamskatten. Utredningen gjorde i
            sitt betänkande en noggrann genomgång av de problem som föreligger
            beträffande reklambeskattningen. Utredningens uppfattning var
            att det saknas förutsättningar att komma till rätta med de under
            lång tid påtalade bristerna i reklambeskattningen. Man ansåg att
            det inte går att åstadkomma en generell och konkurrensneutral
            skatt på reklam annat än till priset av en reglering som inte
            är godtagbar från tillämpnings- och kontrollsynpunkt.
          </note>
          <note>
            Nästan samtliga remissinstanser tillstyrkte utredningens förslag
            att avskaffa reklamskatten.
          </note>
          <note>
            Regeringen uttalade i proposition 1997/98:150 att man anser att
            reklamskatten bör avskaffas. Regeringen konstaterade dock att
            det vid detta tillfälle saknades förutsättningar att finansiera
            ett totalt avskaffande av reklamskatten. Eftersom regeringen ansåg
            att det förelåg särskilt allvarliga problem när det gällde beskattningen
            av reklamtrycksaker föreslogs ett avskaffande av reklamskatten
            i denna del. Reklamskatten på reklamtrycksaker avskaffades den
            1 januari 1999.
          </note>
          <note>
            Regeringens anser fortfarande att hela reklamskatten bör avskaffas.
            Det är dock inte möjligt att nu säga när förutsättningar för finansiering
            av ett sådant avskaffande kan komma att föreligga.
          </note>
          <note type="speaker">
            Anf. 63 ANNE-KATRINE DUNKER (m):
          </note>
          <note>
            Fru talman! Jag får tacka ministern för svaret. Jag känner mig
            inte riktigt tillfreds med det svar jag har fått, eftersom det
            inte inger något hopp om förändring. Det är en förändring som
            inte bara jag utan också alla s.k. gratistidningar som vi har
            runtom i vårt land hade hoppats på.
          </note>
          <note>
            I finansministerns första tal här i kammaren sade han att han
            ansåg att den öppna arbetslösheten måste ned. Det tror jag att
            alla är ense om. Vidare har ministern sagt att man därför är beredd
            att pröva nya insatser. Det är bra, och vi ser fram emot att regeringen
            verkligen tar nya tag och provar alla tänkbara insatser, inte
            minst för att stödja små och medelstora företags möjligheter att
            både starta, leva och utvecklas.
          </note>
          <note>
            För alla företag är marknadsföring betydelsefull både för utveckling
            och konkurrenskraft. Reklam är ett drivmedel som skall sätta fart
            på hjulen i ekonomin, säger t.ex. chefredaktör Östen Johansson.
            Men marknadsföring innebär också tunga kostnader för företagen
            - inte minst för små och medelstora företag. Den reklamskatt på
            11 % som infördes 1972
          </note>
          <note>
            borde enligt så gott som alla berörda tas bort, eftersom den
            är både orättvis och omodern och ökar kostnaden för företagen.
          </note>
          <note>
            Fru talman! Jag skulle vilja fråga om ministern inte håller med
            om att reklamskatten är förlegad och gör mer skada än nytta, och
            att den därför också genast bör tas bort.
          </note>
          <note>
            När den infördes 1972 hette det i propositionen och i skatteutskottets
            betänkande att syftet främst var att finansiera ett utökat stöd
            åt dagspressen. Några tidningar skall alltså ge stöd åt andra
            tidningar. Redan då avstyrkte alla remissinstanserna.
          </note>
          <note>
            Reklamskatt finns inte heller i något av de övriga medlemsländerna,
            varför den också snedvrider konkurrensen mellan våra svenska företag
            och övriga medlemsländers.
          </note>
          <note>
            Regler och skillnader är så hårfina, vilket gör dem snåriga och
            oförklarliga. Därtill straffar skatten tillväxten.
          </note>
          <note>
            I svaret påpekar ministern att regeringen ansåg att beskattningen
            av reklamtrycksaker var särskilt allvarlig, varför den skatten
            avskaffades den 1 januari i år. Gott så, men tyvärr missgynnar
            även den kvarvarande skatten små och medelstora företag, eftersom
            det är just gratistidningar eller annonsblad som många av de små
            och medelstora företagen använder sig av för sin marknadsföring.
            Då höjs automatiskt deras kostnader med 11 %, eftersom reklamskatten
            finns.
          </note>
          <note>
            Onödiga skatter skall inte straffa våra mindre företag. En liten
            hantverkare eller tillverkare i Sandviken trycker sällan eller
            aldrig upp reklamtrycksaker som de stora affärskedjorna, utan
            använder sig av annonsbladen.
          </note>
          <note>
            Alla vill ha bort reklamskatten - även regeringen, enligt svaret.
            TV, radio och Internet betalar ingen reklamskatt, och man kan
            undgå skatten genom att gå via utlandet. Men trots det anser regeringen
            att skatten inte kan slopas nu på grund av att det inte finns
            finansiellt utrymme. Man kan inte heller säga när det kan ske.
          </note>
          <note>
            Det fanns förslag till hur ett borttagande skulle finansieras
            redan förra gången man debatterade denna fråga - i början på 1990-talet.
            Konkurrensverket svarade 1994 på en fråga om reklamskatten för
            tidningar att en viktig förutsättning för att konkurrenslösningar
            skall bli ett medel för ökad effektivitet är att lika spelregler
            gäller för aktörerna på en marknad.
          </note>
          <note>
            Konkurrensverket fann det vidare från en konkurrenssynpunkt angeläget
            att frågan om mervärdes- och reklambeskattningar av olika kategorier
            av tidningar skulle lösas utan ytterligare tidsutdräkt.
          </note>
          <note>
            Detta skriver man 1994, och nu skriver vi 1999.
          </note>
          <note>
            Anser då inte ministern att skatten är både orättvis och konkurrenshämmande,
            och att det verkligen är på tiden att vi tar bort en skatt som
            redan när den infördes missgynnade vissa tidningar och tidskrifter?
          </note>
          <note>
            Anf. 64 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I mitt svar till Anne-Katrine Dunker säger jag mycket
            tydligt att regeringen anser att reklamskatten bör slopas men
            att det saknas finansiering för ett sådant förslag i dagsläget.
            Jag tycker att det är ett mycket tydligt svar.
          </note>
          <note>
            Jag blir något förbryllad när jag hör Anne-Katrine
          </note>
          <note>
            Dunker uttala sig om skatten på reklamtrycksaker.
          </note>
          <note>
            Det ger snarast ett intryck av att hon tycker att denna skatt
            borde ha varit kvar, eftersom kvarvarande reklamskatt snedvrider
            konkurrensen. Jag tycker att det är märkligt om hennes uppfattning
            är att det var fel att man tog bort reklamskatten på en del av
            området.
          </note>
          <note type="speaker">
            Anf. 65 ANNE-KATRINE DUNKER (m):
          </note>
          <note>
            Fru talman! Nej, jag sade faktiskt att jag tyckte att det var
            gott så. Men små och medelstora företag använder sig inte så ofta
            av reklamtrycksaker. Det är de stora affärskedjorna som använder
            sig av det. För många av dessa små och medelstora företag är det
            informationen i annonsbladen som är viktig. Som jag sade använder
            sig den lille hantverkaren och den enskilde tillverkaren i en
            liten kommun som Sandviken, varifrån jag kommer, av ett annonsblad.
            Det är oerhört viktigt för dem att kunna använda sig av den typen
            av marknadsföring.
          </note>
          <note>
            Därtill är det viktigt att vi har denna typ av mångfald och att
            vi har flera olika tidningar. Som det nu är har dagstidningarna
            en förmån, för de betalar en betydligt lägre skatt än vad annonstidningarna
            gör.
          </note>
          <note>
            Det finns i Sverige i dag ungefär 300 gratistidningar, där man
            kan få denna typ av information. Där ges också samhällsinformation,
            som är viktig.
          </note>
          <note>
            Grafiska fackförbundet har räknat på detta och fått fram att
            det kan röra sig om mellan 1 000 och 1 500
          </note>
          <note>
            arbetstillfällen inom tryckindustrin, vilket är viktigt när det
            gäller att få ned arbetslösheten, som finansministern tog upp
            i sitt anförande när vårpropositionen lades fram. Vi kan se att
            dessa 1 000 till 1 500 arbetstillfällen är oerhört viktiga. Därför
            ser jag det som fundamentalt att vi aktivt jobbar för att frågan
            nu skall lösas. Dessa tidningar kan inte vänta längre.
          </note>
          <note>
            Jag frågar återigen finansministern om han inte tycker att det
            är orättvist att ha en skatt som alla remissinstanser redan 1972
            menade inte skulle komma till. Sedan har också i den senaste omgången
            de flesta remissinstanser sagt nej. Och regeringen säger att ja,
            den är förlegad men vi kan inte ta bort den just nu.
          </note>
          <note>
            Man måste hitta en möjlighet för de här annonsbladen att överleva,
            och vi måste hitta en möjlighet för våra små och medelstora företag
            att kunna annonsera i dem.
          </note>
          <note type="speaker">
            Anf. 66 CARL FREDRIK GRAF (m):
          </note>
          <note>
            Fru talman! Anne-Katrine Dunker har ju redogjort för motiven
            till att reklamskatten bör avskaffas. Och i det här fallet, fru
            talman, är finansministern tydlig.
          </note>
          <note>
            Han tycker att reklamskatten bör avskaffas, precis som en utredning
            som presenterades för ett par år sedan också tyckte.
          </note>
          <note>
            Då är frågan: Vilka signaler sänder det ut om en regerings trovärdighet
            om man för en gångs skull har en uppfattning men inte har kraften
            att genomföra den? I de andra fallen, som vi diskuterade i samband
            med den förra interpellationen, har ju inte regeringen någon uppfattning.
            Då är det inte så konstigt att man inte genomför något. Men här
            har man en uppfattning.
          </note>
          <note>
            Min bedömning, fru talman, är att detta sänder ut signaler om
            osäkerhet och tvehågsenhet trots att man orkat med att vara tydlig
            och ha en åsikt. Hur bedömer finansministern detta? Kommer hans
            trovärdighet att öka eller minska med den här typen av långdragen
            tvehågsenhet?
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1998/99:286 om hushållsnära tjänster
          </note>
          <note>
            Anf. 67 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Marietta de Pourbaix-Lundin har frågat mig om jag
            och regeringen avser att ta initiativ till att frågan om hushållsnära
            tjänster kommer upp i de pågående skattesamtalen mellan de olika
            politiska partierna, vilka åtgärder jag avser att vidta för att
          </note>
          <note>
            Sverige skall kunna delta i försöket med sänkt mervärdesskatt
            för arbetsintensiva tjänster, vilka tjänster en eventuell ansökan
            från Sveriges sida skall innehålla och om regeringen kommer att
            tillstyrka en framställan från Stockholms stad om en försöksverksamhet
            med lägre beskattning av hushållsnära tjänster.
          </note>
          <note>
            Jag har i tidigare interpellationssvar angivit att regeringen
            kommer att ha en öppen attityd till, och lyssna på, alla förslag
            som syftar till att stärka tillväxten och sysselsättningen. Frågan
            om beskattningen av hushållsnära tjänster får prövas i relation
            till andra åtgärder med liknande inriktning.
          </note>
          <note>
            Huvudlinjen från regeringens sida är brett inriktade justeringar
            av skatteuttaget på förvärvsinkomster i syfte att stimulera arbetsmarknadsdeltagande,
            arbetsutbud, sysselsättning och utbildning och där det - när det
            föreligger ett offentligt-finansiellt utrymme -
          </note>
          <note>
            gäller att reducera såväl genomsnittsskatter som marginalskatter
            med tyngdpunkt på låg- och medelinkomsttagare. Ambitionen är att
            åstadkomma förbättringar där skattereglerna bör vara så enkla,
            neutrala och likformiga som möjligt.
          </note>
          <note>
            Marietta de Pourbaix-Lundin frågar också vad jag skall vidta
            för åtgärder för att Sverige senast den
          </note>
          <note>
            1 september 1999 skall kunna lämna de uppgifter som krävs för
            att Sverige skall kunna delta i försöket med sänkt mervärdesskatt
            på arbetsintensiva tjänster och vilka tjänster som skall innefattas
            i Sveriges ansökan.
          </note>
          <note>
            Direktivförslaget som skall möjliggöra för länderna att delta
            i försöket har ännu inte färdigberetts i rådet.
          </note>
          <note>
            När det kan komma att antas är därför i nuläget osäkert.
          </note>
          <note>
            Tidpunkten då de länder som önskar delta i försöket senast måste
            inkomma med sina ansökningar är helt beroende av när direktivet
            antas. Länderna behöver därför för närvarande inte vidta några
            konkreta åtgärder inom detta område. Inte heller försökets omfattning
            och innehåll kan med säkerhet förutses förrän beredningen i rådet
            är klar. Det går därför inte i dag att med säkerhet säga vilka
            tjänster som länderna kan tillåtas ta med i försöksverksamheten.
          </note>
          <note>
            För min egen del känner jag en betydande tveksamhet inför att
            använda en reducering av mervärdesskattesatsen som en metod att
            öka sysselsättningen.
          </note>
          <note>
            Den budgetförsvagning som blir följden måste bedömas i relation
            till kostnader för, och effekter av, alternativa åtgärder.
          </note>
          <note>
            Marietta de Pourbaix-Lundin frågar slutligen om regeringens inställning
            till en begäran från Stockholms stad om en försöksverksamhet med
            skatt på hushållsnära tjänster. En partikamrat till interpellanten
            har tidigare ställt samma fråga och min inställning är densamma
            som i mitt svar på denna fråga. Jag ser åtminstone två omständigheter
            som gör åtgärden problematisk - förutom de allmänna invändningar
            som kan anföras. En regionalt avgränsad åtgärd skulle oundvikligen
            skapa en rad gränsdragningsproblem och är därför olämplig. En
            tillfällig försöksverksamhet skapar osäkerhet hos aktörerna på
            den aktuella marknaden. Gränsdragningsproblem och osäkerhet utgör
            i sig samhällsekonomiska effektivitetsproblem som bör undvikas.
          </note>
          <note>
            Anf. 68 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag får väl tacka finansministern för svaret på mina
            fyra frågor. Trots att det är fyra frågor och fyra svar tycker
            jag fortfarande inte att jag får någon riktig klarhet i vad en
            samlad socialdemokratisk regering egentligen tycker om hushållsnära
            tjänster. Men kanske kan den fortsatta debatten ge mig det efterlängtade
            beskedet om var regeringen står i den här frågan.
          </note>
          <note>
            När det gäller hushållsnära tjänster vet vi att efterfrågan är
            stor om bara priset är det rätta. Det visar t.ex. EU-projektet
            Humlan i Kungälv. Där var det väldigt många som efterfrågade de
            här tjänsterna. Det var helt vanliga barnfamiljer och äldre människor
            som efterfrågade tjänsterna.
          </note>
          <note>
            Det är ju inte direkt någon hemlighet att det finns en stor del
            svartarbete inom denna sektor med alla de problem som det innebär.
            Det innebär ju att finansministern och vi andra inte får in pengar.
            Det är kanske 20-40 miljarder kronor i skatteintäkter som undanhålls.
            Allt hänger inte ihop med den hushållsnära sektorn, det är jag
            medveten om, men det är väldigt stora belopp som undanhålls. De
            som jobbar svart står ju helt utanför socialförsäkringssystemet
            och andra trygghetssystem.
          </note>
          <note>
            Det visades också när Riksrevisionsverket 1998
          </note>
          <note>
            kom med en rapport om svartarbete. Där är det egentligen väldigt
            tydligt att en betydande del av svartarbetet sker just inom denna
            sektor. Varför jobbar då folk svart? Det är också ganska tydligt.
            Tre fjärdedelar av dem som svarar anger beskattningen som en förklaring
            till svartarbete, alltså att de höga skatterna är en förklaring
            till att de jobbar svart.
          </note>
          <note>
            Ett exempel på de orimliga effekterna av våra skattesystem, för
            det är ju vad det handlar om, var när statsministerkandidaten
            Jan Nygren ville ha en hushållerska för att eventuellt kunna bli
            statsminister. Då skulle han behöva 39 000 kr i månaden för att
            kunna betala det han kallade en hushållerska. Och då skulle hon
            egentligen bara få ut 7 000 kr efter skatt. 39 000
          </note>
          <note>
            kr blir 7 000 kr. Då förstår man var problemet egentligen ligger
            i Sverige. Det är de höga skatterna.
          </note>
          <note>
            Finansministern svarar på mina frågor att han skall ha en öppen
            attityd och lyssna till alla förslag när det gäller om man skall
            införa någon form av skattereduktion eller något annat för de
            hushållsnära tjänsterna. Det gäller alltså de här pågående skattesamtalen.
          </note>
          <note>
            Men får jag då ställa en rak fråga till finansministern: Anser
            finansministern att om man gör något för de hushållsnära tjänsterna
            kan det stärka tillväxten och sysselsättningen, som finansministern
            själv skriver? Finansministern säger bara att han skall ha en
            öppen attityd, men han tar inte ställning själv. Då är en rak
            fråga om finansministern anser att det här skulle stärka tillväxten
            och sysselsättningen.
          </note>
          <note>
            Sedan skulle jag också väldigt gärna vilja ha ett rakt svar på
            min sista fråga. Det gäller Stockholms stads ansökan om att på
            försök under fem års tid -
          </note>
          <note>
            och det gäller inte bara Stockholms stad utan det gäller hela
            Stockholms län - få någon form av sänkta skatter på hushållsnära
            tjänster. Hur skall jag läsa svaret? Kommer Stockholms ansökan
            att bifallas eller avslås? Är det ett ja eller ett nej till Stockholms
            ansökan? Det är faktiskt helt omöjligt att läsa ut av svaret.
          </note>
          <note>
            Jag ser fram emot att kanske faktiskt efter en hel del debatter,
            inte bara med finansministern utan också med andra ministrar,
            äntligen få ett besked om var regeringen står i den här frågan.
            För även om finansministern säger att man skall ha en öppen attityd
            och lyssna till vad andra säger sägs det ju att man i skattesamtalen
            börjar närma sig det skarpa läge där man skall börja förhandla.
            Och om man skall förhandla måste man väl ändå veta vad man själv
            vill? Annars är det ganska omöjligt att förhandla med någon annan.
          </note>
          <note>
            Anf. 69 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag uppskattar att Marietta de Pourbaix-Lundin är
            oerhört intresserad av att minska det svartarbete som kan förekomma
            och av att få in mer inkomster till samhället genom att minimera
            svartarbetet. Som jag i en tidigare interpellationsdebatt har
            framhållit är det inte så att Sverige har en mer omfattande sektor
            av svartarbete än andra länder. Det finns inget sådant här samband
            mellan vår skattenivå och omfattningen av svartarbetet.
          </note>
          <note>
            Jag tycker naturligtvis att det är viktigt både när det gäller
            hushållsnära tjänster och andra områden där det kan förväntas
            finnas svartarbete att man diskuterar vilken typ av metoder man
            kan använda sig av för att bl.a. komma till rätta med svartarbetet.
            Nu är den här frågan mer komplicerad än så. Jag har själv varit
            i
          </note>
          <note>
            Kungälv för något år sedan och tagit del av det EU-
          </note>
          <note>
            projekt som interpellanten hänvisar till. Jag upptäckte att det
            fanns en del skattemässiga konsekvenser som var långt ifrån färdigbelysta.
            När projektet sedan avslutades kunde man inte heller reda ut en
            del av de skattemässiga konsekvenserna. Men detta är inte detsamma
            som att säga att det är omöjligt att hitta någon konstruktion
            eller idé eller något uppslag som det skulle vara värt att pröva
            på det här området. Det är därför som jag har haft en öppen attityd,
            precis som interpellanten säger. Jag har sagt att jag är beredd
            att lyssna till de förslag och idéer som kan finnas om hur man
            kan göra en del av den här sektorn, som kanske har karaktären
            av svartarbete, vit. Då kan man se till att få in mer skatteinkomster
            till samhället genom att konstruera någon form av försök eller
            aktivitet. Vi får väl se i de fortsatta samtalen om den typen
            av idéer och förslag kan läggas fram för en fortsatt bedömning.
          </note>
          <note>
            Anf. 70 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! När jag fick svaret och läste det kände jag mig ungefär
            som tjurfäktaren i Disneyfilmen om tjuren Ferdinand som visas
            på julafton. Han sliter sitt hår och sina kläder och ligger på
            knä och ber att tjuren skall stånga honom, sparka honom eller
            göra någonting annat. Så känner jag mig.
          </note>
          <note>
            Jag vädjar om ett svar på frågan om vad regeringen tycker. Finansministern
            glider hela tiden. Det har de flesta gjort som har försökt svara
            på frågan. Det finns väldigt tydliga ministrar. Biträdande näringsminister
            Mona Sahlin verkar vilja det här. Jag har haft debatt också med
            henne om det här, men det räcker ju inte att en minister vill.
            Det måste ju gälla hela regeringen. Därför vädjar jag om svaret
            på frågan var regeringen står.
          </note>
          <note>
            Jag förstår fortfarande inte hur man skall kunna gå till skattesamtalen
            om man inte har en uppfattning, även om man har en öppen attityd
            och allt vad det är.
          </note>
          <note>
            Man måste ju ha en uppfattning om vad man vill. Vill man någonting?
          </note>
          <note>
            Om jag skall tolka detta sista svar positivt finner jag en antydan
            om att man vill någonting. Men jag är inte säker på att jag skall
            tolka svaret så. När det gäller Stockholms stads ansökan fick
            jag inget besked om det kommer att bli ett ja eller nej. Det vore
            bra om jag kunde få det beskedet.
          </note>
          <note>
            Finansministern räknade i sitt svar upp alla problem. Det är
            problem med momsen. Det är problem med olika förslag. Därför kan
            man inte genomföra dem. Men man måste kunna se möjligheterna i
            några förslag. Inte bara Moderaterna utan alla borgerliga partier
            har i princip ett gemensamt förslag om en 50-
          </note>
          <note>
            procentig skattereduktion för enskilda personer på upp till 25
            000 kr per år.
          </note>
          <note>
            Jag uppskattar i och för sig att finansministern säger att man
            skall ha enkla och begripliga skattesystem. Det är jättebra, men
            det har vi verkligen inte.
          </note>
          <note>
            Finansministern och jag diskuterade t.ex. råtalloljan för några
            veckor sedan. När det gäller den har man gjort ett konstigt undantag
            som inte är helt begripligt för människor. Därför är frågan om
            resonemanget att man skall ha enkelhet håller. Vi hade ROT-avdrag
            för inte så längesedan. Det är bara några månader sedan de upphörde.
            Då skulle man ju kunna göra något också på det här området. Man
            skulle t.ex. kunna säga ja när det gäller Stockholms stads ansökan.
            Det vore ett sätt att pröva det här för att se om man skall gå
            vidare eller inte.
          </note>
          <note>
            Jag uppskattar att finansministern inte lägger in några värderingar.
            Den här debatten har ju varit fylld av värderingar i fråga om
            vad detta är. En del andra ministrar har tycket att man inte kan
            diskutera det här; de har hamnat i pigdebatten. Jag uppskattar
            att finansministern över huvud taget inte nämner den.
          </note>
          <note>
            Han försöker prata mer om det skattemässiga för att hitta några
            lösningar på problemen.
          </note>
          <note>
            Men min fråga kvarstår: Vad tycker regeringen egentligen? Om
            man kommer till skattesamtalen måste man tycka något. Jag upprepar
            det. Nu skall detta tydligen bli lite skarpare; det är inte bara
            samtal utan överläggningar. Man kan ju aldrig förhandla med någon
            annan om man inte själv har någon åsikt.
          </note>
          <note>
            Det måste vara väldigt svårt att göra det.
          </note>
          <note>
            Hur kommer det att gå med Stockholms stads ansökan? Kommer det
            att bli ett ja?
          </note>
          <note>
            När det gäller detta med EU vet jag att det fortfarande inte
            är beslutat, även om det borde ha varit det.
          </note>
          <note>
            Man har skjutit på det. Men det är ännu en chans för
          </note>
          <note>
            Sverige att göra något: ansöka om att få sänkt moms på dessa
            hushållsnära tjänster. Jag tycker kanske inte att det räcker med
            sänkt moms. Det behövs nog en
          </note>
          <note>
            50-procentig skattereduktion för att folk skall köpa dessa tjänster
            vitt och vilja jobba vitt i den här sektorn. Men detta är ytterligare
            en möjlighet som Sverige skulle kunna ta till vara. Kommer Sverige
            att ta till vara den möjligheten?
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1998/99:289 om företagsflytt och
            dubbelbeskattning
          </note>
          <note>
            Anf. 71 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Erik Hedlund har frågat mig om jag ämnar vidta
            några åtgärder för att slopa dubbelbeskattningen av riskkapital,
            när det kommer förslag om avskaffande av dubbelbeskattningen av
            bolagsutdelningar, och vilka initiativ jag ämnar vidta för att
            vända flyttströmmen av företag så att tillväxten främjas och arbetslösheten
            därmed kan minska.
          </note>
          <note>
            I bakgrunden till sin fråga beskriver Carl Erik
          </note>
          <note>
            Hedlund bl.a. det förhållandet att svenska hushåll placerar sitt
            sparande i utlandet och att svenska företag köps upp av utländska
            intressen och att företagens huvudkontor flyttas från Sverige.
          </note>
          <note>
            Regeringen har i budgetpropositionen för 1999
          </note>
          <note>
            och även i 1999 års ekonomiska vårproposition behandlat internationaliseringens
            betydelse för den svenska ekonomin och för de svenska skattebaserna,
            särskilt det finansiella sparandet. Detta är en av de frågor som
            behandlas inom ramen för de pågående skattesamtalen mellan de
            politiska partierna.
          </note>
          <note>
            Sambanden mellan den ekonomiska tillväxten, sparandet, investeringar,
            sysselsättning och arbetslöshet är komplexa. Särskilt gäller detta
            för en liten öppen ekonomi som den svenska där marknaderna för
            såväl lånekapital som riskkapital är starkt internationaliserade
            och blir så i allt större utsträckning. För
          </note>
          <note>
            Carl Erik Hedlund, däremot, är sambanden enkla och handlar enbart
            om den s.k. dubbelbeskattningen av aktiebolagsinkomster.
          </note>
          <note>
            Vid en diskussion om dubbelbeskattningens betydelse för olika
            centrala mål för den ekonomiska politiken är det angeläget att
            skilja mellan olika frågor.
          </note>
          <note>
            Den form av lättnad i dubbelbeskattningen - av aktiebolagens
            utdelade vinster - som mest frekvent förekommer i vår omvärld
            innebär en lättnad på ägarnivå. För den lilla öppna ekonomin innebär
            detta att sådana åtgärder i första hand kan förväntas påverka
            det svenska hushållssparandet, särskilt dess sammansättning, där
            andelen aktier i förmögenhetsportföljerna skulle öka. I den öppna
            ekonomin råder däremot inget automatiskt samband mellan sparande
            och realinvesteringar - svenska hushåll kan spara i utlandet,
            och svenska företag kan finansiera sina investeringar på de internationella
            marknaderna. För mindre företag, som av ett eller annat skäl är
            avskärmade från de internationella kapitalmarknaderna eller där
            den enskilde entreprenören står för den dominerande delen av den
            externa kapitalförsörjningen, är situationen delvis annorlunda.
            Av detta skäl har vi också i Sverige en särskild lättnad i ägarbeskattningen
            som är riktad mot de mindre företagen.
          </note>
          <note>
            Även om hushållssparandets storlek är viktig är alltså åtgärder
            som påverkar sparandet inte av så stor betydelse för tillväxt,
            investeringar och sysselsättning som Carl Erik Hedlund indirekt
            hävdar i sin fråga.
          </note>
          <note>
            Min fråga till Carl Erik Hedlund är i stället varför vi skall
            vidta en åtgärd som skapar en olikformig beskattning av sparandet
            i Sverige, som har små effekter på realinvesteringar och sysselsättning
            och som begränsar utrymmet för mer angelägna skattesänkningar
            i form av lägre beskattning av arbetsinkomster, där effekterna
            på sysselsättningen - även om storleken inte skall överdrivas
            och utformningen av olika åtgärder får betydelse - kan förväntas
            vara starkare än vid sänkta kapitalskatter.
          </note>
          <note>
            Carl Erik Hedlund hävdar i sin fråga att det endast är ett mycket
            litet antal länder som fortfarande har dubbelbeskattning av utdelningar.
            Här förtjänar det att påpekas att av EU:s medlemsländer var det
            förutom Sverige fyra länder som år 1998 hade ett s.k.
          </note>
          <note>
            klassiskt system för beskattning av bolagsinkomster.
          </note>
          <note>
            Vidare var det enbart fyra av medlemsländerna som gav fullständig
            avräkning för bolagsskatten. Bl.a.
          </note>
          <note>
            medger Storbritannien avräkning med en fjärdedel av bolagsskatten.
            USA är ett annat land som också
          </note>
          <note>
            "dubbelbeskattar" aktieutdelningar. Sverige är med andra ord
            inte ensamt. I detta sammanhang vill jag också framhålla att de
            länder som infört ägarlättnader, oftast genom s.k. avräkningssystem,
            i flertalet fall -
          </note>
          <note>
            Norge och Finland utgör dock två undantag - har skattesystem
            där kapitalinkomster beskattas tillsammans med arbetsinkomster
            med i många fall höga marginalskatter. I Sverige med vårt "duala"
            inkomstskattesystem, där kapitalinkomster, inkl. aktieutdelningar,
            beskattas proportionellt med en lägre skattesats än vad som gäller
            för arbetsinkomster, är den allmänna skattemiljön annorlunda.
            Det visar sig också i att det år 1998 enbart var fem av EU:s medlemsländer
            som hade ett lägre sammanlagt skatteuttag än
          </note>
          <note>
            Sverige - när hänsyn tas till såväl bolagsskatt som kapitalinkomstskatt
            - på utdelade vinster för personer med högsta marginalskatt i
            inkomstskatten.
          </note>
          <note>
            Kapitalbeskattningens framtida utformning behandlas alltså i
            de pågående skattesamtalen. För egen del anser jag att åtgärder
            på förmögenhetsskatteområdet är mer angelägna, vad gäller effekterna
            på skattebasrörligheten, än generella lättnader i ägarbeskattningen.
          </note>
          <note>
            Carl Erik Hedlund hänvisar i sin fråga till några uppmärksammande
            fall där huvudkontoren i tidigare svenskbaserade företag förlagts
            till utlandet i samband med fusioner med utländska företag. Jag
            vill inte förneka att olikheter i ägarbeskattningen mellan de
            olika länderna kan ha spelat en viss roll för dessa beslut. Samtidigt
            är det svårt att isolera inverkan av detta från andra faktorer.
            Vidare innebär den utformning som alla s.k. avräkningssystem för
            närvarande har en diskriminering mot utländska ägare. Ett avskaffande
            av den svenska beskattningen av utdelningsinkomster skulle därmed
            inte med någon automatik garantera fortsatt hemvist av huvudkontor
            i
          </note>
          <note>
            Sverige. Rent allmänt utgör de diskriminerande inslagen i befintliga
            avräkningssystem ett problem. I ett
          </note>
          <note>
            EU-perspektiv där EU-rätten allmänt sett söker garantera frånvaron
            av diskriminering är det för framtiden också en öppen fråga om
            de befintliga systemen kan bevaras. För närvarande prövas ett
            fall i EU-
          </note>
          <note>
            domstolen.
          </note>
          <note type="speaker">
            Anf. 72 CARL ERIK HEDLUND (m):
          </note>
          <note>
            Fru talman! Först vill jag tacka finansministern för ett långt
            och innehållsrikt svar. Det inbjuder till en fördjupad diskussion
            om skattepolitikens inverkan på samhällsutvecklingen. Men det
            finns tyvärr inte tid för den typen av diskussion här eftersom
            det är en interpellationsdebatt. Vi får se om vi får möjlighet
            att komma tillbaka till det vid ett senare tillfälle, t.ex. i
          </note>
          <note>
            Nationalekonomiska föreningen.
          </note>
          <note>
            Det som förbryllar mig är att finansministern tar så lätt på
            den utflyttning av företag, företagare och kapital som pågått
            sedan en längre tid. Det verkar som om finansministern sällat
            sig till den krets av extremliberaler som anser att det internationella
            kapitalet enbart är av godo. Om sparkvoten höjs i landet har det
            inget egenvärde. Vi lever, säger finansministern, i en öppen ekonomi,
            och det finns inget automatiskt samband mellan sparande och realinvesteringar.
          </note>
          <note>
            Förvisso är det sant att en svensk kan välja investeringsland,
            och det är något som jag är den första att bejaka. Men om nu lilla
            Sverige agerar på en öppen marknad är det desto viktigare att
            villkoren för att investera just i Sverige blir minst lika gynnsamma
            som i andra länder. Om land efter land avskaffar olika typer av
            beskattning för just riskkapital är det direkt farligt att sitta
            med armarna i kors och säga att man inte skall överdriva effekterna.
          </note>
          <note>
            Det är inte heller oväsentligt om ett land har en sådan kombination
            av skatter, arbetsmarknadsregler, utbildning, forskning osv. att
            i landet genererat kapital också investeras där för att bygga
            upp de nätverk som är så viktiga för att den ekonomiska utvecklingen
            skall bli uthållig. Motsatsen är ett internationellt kapital som
            betraktar Sverige och andra länder som forna imperiestater betraktade
            sina kolonier. Det blev förvisso också verksamheter i kolonien.
            Men det blev ingen egen utveckling. Sverige för drygt hundra år
            sedan är ett strålande exempel på motsatsen. Internationellt och
            svenskt kapital förenades med entreprenörskap och arbetskraft
            i en mycket företagarvänlig stat.
          </note>
          <note>
            Finansministern driver ett nationalekonomiskt resonemang om sambandet
            mellan sparande och realinvesteringar samt om tillgång till internationellt
            riskkapital som jag känner igen från en del seminarier med ekonomer
            i Uppsala. Vad dessa inte har kunnat visa eller ens göra troligt
            är hur man skall förklara benägenheten att investera i och bygga
            en verksamhet i ett visst land. Varför är det t.ex. populärare
            att investera och flytta företag till Finland?
          </note>
          <note>
            Naturligtvis finns det flera förklaringsgrunder.
          </note>
          <note>
            Men att dubbelbeskattning av företagsvinster är en av de viktigaste
            står klart för de flesta svenska och internationella ekonomer
            och också bland dem som investerar, vilket kanske är ännu viktigare,
            nämligen företagen. Finansministern medger också att det är en
            bidragande orsak till att t.o.m. statliga företag flyttar till
            Finland.
          </note>
          <note>
            Finansministern har inte direkt svarat på tre av mina fyra delfrågor.
            Jag har fått besked om att det blir någon förändring av dubbelbeskattningen
            inom överskådlig framtid, men jag upprepar mina andra frågor.
          </note>
          <note>
            Tillväxt är ett övergripande mål för regeringen. Hur kan tillväxten
            i Sveriges ekonomi stimuleras genom dubbelbeskattning av riskkapital?
          </note>
          <note>
            Eftersom finansministern flera gånger hävdat att han vill ha
            rättvisa skatter vill jag fråga om han tycker att det är rättvist
            att riskkapital skall beskattas hårdare än riskfria investeringar.
            Jag har fått en motfråga om varför vi skall skapa en olikformig
            beskattning av sparandet i Sverige. Jag förstår inte frågan, eftersom
            jag är ute efter att skapa en likformig beskattning av sparandet.
            Men det kanske är i den högre skolan. Jag vore tacksam för ett
            förtydligande.
          </note>
          <note>
            Sedan finns det ett positivt yttrande av finansministern att
            han föredrar en sänkning av förmögenhetsskatten före en reducering
            av dubbelbeskattningen. Vi måste ha ett helhetsgrepp om alla kapitalskatter.
          </note>
          <note>
            Anf. 73 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag vet inte om jag skall uppfatta interpellantens
            benämning av mig som extremliberal som en beskyllning eller som
            en komplimang eller ingendera. Jag tror att det är få som skulle
            använda det uttrycket om min person och mitt uttryckssätt.
          </note>
          <note>
            Jag inser som Carl Erik Hedlund sade på slutet att man självfallet
            måste ha en helhetsbild av kapitalbeskattningen. I skattesamtalen
            har vi gått igenom ett antal av de inslag som finns i vår kapitalbeskattning.
          </note>
          <note>
            Det handlar i sista hand om att man måste bestämma sig för strategi
            om vad man vill åstadkomma för resultat.
          </note>
          <note>
            Jag har klart redovisat att tillväxtaspekten och sysselsättningsaspekten
            är för mig utomordentligt värdefulla. Det är klart att det hade
            underlättat - där håller jag med vad Carl Erik Hedlund sade i
            början -
          </note>
          <note>
            om det hade funnits en tillförlitlig redovisning vetenskaplig
            forskning eller något auktoritativ källa. Det hade gjort att man
            kunnat säga att det här finns samband som är utomordentligt klara.
            Den och den skatten eller den och den typen av beskattning leder
            till de och de effekterna när det gäller tillväxt och sysselsättning.
          </note>
          <note>
            Så är det tyvärr inte. Det är lite mer komplexa förhållanden.
            Därför handlar det i sista hand om att man måste göra avvägningar
            och prioriteringar. Jag har gjort en sådan prioritering i svaret.
            Självfallet är jag också beredd att gå vidare med just helhetsperspektivet
            kring kapitalskatterna för att se vilka effekter det kan ge för
            sysselsättning och tillväxt i fortsättningen.
          </note>
          <note type="speaker">
            Anf. 74 CARL ERIK HEDLUND (m):
          </note>
          <note>
            Fru talman! Jag tror inte att finansministern tillhör extremliberalerna.
            Det var snarast svaret, där finansministern talar om det internationella
            kapitalet med en viss förtjusning, som föranledde min kommentar.
          </note>
          <note>
            Jag tror över huvud taget inte att det finns så många extremliberaler
            av den art som jag åsyftade i riksdagen. De flesta har en ganska
            balanserad syn på detta.
          </note>
          <note>
            Eget kapital är samma sak som riskkapital. Det genereras på olika
            sätt. Det uppstår av ett sparande.
          </note>
          <note>
            Man tar av sitt sparande oavsett om inkomsterna kommer från löner
            eller överskott i verksamhet och sådant. Om det riskkapitalet
            investeras i Sverige ger det grund för företag som bygger upp
            och utvecklas.
          </note>
          <note>
            Vi har ett antal sådana små nätverk eller clusters som det heter
            på engelska. Gnosjö är ett område. Vi har också Skellefteåområdet,
            Piteåområdet, Sjuhäradsbygden och liknande där vi har en företagaranda
            och där man genererar kapital från företagsverksamhet som kan
            investeras på nytt.
          </note>
          <note>
            Om man beskattar det kapital som kommer fram dubbelt, oavsett
            om det är investering i Volvo eller i något annat, söker man naturligtvis
            andra vägar där man får en högre avkastning efter skatt. Det ser
            vi exempel på. Fonder i Luxemburg och på andra ställen, som svenska
            staten inte har någon kontroll över, växer.
          </note>
          <note>
            Vi ser också hur internationella företag kan köpa upp svenska
            företag. Det kan vara positivt om det ingår i en strukturutveckling.
            Men det är definitivt inte positivt om företag köps upp för att
            sedan läggas ned eller att de inte får den uppskattning, den tillsyn
            eller det mervärde som det innebär att huvudkontor och andra verksamheter
            finns runtomkring. Det föder tillväxtfaktorer.
          </note>
          <note>
            Därför anser jag och många med mig, framför allt i näringslivet,
            att just dubbelbeskattningen är en av de viktigaste frågorna för
            att åstadkomma en bättre tillväxt. Det är inte den enda faktorn,
            det vill jag inte säga. Men det är därför land efter land avskaffar
            dubbelbeskattningen. Eftersom vi är utsatta för en internationell
            konkurrens om riskkapital borde det vara klokt att vi även i Sverige
            på den här punkten blir internationella och ställer upp och visar
            att vi kan konkurrera med andra länder med ett gynnsamt företagarklimat.
          </note>
          <note>
            Jag har inte någon ytterligare fråga. Jag har fått svar från
            finansministern, och vi har olika uppfattningar, kanske inte i
            grunden men om den takt som detta skall genomföras i. Jag känner
            att detta är mycket angeläget. Jag är djupt oroad. Jag hade en
            diskussion med statsrådet Östros om samma sak när han var skatteministern.
            Där varnade jag för den utflyttning av större svenska företag
            som då kunde anas. Den är nu på gång, och det är inte bra. Det
            uppmärksammas internationellt. Det kommer att göra att det blir
            än svårare.
          </note>
          <note type="speaker">
            Anf. 75 CATHARINA HAGEN (m):
          </note>
          <note>
            Fru talman! Jag har bara en kort fråga till finansministern.
            Det är en upprepning av Carl Erik Hedlunds fråga som han inte
            fick svar på. Jag undrar vad finansministern menar i sitt svar
            när han skriver att han inte förstår varför Carl Erik Hedlund
            vill att vi skall vidta en åtgärd som skapar en olikformig beskattning
            av sparandet i Sverige.
          </note>
          <note>
            Vad menar finansministern med detta?
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1998/99:290 om skatten på öl
          </note>
          <note>
            Anf. 76 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Erik Hedlund har frågat mig vilka åtgärder jag
            ämnar vidta för att ge svenska bryggerier möjligheten att på likartade
            villkor med t.ex.
          </note>
          <note>
            Danmark möta konkurrensen och därmed kraftigt reducera den illegala
            och privata införseln av öl från utlandet.
          </note>
          <note>
            I och med EU-inträdet ökade möjligheterna för resande att för
            privat bruk föra in öl som beskattats i ett annat medlemsland
            utan att punktskatt skall betalas i
          </note>
          <note>
            Sverige. Vid kommersiell införsel av öl till Sverige skall däremot
            enligt gällande regler inom EU alltid punktskatt betalas i det
            land där ölen säljs för konsumtion. Genom lagen om punktskattekontroll
            av transporter m.m. av alkoholvaror, tobaksvaror och mineraloljeprodukter
            har tullen sedan den 1 juli 1998
          </note>
          <note>
            fått förbättrade möjligheter att kontrollera transporter och
            postförsändelser av alkoholvaror från ett annat medlemsland.
          </note>
          <note>
            Regeringen föreslog i proposition 1996/97:1 en sänkning ölskatten
            fr.o.m. den 1 januari 1997. En enhetlig skattesats föreslogs för
            allt öl över 2,8 volymprocent alkohol. Regeringen ansåg då att
            gränshandeln i södra Sverige med framför allt danskt starköl hade
            tagit så stora proportioner att det var nödvändigt att vidta motverkande
            åtgärder.
          </note>
          <note>
            Av Systembolagets försäljningsstatistik framgår att bolagets
            detaljhandel av svensktillverkat öl har ökat efter den 1 januari
            1997. Däremot visar Svenska
          </note>
          <note>
            Bryggareföreningens statistik en minskande försäljning av öl
            med en alkoholhalt om högst 2,8 volymprocent samt av lättöl. För
            dessa öl tas ingen punktskatt ut.
          </note>
          <note>
            De uppskattningar av den privata införseln av öl som görs av
            SIFO på uppdrag av Svenska Bryggareföreningen visar en minskning
            av privatinförseln sedan sommaren 1998.
          </note>
          <note>
            Enligt vad jag har erfarit kan man i Danmark köpa s.k. discount-öl
            till ett mycket lågt pris. Även vid en kraftig sänkning av den
            svenska ölskatten skulle det svenska ölet, med nuvarande prissättning,
            inte kunna konkurrera med denna typ av öl.
          </note>
          <note>
            Om svensk bryggerinäring har konkurrensproblem är detta naturligtvis
            oroande. Jag har dock svårt att se att dessa problem enbart skulle
            bero på den svenska ölskatten. Bryggerinäringen har ett eget ansvar
            för att stärka sin konkurrenskraft. Jag är således inte beredd
            att utlova någon sänkning av ölskatten.
          </note>
          <note type="speaker">
            Anf. 77 CARL ERIK HEDLUND (m):
          </note>
          <note>
            Fru talman! Tack för svaret! Den här gången var det kort, rakt
            och mycket upplysande. Finansministern säger att det naturligtvis
            är oroande om svensk bryggerinäring har konkurrensproblem, men
            han anser inte att detta enbart skulle bero på den svenska ölskatten.
            Näringen har ett eget ansvar för att stärka sin konkurrenskraft,
            och finansministern tänker inte föreslå någon sänkning av ölskatten.
          </note>
          <note>
            Det är ett tråkigt besked för bryggarna, för deras anställda
            och för finansministern själv. Det är ett problem för bryggerinäringen
            men också för den svenska staten. Ölskatten ger allt lägre intäkter.
          </note>
          <note>
            Jag har aldrig hävdat att ölskatten ensam skulle vara boven i
            dramat. Det finns därför anledning att granska vilka andra konkurrensparametrar
            som bryggarna förfogar över.
          </note>
          <note>
            Först har vi kvaliteten. Är den för dålig i förhållande till
            utländskt öl? På den frågan kan man tryggt svara nej efter alla
            test som har varit i internationell ölpress. Finansministern säger
            ju också att andelen svenskt starköl ökar i Systembolagets statistik.
          </note>
          <note>
            Då kommer vi till marginalerna. Bryggerinäringen har ju förklarat
            att man sänker sin marginaler om man genom försäljningsökningar
            kan slå ut kostnaderna på större volymer. Eftersom Systembolaget
            har monopol på detaljistledet ligger det i statens händer att
            se över detaljistmarginalen. När ölskatten sänktes 1997 passade
            Systembolaget på att höja sin marginal till
          </note>
          <note>
            5:10 kr per liter. Det skall jämföras med hur hög detaljhandelsmarginalen
            är i Danmark. Den är under
          </note>
          <note>
            2 kr per liter.
          </note>
          <note>
            Lägger man till momsen på marginal- och ölskatteskillnaden kommer
            man upp i mycket stora skillnader. Den svenska staten drar in
            15:81 kr i detaljistmarginal, dvs. till Systembolaget, ölskatten
            samt moms på dessa två faktorer. Det kan jämföras med motsvarande
            kostnad på ca 7:50 kr i Danmark.
          </note>
          <note>
            Priset är således helt avgörande för ölkonsumtionens utveckling.
            Med en ökande tillgång på privatinförd och smugglad öl är bryggerierna
            och deras anställda förlorarna tillsammans med det svenska samhället,
            både staten och allmänheten. Minskande skatteintäkter och ökad
            illegal verksamhet tillsammans med arbetslöshet och nedläggande
            av bryggerier verkar sannerligen inte vara någon bra affärsidé.
          </note>
          <note>
            Under tioårsperioden före EU-inträdet ökade starkölsförsäljningen
            totalt sett i snitt med 6 ½ % per år. Även folkölsförsäljningen
            ökade under den här perioden med 5,8 % per år. I dag är bilden
            helt annorlunda. Nu minskar försäljningen, både av starköl och
            folköl. Samtidigt finns det SIFO-mätningar som visar att konsumtionen
            av öl inte minskar. Däremellan finns då privatimporten och smugglingen.
          </note>
          <note>
            För att undanröja dessa negativa förutsättningar för den svenska
            bryggerinäringen måste vi anpassa såväl ölskatten, detaljhandelsmarginalen
            som bryggarnas marginaler. Det vi kan diskutera här är ölskatten.
          </note>
          <note>
            Vi vet att det finns en organiserad brottslighet som smugglar
            in flask- och burköl samt öl på fat. För några veckor sedan blev
            en person fast som hade infört 12 500 liter i tank.
          </note>
          <note>
            I socialministerns lagrådsremiss säger han att det kan bli svårare
            i framtiden att upprätthålla den relativt höga beskattningen av
            alkoholdrycker.
          </note>
          <note>
            Herr finansminister! Varför har konsumtionen minskat när antalet
            restauranger är fler, varumärkena blir fler och tidningarna har
            öltest varje månad och varför bröts den uppåtgående trenden så
            totalt 1994?
          </note>
          <note>
            Finns det någon annan rimlig förklaring än en ökad privatinförsel
            och smuggling?
          </note>
          <note>
            Anf. 78 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag vill korrigera de uppgifter som
          </note>
          <note>
            Carl Erik Hedlund nämnde på en punkt. Han beklagade att jag och
            staten skulle få se att det blev mindre skatteinkomster. Så är
            det faktiskt inte. Under 1998
          </note>
          <note>
            fick staten in mer skatteinkomster på öl än under
          </note>
          <note>
            1997. Det är en viktig upplysning. Det blev inte minskade skatteinkomster
            förra året i förhållande till
          </note>
          <note>
            1997, utan de blev faktiskt ökade skatteinkomster.
          </note>
          <note type="speaker">
            Anf. 79 CARL ERIK HEDLUND (m):
          </note>
          <note>
            Fru talman! Men hur är utvecklingen 1999? Vi befinner oss nu
            ett halvår in på 1999. Enligt den i och för sig bristfälliga statistiken
            - det är i alla fall de uppgifter jag har fått - har vi nu sett
            en minskning av intäkterna på öl.
          </note>
          <note>
            Den fråga jag ställde till finansministern var vad finansministern
            har för rimlig förklaring. Först gick försäljningen under en tioårsperiod
            stadigt upp med
          </note>
          <note>
            6,5 %. I samband med EU-inträdet och de nya införselbestämmelserna
            både för kommersiell verksamhet, dvs. lastbilar som kommer in,
            och för privatpersoner har den kraftiga trenden sedan brutits.
            I stället har vi fått en nedåtgående trend i försäljningen av
            öl, såväl av starköl som av folköl och lättöl. Det måste ju ha
            hänt någonting. Om man nu skall sätta någon tillit till de SIFO-mätningar
            som görs säger en viss del av svenska folket att man dricker lika
            mycket eller kanske t.o.m. mer. Då får vi alltså en kriminalitet.
          </note>
          <note>
            I USA under förbudstiden på 20-talet föddes den organiserade
            brottsligheten. Vi har paralleller till detta i Sverige både när
            det gäller öl, alkohol och tobak. Det är ligor som agerar. Motorcykelgäng
            betingar sig en beskyddaravgift av smugglarna på 10 %
          </note>
          <note>
            av värdet enligt uppgifter från tull och polis. Jag kan naturligtvis
            inte vidimera att det är riktigt eftersom jag inte har kontakt
            med det här. Jag får bara referera det som har angivits för oss
            i föredragningar.
          </note>
          <note>
            Då är det inte bara ett skatteproblem utan även ett samhällsproblem.
            Jag önskar att finansministern svarar på om han kan tänka sig
            någon annan rimlig förklaring till att vi har fått ett brott på
            utvecklingskurvan.
          </note>
          <note>
            Personligen tycker jag faktiskt att det känns förnedrande att
            stå vid sundet och se det lämmeltåg av svenskar som åker buss,
            hyr vagnar och åker över sundet för att köpa pilsner, beroende
            på att man inte anser sig ha råd att köpa det i Sverige. Varför
            skall vi exportera arbetstillfällen till andra länder när vi kan
            brygga gott öl i vårt land? Av detta får vi ju ingen skatt alls.
            Det är den danska staten som får de skattekronor som blir av detta.
            Vi ser enligt Systembolagets egen statistik hur försäljningen
            går i södra Sverige, och bryggarna vittnar gemensamt om detta.
            Det här tycker jag är ett samhällsproblem som vi måste åtgärda
            nu. Vi kan inte vänta till nästa år när Öresundsbron öppnar och
            vi får en ännu större trafik.
          </note>
          <note type="speaker">
            Anf. 80 CARL FREDRIK GRAF (m):
          </note>
          <note>
            Fru talman! Jag fick ta fram proposition 100, och jag studerar
            här vad det står om prognos på alkoholskatt och utfall. Jag konstaterar
            att finansministern själv i prognosen för 1999 räknar med lägre
            inkomster på alkoholskatten än för utfallet för 1998, till skillnad
            mot vad finansministern nyss anförde.
          </note>
          <note>
            Anf. 81 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det gäller att hålla sig till korrekt information.
            Jag sade att 1998 var statens inkomster från ölskatten högre än
            1997. Det som nu sades i det senaste inlägget var inte det som
            jag talade om 1998, utan det var en prognos för 1999. Lås oss
            återkomma när vi ser det faktiska resultatet för 1999. Det här
            är s.k. vilseledande information.
          </note>
          <note type="speaker">
            Anf. 82 CARL FREDRIK GRAF (m):
          </note>
          <note>
            Fru talman! För statistik- och kalenderbitarna tycker jag att
            vi kan vara överens om att i proposition
          </note>
          <note>
            100 som lämnades till riksdagen alldeles nyligen räknade finansministern
            med något lägre intäkter på alkoholskatt än för året innan. Det
            är vi överens om.
          </note>
          <note>
            Sedan har finansministern också redogjort för hur det ligger
            till ytterligare ett par år tidigare. Men prognosen tyder på en
            minskning. Det är otvetydigt så.
          </note>
          <note>
            Överläggningen var härmed avslutad.
          </note>
          <note>
            17 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1998/99:102 till näringsutskottet
          </note>
          <note>
            1998/99:105 och 110 till utbildningsutskottet
          </note>
          <note>
            1998/99:114 till kulturutskottet
          </note>
          <note>
            1998/99:117 till utrikesutskottet
          </note>
          <note>
            1998/99:119 till socialförsäkringsutskottet
          </note>
          <note>
            1998/99:120 till arbetsmarknadsutskottet
          </note>
          <note>
            Skrivelser
          </note>
          <note>
            1998/99:111 till trafikutskottet
          </note>
          <note>
            1998/99:116 till utrikesutskottet
          </note>
          <note>
            1998/99:121 till utbildningsutskottet
          </note>
          <note>
            Motioner
          </note>
          <note>
            1998/99:Ub9-Ub12 till utbildningsutskottet
          </note>
          <note>
            1998/99:Fi44 till finansutskottet
          </note>
          <note>
            18 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialutskottets betänkanden 1998/99:SoU13 och
          </note>
          <note>
            SoU14
          </note>
          <note>
            Konstitutionsutskottets betänkanden 1998/99:KU30,
          </note>
          <note>
            KU24 och KU28
          </note>
          <note>
            Justitieutskottets betänkanden 1998/99:JuU21,
          </note>
          <note>
            JuU23, JuU25 och JuU27
          </note>
          <note>
            Trafikutskottets betänkanden 1998/99:TU10 och
          </note>
          <note>
            TU13
          </note>
          <note>
            Miljö- och jordbruksutskottets betänkande
          </note>
          <note>
            1998/99:MJU9
          </note>
          <note>
            Arbetsmarknadsutskottets betänkande 1998/99:AU9
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Redogörelse
          </note>
          <note>
            1998/99:RFK1 Riksdagsförvaltningens årsredovisning för verksamhetsåret
            1998
          </note>
          <note>
            Motion med anledning av prop. 1998/99:113 Vissa justeringar i
            skattereglerna vid omstrukturering
          </note>
          <note>
            1998/99:Sk35 av Bo Lundgren m.fl. (m)
          </note>
          <note>
            Bostadsutskottets betänkanden
          </note>
          <note>
            1998/99:BoU10 Ombildning av hyresrätt till bostadsrätt m.m.
          </note>
          <note>
            1998/99:BoU8 Vissa byggfrågor m.m.
          </note>
          <note>
            Försvarsutskottets betänkanden
          </note>
          <note>
            1998/99:FöU6 Säkrare kemikaliehantering
          </note>
          <note>
            1998/99:FöU7 Säkerhetsrådgivare för transport av farligt gods
            m.m.
          </note>
          <note>
            Miljö- och jordbruksutskottets betänkande
          </note>
          <note>
            1998/99:MJU10 En nationell strategi för avfallshanteringen
          </note>
          <note>
            20 § Anmälan om inkommen skrivelse
          </note>
          <note>
            Andre vice talmannen anmälde att i anslutning till bostadsutskottets
            betänkande BoU10 hade en skrivelse inkommit från Knut Billing
            m.fl. (m, kd, c, fp)
          </note>
          <note>
            I skrivelsen yrkades med åberopande av 2 kap.
          </note>
          <note>
            12 § regeringsformen att det i betänkandet framlagda lagförslaget
            skulle vila i minst tolv månader.
          </note>
          <note>
            Den inkomna skrivelsen hade följande lydelse:
          </note>
          <note>
            Yrkande att lagförslag skall vila enligt 2 kap 12 §
          </note>
          <note>
            tredje stycket regeringsformen
          </note>
          <note>
            Bostadsutskottet har den 11 maj 1999 justerat betänkandet 1998/99:BoU10.
          </note>
          <note>
            I betänkandet tillstyrker utskottet regeringens förslag till
            lag om ändring i bostadsrättslagen (1991:614)
          </note>
          <note>
            och till lag om ändring i lagen (1982:352) om rätt till fastighetsförvärv
            för ombildning till bostadsrätt. Innebörden av förslaget är att
            majoritetskravet för förvärv av hyresfastighet för ombildning
            till bostadsrätt, liksom för intresseanmälan för sådant förvärv,
            skärps till mer än två tredjedelar av de boende i fastigheten.
          </note>
          <note>
            En sådan lagändring innebär att en bostadsrättsförenings konstitutionella
            rätt att verka i enlighet med sitt syfte avsevärt försvåras och
            i många fall förhindras.
          </note>
          <note>
            Med stöd av 2 kap. 12 § regeringsformen yrkar vi att lagförslaget
            skall vila i minst tolv månader.
          </note>
          <note>
            Stockholm den 11 maj 1999
          </note>
          <note>
            Knut Billing (m)
          </note>
          <note>
            Inga Berggren (m)
          </note>
          <note>
            Rigmor Ahlstedt (c)
          </note>
          <note>
            Ewa Thalén Finné (m)
          </note>
          <note>
            Carl-Erik Skårman (m)
          </note>
          <note>
            Sten Andersson (m)
          </note>
          <note>
            Ulla-Britt Hagström (kd)
          </note>
          <note>
            Ulf Björklund (kd)
          </note>
          <note>
            Yvonne Ångström (fp)
          </note>
          <note>
            Harald Bergström (kd)
          </note>
          <note>
            21 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 maj
          </note>
          <note>
            1998/99:628 av andre vice talman Eva Zetterberg (v)
          </note>
          <note>
            till socialministern
          </note>
          <note>
            Införande av sanktionslagstiftning
          </note>
          <note>
            1998/99:629 av Jan Backman (m) till näringsministern
          </note>
          <note>
            Bro- och färjeavgifter
          </note>
          <note>
            1998/99:630 av Ola Karlsson (m) till statsrådet Mona
          </note>
          <note>
            Sahlin
          </note>
          <note>
            Celsius - Karlskoga
          </note>
          <note>
            den 18 maj
          </note>
          <note>
            1998/99:631 av Eva Arvidsson (s) till justitieministern
          </note>
          <note>
            Små myndigheters öppethållande
          </note>
          <note>
            1998/99:632 av Patrik Norinder (m) till statsrådet
          </note>
          <note>
            Mona Sahlin
          </note>
          <note>
            Lagändring av turordningsreglerna
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 maj.
          </note>
          <note>
            22 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 18 maj
          </note>
          <note>
            1998/99:615 av Rolf Gunnarsson (m) till statsrådet
          </note>
          <note>
            Mona Sahlin
          </note>
          <note>
            Anställningsstödet
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 25 maj.
          </note>
          <note>
            23 § Kammaren åtskildes kl. 19.05.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.27 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
