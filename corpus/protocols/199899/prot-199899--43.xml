<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--43</head>
          <docDate when="1999-01-21 00:00:00">1999-01-21 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Allmänpolitisk debatt (forts. från prot. 42)
          </note>
          <note>
            Välfärdsfrågor (forts.)
          </note>
          <note type="speaker">
            Anf. 1 ARNE KJÖRNSBERG (s):
          </note>
          <note>
            Fru talman! När vi i början på december diskuterade budgetramarna
            sade jag att det finns minst tre goda skäl för skatter och skattepolitik.
            Sent i går kväll lyssnade jag på Vänsterpartiets företrädare Claes
          </note>
          <note>
            Stockhaus, och han tog upp precis samma tre områden. Jag påstår
            inte att han har härmat mig, utan det är nog ganska naturligt
            att det är de områdena.
          </note>
          <note>
            Det jag pekade på då, och som Claes Stockhaus pekade på i går,
            var för det första att om man bestämmer sig för gemensamma utgifter
            måste man ha kraften och modet att skaffa de resurser som behövs
            för att betala dessa utgifter.
          </note>
          <note>
            För det andra skall skatterna användas för att skapa en så rättvis
            fördelning som möjligt.
          </note>
          <note>
            För det tredje kan och skall skatter användas som styrinstrument,
            exempelvis på miljöområdet.
          </note>
          <note>
            Jag tänkte säga några saker som anknyter till punkt ett, dvs.
            bestämmer vi oss för gemensamma utgifter får vi faktiskt ha kraften
            och modet att se till att vi kan betala för det också med egna
            pengar, inte lånade.
          </note>
          <note>
            Som utgångspunkt skall jag inte ta något av evangelierna eller
            något annat ur Bibeln. Det får möjligen bli någon annan gång och
            någon annanstans.
          </note>
          <note>
            I dag tänkte jag ta den här boken som utgångspunkt. Det är Tage
            Danielssons Paket. Där finns det avsnitt som handlar om Erik Göransson.
            Det är Sagan om Erik Göranssons strid med det allmänna.
          </note>
          <note>
            Erik Göranssons far Hilmer tjänade mycket pengar och betalade
            en hel del skatt under sitt liv. Han,
          </note>
          <note>
            Hilmer Göransson alltså, skrev i sitt testamente att han tyckte
            att han hade betalt alldeles för mycket skatt och att dessa pengar
            var bortkastade.
          </note>
          <note>
            Enligt Sagan om Erik Göranssons strid med det allmänna bestämde
            sig sonen Erik för att han minsann skulle se till att fick tillbaka
            de här pengarna, och det med råge. Därför satte han i gång att
            göra av med så mycket allmänna pengar han kunde, enligt
          </note>
          <note>
            Tage Danielssons saga om Erik Göransson.
          </note>
          <note>
            Han funderade mycket på hur han skulle få ut så mycket som möjligt
            av det allmänna. Vad skulle han satsa på. "Vilken yrkesgrupp,
            tänkte Erik Göransson, är det som kostar stat och kommun mest
            pengar? Jo, svarade han, det är naturligtvis professorerna i humanistiska
            ämnen, som lever hela sitt liv på det allmännas bekostnad i form
            av forskarlöner och annat, utan att de ger stat och kommun något
            som helst vederlag i form av reda pengar. Professor ska jag bli!"
            sade sig
          </note>
          <note>
            Erik Göransson.
          </note>
          <note>
            För undvika alla missförstånd vill jag säga att jag tycker att
            Erik Göransson hade fel också i denna del.
          </note>
          <note>
            Jag skall så småningom återkomma till några andra delar där jag
            tycker att han hade fel.
          </note>
          <note>
            Han försökte göra av med så mycket pengar som möjligt, den gode
            blivande professorn. Han slet på gatorna, han ryckte ned gatuskyltarna
            och under sina gymnasieår såg han till att han fick gå om ett
            par klasser. Det kostade ju pengar för det allmänna.
          </note>
          <note>
            Dessutom karvade han sönder skolbänkarna så att de fick byta
            dem. Allt detta i en strävan att få tillbaka de pengar som fadern,
            som hade tjänat mycket pengar, hade betalt i skatt.
          </note>
          <note>
            Han åkte på orimligt dyra studieresor med första klass flyg.
            Bl.a. gjorde han en studieresa till Mongoliet för att, enligt
            Tage Danielssons saga, undersöka hur mongolerna uttalade tj-ljudet.
          </note>
          <note>
            Han gifte sig och fick barn, mest för barnbidragens och moderskapspenningens
            skull. Arma karl som inte ens såg det fina i att få barn och ta
            hand om dem.
          </note>
          <note>
            Alltnog, när Erik Göransson var 87 år gick det ihop. Äntligen
            hade han fått exakt lika mycket som han och hans far hade betalt
            till samhället. "Nu börjar livet!" tyckte Erik Göransson och föll
            död ned.
          </note>
          <note>
            Tänk om Erik Göransson hade funderat en smula på följande ord
            från Bibeln: "Bären varandras bördor". Då hade säkert hans liv
            blivit mycket bättre, varmare och inte minst mycket mer meningsfullt.
          </note>
          <note>
            Statsministern citerade förresten dessa ord här i debatten i
            går.
          </note>
          <note>
            Jag är kanske är alltför blåögd och optimistisk och kanske t.o.m.
            dum, men jag tror faktiskt att en stor majoritet i Sverige är
            beredda att ställa upp på att bära varandras bördor när så är
            nödvändigt.
          </note>
          <note>
            Ett sätt att göra det i ett modernt samhälle är att betala sin
            del av våra gemensamma utgifter. Det finns en del människor som
            varje gång de ser något som de tycker är ett problem säger: Sänk
            skatten, sänk skatten, sänk skatten!
          </note>
          <note>
            I ett inlägg i går noterade jag, även om jag inte räknade, att
            en debattör sade sänk skatten ett tvåsiffrigt antal gånger. Det
            är jag säker på, men jag skall kolla i protokollet så småningom.
          </note>
          <note>
            Jag tror inte på det. Jag tror inte heller på att höjd skatt
            är lösningen på allt. Men en sak är vi socialdemokrater benhårda
            på, nämligen att man aldrig kan låna till välfärd, i alla fall
            inte på lång sikt. Vi måste vara beredda att betala för det vi
            vill ha. Kom ihåg att vi vet så lite om livet. Vi kan alla råka
            ut för något som gör att vi behöver den solidaritet som finns
            i det starka samhälle som Tage Erlander och Olof Palme talade
            om.
          </note>
          <note>
            Vi kan råka ut för en olycka. Vi kan bli svårt sjuka. Vi kan
            drabbas av arbetslöshet. Vi vet ingenting om det. Men vi vet att
            vi alla har varit unga, och förhoppnings kommer vi att bli gamla.
            När vi var barn behövde vi, och när vi blir äldre kommer vi att
            behöva, andras solidariska uppställning. Detta skall vi bidra
            till i kraft av vår förmåga. Då blir samhället bättre, då blir
            Sverige varmare och då blir Sverige ett bättre land för alla,
            inte bara för några.
          </note>
          <note>
            Det jag nu har sagt är bakgrunden till det statsministern sade
            i går om vår inställning till och våra grundläggande förutsättningar
            för de skattesamtal som har börjat och som skall fortsätta nästa
            vecka.
          </note>
          <note>
            Vi eftersträvar en skattereform med en bred uppslutning. Reformen
            skall vara finansierad. Strävan är att den skall bidra till att
            minska klyftorna i en vid bemärkelse. Den skall gynna tillväxt
            och sysselsättning. Den skall förbättra sysselsättningen för vissa
            grupper. Statsministern nämnde i första hand de långtidsarbetslösa.
            Jag vet inte om det var i talarstolen eller på en fråga från någon
            journalist.
          </note>
          <note>
            Om vi tillsammans kan åstadkomma detta kommer vi, också tillsammans
            utgår jag ifrån, att förbättra möjligheterna till en bra välfärd
            i en vid bemärkelse.
          </note>
          <note>
            Välfärd är inte bara bidrag. Välfärd är inte bara skola, vård
            och omsorg. Det är mera. Men kan vi göra detta, kan vi få en bra
            välfärd i en vid bemärkelse. Och det är vår strävan.
          </note>
          <note type="speaker">
            Anf. 2 CARL FREDRIK GRAF (m) replik:
          </note>
          <note>
            Fru talman! Det här är en allmänpolitisk debatt.
          </note>
          <note>
            Jag måste säga att Arne Kjörnsbergs inlägg här på morgonen var
            väldigt allmänt. Å ena sidan säger
          </note>
          <note>
            Arne Kjörnsberg att han inte tror på sänkt skatt. Det var en
            mycket tydlig och klar utsaga. Å andra sidan säger han att vi
            nu skall inleda skatteöverläggningar, där som ingrediens bl.a.
            ingår att man kan tänka sig att sänka vissa skatter. Han refererade
            till vad statsministern sade i går.
          </note>
          <note>
            Jag är lite nyfiken att få veta vilken färdriktning som skatteutskottets
            ordförande egentligen har i dessa frågor. Är inriktningen i första
            hand att sänka skatten för att skapa tillväxt och nya jobb, eller
            vad är syftet?
          </note>
          <note>
            Jag tycker att inlägget här ger utrymme för tolkningar som vi
            kunde ha varit utan. Om statsministern sagt att vi skall sänka
            skatten hade det varit bra om Arne
          </note>
          <note>
            Kjörnsberg hade kunnat tala med samma röst. Jag skulle vilja
            ha ett klarläggande på den punkten. Nämn gärna också något om
            det obetalda arbetet, möjligheten att öppna tjänstesektorn genom
            förändrad skattestruktur. Ser ni några möjligheter på den punkten?
          </note>
          <note type="speaker">
            Anf. 3 ARNE KJÖRNSBERG (s) replik:
          </note>
          <note>
            Fru talman! Jag måste ha varit ännu otydligare än vanligt. Carl
            Fredrik Graf säger att jag sade att jag inte tror på sänkt skatt.
            Jag sade att jag inte tror att sänkt skatt löser alla problem.
            Det var vad jag sade.
          </note>
          <note>
            Sedan sade jag att vi har en strävan, precis som statsministern
            sade i går - jag nästan citerade honom
          </note>
          <note>
            - att i första hand sänka skatten på arbetsinkomster.
          </note>
          <note>
            Jag talade också om att vi vill pröva möjligheten att sänka skatten
            på arbete för särskilt utsatta grupper.
          </note>
          <note>
            Statsministern nämnde långtidsarbetslösa.
          </note>
          <note>
            Egentligen är det ganska ointressant vad jag har för uppfattning
            i skattefrågor. Det enda intressanta för mig och mina meddebattörer
            är vad det parti som jag representerar har för åsikt. Det har
            jag försökt redovisa.
          </note>
          <note type="speaker">
            Anf. 4 CARL FREDRIK GRAF (m) replik:
          </note>
          <note>
            Fru talman! Det senaste inlägget var ett väldigt bra argument
            för att reducera antalet ledamöter i denna kammare högst väsentligt.
            Vi kan han en utnämnd talesman på Sveavägen som uttalar vad partiet
            tycker. Då behöver vi ingen riksdag.
          </note>
          <note>
            Jag är mycket nyfiken på vad Arne Kjörnsberg har för åsikter
            och respekterar dem i hög grad. Lite mer individualistisk tycker
            jag att man kosta på sig att vara i denna debatt.
          </note>
          <note>
            I min sista replik i denna debattomgång vill jag ge
          </note>
          <note>
            Arne Kjörnsberg chansen att redogöra lite för inställningen när
            det gäller att öppna tjänstesektorn i vid mening. Jag talar om
            detaljhandel, datatjänster och en hel rad olika tjänster som i
            dag inte existerar på grund av att utrymmet för entreprenörer
            är begränsat eller obefintligt genom den struktur som skattesystemet
            har. Finns det en möjlighet att gå vidare så att vi får någonting
            att hända inom denna sektor?
          </note>
          <note type="speaker">
            Anf. 5 ARNE KJÖRNSBERG (s) replik:
          </note>
          <note>
            Fru talman! Jag tycker att man skall ha ett öppet sinne. Låt
            oss resonera om detta. Jag tror inte särskilt mycket på särregler
            branschvis. Jag tror i stället att det vore bättre om vi kunde
            hitta någon lösning som gällde över hela fältet. Annars får vi
            direkt byråkratiska problem. Vi får problem med att man dribblar
            för att åstadkomma sänkt skatt för arbete. Men jag vill inte vara
            kategorisk. Mitt parti är berett att diskutera dessa frågor.
          </note>
          <note type="speaker">
            Anf. 6 MATS ODELL (kd) replik:
          </note>
          <note>
            Fru talman! Det var många varma och kloka ord som Arne Kjörnsberg
            sade. Jag noterade att han i dag har ett relativt öppet sinne
            inför skattesamtalen. Han redogjorde för tre principer i skattepolitiken:
            gemensamma utgifter kräver gemensamma inkomster;
          </note>
          <note>
            skatterna skall syfta till en rättvis fördelning och kan vara
            ett styrinstrument i fråga om miljön och vissa andra saker.
          </note>
          <note>
            Jag tyckte att Arne Kjörnsberg mest talade om hur kakan skall
            fördelas, väldigt lite om hur vi skall få kakan att växa. Då är
            min fråga: Ser Arne Kjörnsberg inget samband mellan skatten på
            exempelvis arbete och sysselsättningen? Han ser ett samband mellan
            hög skatt på alkohol och att efterfrågan minskar. Är det inte
            också så att hög skatt på arbete, företagande och sparande leder
            till minskad efterfrågan på dessa?
          </note>
          <note>
            Det vore bra om Arne Kjörnsberg redde ut detta.
          </note>
          <note>
            Sedan talade han om dribblande inom tjänstesektorn. Det mest
            allvarliga dribblandet är de ca 70 miljarder kronor som där går
            genom den svarta sektorn.
          </note>
          <note>
            Är det inte anledning att se lite mer allvarligt på denna fråga?
          </note>
          <note type="speaker">
            Anf. 7 ARNE KJÖRNSBERG (s) replik:
          </note>
          <note>
            Fru talman! Det vore, Mats Odell, att överskatta sig själv att
            tro att man på en minut kan reda ut sambandet mellan sysselsättningen
            och nivån på skatterna. Det finns ingen empirisk forskning som
            visar på ett klart samband.
          </note>
          <note>
            Jag påstår inte att det inte har någon betydelse.
          </note>
          <note>
            Det är därför som vi är beredda att pröva detta. Vi har sagt
            att vi i första hand vill sänka skatten på arbetsinkomster. Det
            är en klar deklaration från vår partiordförande. Det är vi beredda
            att göra här i riksdagen. Vi är beredda att i samtal med parterna
            göra det i skatteöverläggningarna.
          </note>
          <note type="speaker">
            Anf. 8 MATS ODELL (kd) replik:
          </note>
          <note>
            Fru talman! Jag noterar det positiva i det Arne
          </note>
          <note>
            Kjörnsberg nu sade. Det väcker den andra fråga jag ställde, nämligen
            sambandet mellan utgifter och intäkter. Nu har regeringen ett
            samarbete med två partier, Vänsterpartiet och Miljöpartiet, omkring
            budgetens utgiftssida. Nu inbjuds andra partier att delta i ett
            samarbete omkring budgetens inkomstsida. Tror Arne
          </note>
          <note>
            Kjörnsberg att det är möjligt att ha denna tudelning?
          </note>
          <note>
            Antag att den här inkomstalliansen kommer fram till att det nu
            är sänkt inkomstskatt och exempelvis slopad dubbelbeskattning
            som är ett koncept. Tror Arne
          </note>
          <note>
            Kjörnsberg då att utgiftsalliansen går med på detta, eller står
            vi inför en regeringskris? Vilken mening är det över huvud taget
            att fortsätta samtalen omkring budgetens inkomstsida om det finns
            en total låsning i dessa frågor? Det upplevde vi från de andra
            partierna i gårdagskvällens debatt.
          </note>
          <note type="speaker">
            Anf. 9 ARNE KJÖRNSBERG (s) replik:
          </note>
          <note>
            Fru talman! Man brukar säga att kärt barn har många namn. Om
            det är så kärt vet jag inte, men nu kallas det inkomstalliansen.
            I går kallades det för jobballiansen. Jag noterade att oppositionsledaren
            talade om sångalliansen. Jag tror att det är samma sak.
          </note>
          <note>
            Till den konkreta frågan. Uteslut ingenting, var inte så självsäker,
            var inte kategorisk. Låt oss samtala med öppet sinne i dessa frågor.
            Det vore knalldumt om jag här gjorde en prognos av de fortsatta
            samtal som vi skall föra nästa vecka och sade: Om de inte ställer
            upp blir det regeringskris. Om de ställer upp blir det regeringskris
            av annat skäl. Det vore inte klokt. Det inser naturligtvis Mats
            Odell t.o.m. utan närmare eftertanke.
          </note>
          <note type="speaker">
            Anf. 10 ROLF KENNERYD (c) replik:
          </note>
          <note>
            Fru talman! Arne Kjörnsberg ägnade ganska mycket tid åt att klargöra
            att man måste ha täckning för sina utgifter för att också kunna
            skaffa sig inkomster. Därom råder det inget tvivel. Det tror jag
            alla kan ställa upp på. Men det finns inslag, som jag påpekade
            i går, i skattesystemet där man genom orimliga skattesatser eroderar
            skattebasen och därmed minskar inkomsterna. Vad säger Arne Kjörnsberg
            om den orsakskedja från verklighetens värld, inte sagans värld,
            som jag redovisade i går? Är det möjligt att göra någonting åt
            den?
          </note>
          <note type="speaker">
            Anf. 11 ARNE KJÖRNSBERG (s) replik:
          </note>
          <note>
            Fru talman! Det är kanske möjligt, om vi kan komma överens. Men
            man kan inte få allt. Vi måste välja och vi måste prioritera.
          </note>
          <note>
            Jag lyssnade med stort intresse när Rolf Kenneryd i går redogjorde
            för sin orsakskedja - det var ganska spännande - som han anknöt
            till jordbrukets situation.
          </note>
          <note>
            Men jag tror inte riktigt på utgångspunkten för problemen. Det
            grundläggande skälet för problemen är nog att marknadens efterfrågan
            har gått ned och att produktionen av grisar har ökat. För närvarande
            finns det en överproduktion. Det produceras mer än vad marknaden
            är beredd att köpa. Men låt oss diskutera även detta.
          </note>
          <note type="speaker">
            Anf. 12 ROLF KENNERYD (c) replik:
          </note>
          <note>
            Fru talman! Det är uppenbart att vi på den här punkten såväl
            som på andra punkter i skattesamtalen har behov att komma fram
            till en gemensam verklighetsuppfattning. Då är det viktigast för
            oss alla att studera verkligheten och ägna lite mindre tid åt
            att studera sagans värld.
          </note>
          <note>
            Arne Kjörnsberg har ju inför skattesamtalen visat stor öppenhet
            i den här debatten. Det är i och för sig lovvärt. Men jag ser
            det närmast som ett bekymmer att man kan visa öppenhet på praktiskt
            taget alla punkter på det flummiga plan som den här debatten hitintills
            har förts på och att man kan visa så lite konkret om vad man faktiskt
            vill åstadkomma med skattesamtalen. Diskussionen måste föras på
            en nivå där det verkligen rör sig om realiteter och icke enbart
            om flummigheter.
          </note>
          <note type="speaker">
            Anf. 13 ARNE KJÖRNSBERG (s) replik:
          </note>
          <note>
            Fru talman! Vi vill med skattesamtalen åstadkomma bättre fördelning
            och skapa bättre förutsättningar för tillväxt och sysselsättning
            - för att nämna två grundläggande punkter. I första hand gäller
            det skatten på arbetsinkomster eller möjligen skatten på arbete
            i vissa avseenden - Rolf Kenneryd förstår säkert distinktionen
            där.
          </note>
          <note type="speaker">
            Anf. 14 BERTIL PERSSON (m):
          </note>
          <note>
            Fru talman! Jag tycker att den debatt som vi hörde här i kammaren
            i går delvis vara ganska patetisk. Alla talade om allas rätt till
            bästa möjliga vård och service.
          </note>
          <note>
            Det handlade om att ge mer resurser till allt och alla.
          </note>
          <note>
            Jag tror att det behövs en betydande ödmjukhet.
          </note>
          <note>
            Jag har jobbat i och med sjuk- och socialvård sedan 1967, och
            jag är bekymrad. Sverige har ramlat från 2:a till 18:e plats i
            väldståndsligan sedan 1970.
          </note>
          <note>
            En koreansk varvsarbetare tjänar bättre än vad en svensk gör.
          </note>
          <note>
            Storföretagen flyr från landet på löpande band, och vi har väldigt
            få medelstora företag. Småföretagen är i stor utsträckning underleverantörer
            till de utflyttade företagen.
          </note>
          <note>
            Arbetslösheten är stor, och den fortsätter att vara stor. Vi
            finns huvudsakligen i den priskonkurrerande sektorn. Det tillverkas
            produkter som uppfanns vid förra sekelskiftet och som måste säljas
            till låga priser.
          </note>
          <note>
            Lönerna är låga.
          </note>
          <note>
            Framtiden innebär att det finns få platser jämfört med konkurrentländerna
            vid de tekniska utbildningarna. Det sker en stor utflyttning av
            tekniker från landet. Vi har världens lägsta löner för den högkompetenta
            arbetskraften och världens högsta löner för den lågkompetenta
            arbetskraften. Bortsett från JAS
          </note>
          <note>
            har vi en liten satsning på forskningen.
          </note>
          <note>
            När det gäller befolkningen blir det allt fler äldre som kommer
            att bli alltmer vårdkrävande. Det föds allt färre barn som kan
            hjälpa till att bidra till vård och service.
          </note>
          <note>
            Det ser besvärligt ut. Vi är redan inne i krisen.
          </note>
          <note>
            Uteliggarna har kommit tillbaka liksom tiggarna på gatorna.
          </note>
          <note>
            ATP-pensionerna sprack.
          </note>
          <note>
            Det kommer ständiga larmrapporter om äldrevården och situationen
            där. Folk far illa.
          </note>
          <note>
            Sjukvården har fått banta sina kostnader från drygt 10 % till
            drygt 7 % av bruttonationalprodukten, och BNP har inte ökat nämnvärt.
          </note>
          <note>
            Sjukhemsanslagen är nu lägre än för tio år sedan.
          </note>
          <note>
            Samtidigt kommer det nya effektiva och dyra behandlingsmetoder
            och nya effektiva och dyra läkemedel. Man kan ersätta de gamla
            koksaltkompresserna mot bensår med fosterfibroblaster som kostar
          </note>
          <note>
            25 000 kr per behandling, men som läker såren. Exemplen kan radas
            upp.
          </note>
          <note>
            Alla talar om att alla skall få bästa möjliga behandling. Jag
            tror att det är dags för lite grann ödmjukhet i den här debatten.
            Vi måste nog koncentrera oss på att försöka att få ut så mycket
            som möjligt av varje krona som satsas på välfärden i landet och
            se på de system som finns för finansieringen av välfärden.
          </note>
          <note>
            Beträffande sjukvården är det nuvarande incitamentsystemet naturligtvis
            att hålla patienterna lagom missnöjda, inte så mycket att vårdgivarna
            blir anmälda till ansvarsnämnden men så pass mycket att de går
            på politikerna och kräver högre anslag.
          </note>
          <note>
            Så fort som man har mellanhänder som betalar ut blir det dyrt.
            Då blir både konsumenter och producenter intresserade av att överutnyttja
            systemen. Jag tror alltså att man måste ge tillbaka pengarna till
            vården, till patienterna, och det skall man göra under någon form
            av kostnadskontroll, antingen i form av
          </note>
          <note>
            HMO-system/HSF-system eller i form av Singaporemodellen.
          </note>
          <note>
            Sedan skall man också låta vårdgivarna konkurrera med varandra.
            Landstingen skall skötas professionellt och vara en av de aktörer
            som konkurrerar. Då får man konkurrera genom att skapa nöjda patienter.
          </note>
          <note>
            I fråga om äldrevården är det nog nödvändigt att gå över till
            att ha en huvudman i stället för två, så vi slipper den förnedrande
            diskussionen om huruvida en
          </note>
          <note>
            90-åring med en kateter är frisk eller sjuk och om vem som skall
            betala för vården av vederbörande.
          </note>
          <note>
            När det gäller trygghetssystemen får vi nog avväga mellan de
            två metoder som finns, fördelning eller premiereservsystem.
          </note>
          <note>
            Angående fördelningen måste vi kunna lita på att barnen är villiga
            att betala, men vi vet ju att man inte kan lita på det hur långt
            som helst. Det som kan läggas på fördelningssystem är grundtryggheten.
          </note>
          <note>
            Beträffande premiereservsystemen skall vi kunna lita på banken,
            men vi lärde oss i början av det här decenniet att det kan vi
            inte heller göra. Jag tror att om vi skall ha ett inkomsttrygghetssystem
            får vi ha det som ett premiereservsystem.
          </note>
          <note>
            Jag tycker att den här debatten har visat att vi vill så väl,
            men vi måste komma ihåg att möjligheterna är begränsade. Vi måste
            se sanningen i ögonen och med stor ödmjukhet försöka vara så effektiva
            vi kan. Om vi skall ha någon chans att klara några av alla dessa
            ambitioner får vi faktiskt ha en stor portion ödmjukhet. Vården
            har det sannerligen, fru talman, svårt nog ändå.
          </note>
          <note type="speaker">
            Anf. 15 RONNY OLANDER (s) replik:
          </note>
          <note>
            Fru talman! Jag tycker att det är intressant när
          </note>
          <note>
            Bertil Persson pratar om ödmjukhet. Det är ett ord som verkligen
            borde känneteckna fler av Bertil Perssons moderata partikolleger
            när de i många av de samtal som förs här i kammaren vill nästan
            halvera skattebasen.
          </note>
          <note>
            Jag har stor förståelse för problematiken kring den generella
            välfärden i Sverige. Men vi måste också lyfta fram de goda sidorna.
            Vi fokuserar alldeles för mycket på den bild som frammanas i massmedierna.
          </note>
          <note>
            När jag hör moderaternas snack om grundtrygghet blir jag alltid
            lika starkt övertygad om vikten av den generella välfärden som
            omfattar alla, att vi solidariskt ställer upp för varandra och
            hjälper varandra.
          </note>
          <note>
            En av Bertil Perssons kolleger talade om forntid.
          </note>
          <note>
            Det gjorde han när jag berättade vad som hände tiden
          </note>
          <note>
            1991-1994. Det betecknar man i de moderata leden som forntid.
          </note>
          <note type="speaker">
            Anf. 16 BERTIL PERSSON (m) replik:
          </note>
          <note>
            Fru talman! När man diskuterar välfärden är det viktigt att titta
            både på inkomsterna och på utgifterna.
          </note>
          <note>
            Att få inkomsterna, resurserna, till vården är en viktig sida.
            Där tror jag att utbildningen är den allra viktigaste punkten,
            men skatterna är också viktiga.
          </note>
          <note>
            När det gäller utgiftssidan gäller det också att se till att
            utnyttja bl.a. marknadsekonomins möjligheter.
          </note>
          <note>
            Här handlar det inte om att producera så mycket som möjligt utan
            så effektivt som möjligt.
          </note>
          <note>
            Problemet i Sverige är att vi är nyfattiga. Vi har inte råd med
            de stora möjligheter som erbjuder sig med den nya forskningen.
            Detta får vi försöka att hantera på både inkomst- och utgiftssidan.
          </note>
          <note type="speaker">
            Anf. 17 RONNY OLANDER (s) replik:
          </note>
          <note>
            Fru talman! Jag håller fullständigt med om hur viktig forskningen
            är. Där satsas det stora resurser och kommer att satsas ännu mer
            resurser. Det tror jag är en verkligt prioriterad angelägenhet
            för samtliga i denna kammare.
          </note>
          <note>
            Men bekymrad blir jag, för jag förstår alltmer att det är en
            stark ideologisk skillnad mellan den generella välfärden, som
            omfattar alla oaktat plånbokens tjocklek, och jobballiansen eller
            vilken allians det för tillfället är som kännetecknar de tre borgerliga
            partierna. Ni talar om grundtrygghet och individuella medborgarkonton.
            Det är två helt skilda system.
          </note>
          <note>
            Jag tycker att det vore mycket ärligare om ni talade om det systemskifte
            som ni faktiskt vill genomföra. Ulf Adelsohn gjorde det 1995,
            och jag respekterar honom för det. Jag tycker att ni skall tala
            om systemskifte, för det är faktiskt vad det handlar om.
          </note>
          <note type="speaker">
            Anf. 18 BERTIL PERSSON (m) replik:
          </note>
          <note>
            Fru talman! Det var två problem som togs upp.
          </note>
          <note>
            Det första var forskningen i Sverige.
          </note>
          <note>
            Vi har en omfattande tillämpad forskning i Sverige, och JAS är
            det stora flaggskeppet. Den tillämpade forskningen håller på att
            flytta ut. Det är tunt när det gäller grundforskningen och när
            det gäller satsningen på universiteten. Där har socialdemokraterna
            tyvärr skurit ned.
          </note>
          <note>
            När det gäller vård och service handlar det faktiskt om att skilja
            på finansiering och produktion. Vi vill ha en allmän obligatorisk
            sjukförsäkring som alla omfattas av. Men i produktionen, och det
            är någonting annat, vill vi ha konkurrens för att få ut mesta
            möjliga av varje krona.
          </note>
          <note type="speaker">
            Anf. 19 INGER STRÖMBOM (kd):
          </note>
          <note>
            Fru talman! Jag har under flera mandatperioder varit, och är
            fortfarande, också kommunpolitiker. Jag vill därför tala om det
            kommunala utjämningssystemet.
          </note>
          <note>
            I dag har vi sett siffror som visar att nästan alla kommuner
            i Sverige uppvisar en befolkningsminskning. De unga flyttar till
            storstadsområdena, och kvar blir de gamla som behöver alltmer
            av kommunala insatser. När befolkningen minskar uttunnas ju också
            underlaget för kommunala kärnverksamheter som skola och barnomsorg
            med följd att servicekostnaden ökar för varje plats i skolan och
            i barnomsorgen.
          </note>
          <note>
            Samtidigt ökar andelen äldre. Därför skall vi ha ett system som
            stöttar de kommuner som behöver hjälp att klara dessa kärnverksamheter.
          </note>
          <note>
            Redan när regeringen presenterade förslaget till det nu gällande
            kommunala utjämningssystemet var det mångas åsikt att förslaget
            strider mot regeringsformen och är en urholkning av den kommunala
            beskattningsrätten. Flera kommuner överklagade beslutet, och nyligen
            kom Högsta domstolens besked att ärendena inte prövas där utan
            att kommunerna kan söka resning hos Regeringsrätten. Detta visar,
            fru talman, att Sverige behöver en författningsdomstol för denna
            typ av ärenden.
          </note>
          <note>
            Ingen som i detalj studerat hur modellen är uppbyggd kan vara
            tillfreds med de effekter som finns inbyggda. Kommunförbundet
            har t.ex. visat i en rapport att en frisk 85-åring ger större
            inkomster till kommunen än en arbetande skattebetalare. Också
            en arbetslös ger i vissa fall mer till kommunen än en arbetande
            skattebetalare. Så kan vi inte ha det.
          </note>
          <note>
            Varje sunt tänkande människa inser att vi måste ha ett regelverk
            som gör att det lönar sig för kommunen att anstränga sig för att
            skapa en god ekonomi.
          </note>
          <note>
            Men det nuvarande systemet ger faktiskt helt motsatta signaler.
            Systemet premierar kommuner som ur ett samhällsekonomiskt perspektiv
            vidtar felaktiga åtgärder. Det leder till att bidragsberoende
            cementeras både på lokal nivå och på individnivå. Det finns i
            förlängningen också en uppenbar risk för att systemet leder till
            segregation, då endast de riktigt rika kommer att ha råd att bo
            i de kommuner som bidrar mest till systemet.
          </note>
          <note>
            Inkomstutjämningssystemet har ju också en katastrofal Pomperiopossaeffekt.
            Kommuner och landsting med en egen skatteutdebitering som är lägre
            än den länsvisa skattesatsen får en minskning av den samlade inkomsten
            när det egna skatteunderlaget ökar, dvs. att när kommunens invånare
            tjänar mer och betalar mer skatt blir kommunens ekonomi sämre.
          </note>
          <note>
            Detta system som ger denna effekt, vilken drabbar både fattiga
            och rika kommuner, måste omedelbart avskaffas.
          </note>
          <note>
            Utjämningssystemet skulle ses över, och alldeles nyligen har
            den kommunala utjämningsutredningen kommit med sitt förslag. Men
            de har inte tittat på de mycket dåligt utformade reglerna för
            intäktssidan.
          </note>
          <note>
            Det som har kommit är faktiskt bara en halvmesyr, för de har
            enbart koncentrerat sig på hur potten skall fördelas.
          </note>
          <note>
            Än en gång har det kommit ett förslag som är så krångligt att
            nästan ingen annan än möjligen konstruktörerna själva förstår
            det i detalj. Ja, det är så krångligt att utredningens ordförande
            lär ha sagt: Det är inte nödvändigt att varje kommunpolitiker
            skall kunna räkna ut hur det slår. Det räcker om de har tilltro
            till systemet. Om han har sagt detta är det ett minst sagt häpnadsväckande
            uttalande. Vart tog värnandet om den kommunala demokratin och
            ansvaret vägen? Är det så att de folkvalda och kommuninvånarna
            skall - förlåt, jag höll på att säga ett fult ord -
          </note>
          <note>
            dumförklaras när de vill ta ansvar för de kommunala utgifterna
            och inkomsterna? Budskapet var i alla fall tydligt: Försök inte
            förstå, lyd bara!
          </note>
          <note>
            Nu har diskussionerna gått höga kring vilka kommuner som är vinnare
            och vilka som är förlorare.
          </note>
          <note>
            De som för den diskussionen har inte förstått. Det finns stora
            vinnare och det finns stora förlorare i systemet, men en kommuns
            pengar är ju de enskilda kommuninvånarnas pengar. Alla skattande
            i kommunen bidrar till den gemensamma potten, som är förutsättningen
            för kommunens verksamhet. Förlorarna i utgiftssystemet är de låginkomsttagare
            som bor i bidragande kommuner, och vinnarna är höginkomsttagarna
            i mottagande kommuner.
          </note>
          <note>
            Bären varandras bördor är ett uttryck som vi har hört flera gånger
            från talarstolen i denna debatt. Visst skall vi göra det, men
            i det här systemet är det de svaga som faktiskt bär de starkas
            bördor.
          </note>
          <note>
            Effekten av utjämningssystemet kan bli den att en undersköterska
            i min kommun kanske bidrar till att subventionera höginkomsttagarens
            motionssimning i det kommunala badhuset i en mottagande kommun.
          </note>
          <note>
            Det gör hon genom höjd skatt i hemkommunen, sänkt servicenivå
            och höjda avgifter för den kommunala servicen.
          </note>
          <note>
            Jag trodde faktiskt att det fanns flera partier i vårt land som
            värnade om människor med låga inkomster och som skulle sätta denna
            strävan framför att försöka skapa rättvisa mellan politiskt styrda
            organ som kommuner.
          </note>
          <note>
            Min hemkommun är den kommun som redan i dag skickar mest pengar
            till systemet. Om utredningens förslag genomförs skall vi, när
            systemet är fullt utbyggt, betala 12 000 kr per invånare och år,
            totalt ca
          </note>
          <note>
            340 miljoner kronor per år. Vi kan inte ha den segregation som
            det kommer att leda till, för låg- och medelinkomsttagare kommer
            inte att ha råd att bo kvar i
          </note>
          <note>
            Danderyds kommun och i andra starkt bidragande kommuner.
          </note>
          <note>
            Vi måste inse att i ett demokratiskt land med en kommunal beslutsnivå
            går det inte att konstruera en modell för en total rättvisa mellan
            kommunerna.
          </note>
          <note>
            Visst skall vi ha ett system som hjälper kommunerna att klara
            vården, skolan och omsorgen, men dagens system är inte bra. Klart
            är också att utredningens definierade strukturella faktorer är
            bättre anpassade för glesbygd än för storstad. Effekterna för
          </note>
          <note>
            Stockholmsregionens invånare är faktiskt orimliga.
          </note>
          <note>
            Fru talman! Det vi ser i dag är ett skatteutjämningssystem som
            inte ger rätt signaler och som nästan alla är missnöjda med. Och
            vi ser ett utredningsförslag som bara skrapar lite på ytan men
            som också nästan alla i vårt land är missnöjda med. Missnöjet
            är partipolitiskt obundet. Det sträcker sig från norr till söder.
            Jag måste säga att det inte är ofta som det röda
          </note>
          <note>
            Kiruna och det blå Danderyd är överens. Men här kommer vi till
            samma uppfattning: Utredningens förslag är en katastrof. Det bör
            förpassas till papperskorgen, och ett nytt system bör utarbetas.
          </note>
          <note>
            Redan 1995, när regeringens förslag förelades riksdagen, framhöll
            kristdemokraterna att den egna beskattningsrätten naggas i kanten
            och att en del av den kommunala självstyrelsen går förlorad. Vi
            motionerade också redan då om att regeringen skulle tillsätta
            en utredning för att ta fram en bättre modell för kommunal finansiering.
            Det behovet kvarstår med all tydlighet.
          </note>
          <note>
            Fru talman! I det nuvarande systemet måste Pomperipossaeffekterna
            omedelbart elimineras. En utredning bör tillsättas för att finna
            en ny modell där inkomstsidan i systemet regleras via statsbidrag.
            Utredningen bör även få i uppdrag att förenkla systemet.
          </note>
          <note type="speaker">
            Anf. 20 OWE HELLBERG (v) replik:
          </note>
          <note>
            Fru talman! Det kommunala skatteutjämningssystemet och dess effekter
            är det inte så lätt att förstå sig på. Men att tycka synd om kommunen
            Danderyd i det här sammanhanget är nog inget som jag och mitt
            parti, Vänsterpartiet, gör. Man kan inte heller, som
          </note>
          <note>
            Inger Strömbom gör, bryta ned det här på individnivå.
          </note>
          <note>
            Dessutom sprids det en massa fördomar i de här sammanhangen;
            att de stackars fattiga Norrlandskommunerna behöver så mycket
            hjälp för att de har så lite inkomster. Bryter man ned bruttonationalprodukten
            på regional nivå är mitt län, Gävleborgs län, ett av de län i
            Sverige som toppar statistiken. Vi ligger väldigt högt, men vi
            har hög utflyttning och ganska hög arbetslöshet. Man måste alltså
            se samband på olika sätt, inte bara inom det kommunala skatteutjämningssystemet.
            Meningen med systemet måste ju vara att skapa likvärdiga förutsättningar
            för kommuninvånare över hela Sverige när det gäller barnomsorg,
            skola, äldreomsorg och offentlig service.
          </note>
          <note type="speaker">
            Anf. 21 INGER STRÖMBOM (kd) replik:
          </note>
          <note>
            Fru talman! Man skall inte tycka synd om Danderyd - nej, man
            skall inte tycka synd om någon kommun. Man skall tycka synd om
            de lågavlönade och svaga kommuninvånare som råkar bo just där
            man höjer skatten, där man tvingas rationalisera, där man tvingas
            dra in på verksamheter och där man sätter högre och högre avgifter
            som drabbar de svaga och de med låga inkomster.
          </note>
          <note>
            Danderyd har tyvärr en stämpel på sig att där bor bara de rika
            och duktiga människorna i vårt land. Det är inte så. Vi har en
            absolut normalfördelning när det gäller invånarnas ekonomiska
            situation. Vi har några få, en handfull, mycket rika personer.
            Men vi har också väldigt många som har det väldigt svårt. Det
            är de som drabbas genom att man brandskattar kommunen, för kommunens
            pengar är kommuninvånarnas pengar.
          </note>
          <note type="speaker">
            Anf. 22 OWE HELLBERG (v) replik:
          </note>
          <note>
            Fru talman! Det där är väl en bild som inte stämmer med verkligheten
            om man tittar på medelinkomstuppgifter när det gäller Danderyds
            kommun. Vilket system Danderyds kommun sedan väljer när det gäller
            att sätta sina avgifter i förhållande till den kommunala skattenivån,
            det är något som har med kommunens egen roll att göra. Men i det
            sammanhanget tror jag faktiskt att ni själva kan ordna till kommunal
            service för dem som har det svårare i kommunen genom att bl.a.
            titta på er skattesats.
          </note>
          <note type="speaker">
            Anf. 23 INGER STRÖMBOM (kd) replik:
          </note>
          <note>
            Fru talman! Nu hörde vi det där igen att man inte tror på hur
            det ser ut i Danderyd. Medelinkomsten är hög, det är ju det jag
            säger: Vi har en handfull mycket förmögna personer och då blir
            medelsiffran väldigt hög. Det spelar ingen roll att vi har väldigt
            många med låg inkomst i och med att den här lilla klicken har
            så god ekonomi.
          </note>
          <note>
            Skattesatsen bör ju sättas i relation till vad man använder pengarna
            till, de kommunala pengarna.
          </note>
          <note>
            Skall kommunerna bedriva affärsverksamhet eller skall de koncentrera
            sig på kärnuppgifterna? I Danderyd har vi koncentrerat oss på
            kärnuppgifterna. Vi skulle ha en väldigt god ekonomi, vi skulle
            inte behöva protestera, om det var så att vi fick behålla de kommunala
            pengar som vi behöver. För vi stöder inte några stadshotell som
            går knackigt. Vi stöder inga bostadsbolag som har det knackigt.
            Vi koncentrerar oss på vården, skolan och omsorgen.
          </note>
          <note type="speaker">
            Anf. 24 ROLF GUNNARSSON (m):
          </note>
          <note>
            Fru talman! Det fanns helt nyligen en rubrik i en av länstidningarna
            hemma i Dalarna. Rubriken löd:
          </note>
          <note>
            "Det är dags att göra något konkret!" Den rubriken och meningen
            får sägas vara riktad till regeringen, till
          </note>
          <note>
            Socialdemokraterna och aktuella stödpartier. Här handlar det
            verkligen om det som är namnet på dagens debattrubrik: välfärd.
            På något sätt är rubriken en bra sammanfattning. Det måste hända
            något, det måste ske något nu. Det är som Carl Bildt sade vid
            inledningen i går morse: Det räcker inte att bara prata.
          </note>
          <note>
            Om regeringen bara gör en del av det som utlovades inför valet
            1994 så är redan det ett bra steg. Det fanns ju så många löften.
            Därtill kan läggas de nya löftena modell 1998. Också där gäller
            att om bara bråkdel infrias så ljusnar det.
          </note>
          <note>
            Men om man läser informationen om vilka propositioner som kommer
            hit till riksdagen så ser man inte minsta ljusning vid horisonten.
            Statsministern sade i sin inledning i går att skattesänkningar
            skall komma steg för steg. Det var ju för kravet på skattesänkningar
            som vi moderater av bl.a. socialdemokraterna hånades i valrörelsen.
            Det kan vi dock ta. Det är bra att socialdemokraterna nu har kommit
            på andra och bättre tankar. Men det är dags att ta några steg
            nu, t.o.m. stapplande steg är bättre än inga steg alls.
          </note>
          <note>
            Jag kommer alltså från Dalarnas län. Vid den förrförra befolkningsräkningen
            var det 14 av 15 kommuner som tappade i befolkning. Också i centralregionen
          </note>
          <note>
            Falun/Borlänge minskade befolkningen, och det är allvarligt.
            Regeringen har, det skall också påpekas, hjälpt till med befolkningsminskningen
            genom att tvångsförflytta statliga myndigheter från länet. Vid
            den senaste befolkningsräkningen var det fortfarande
          </note>
          <note>
            14 av 15 kommuner som visade minus. Befolkningsminus slår hårt
            skattemässigt mot kommunerna och landstinget.
          </note>
          <note>
            Har man dessutom, som vi där hemma, socialdemokrater i landstinget
            som älskar att hålla på med andra uppgifter och verksamheter än
            de man är satt att sköta - sjukvården är väl a och o - då blir
            det ännu mörkare på himlen. Jag tänker här på vad finansminister
            Erik Åsbrink sade i en interpellationsdebatt i tisdags. Han sade
            något så klokt som att vi måste tänka på att det är skattebetalarnas
            pengar vi hanterar. Just det, tänk om vissa politiker hörde den
            uppmaningen. Då tänker jag främst på många landstingspolitiker.
            Det måste bli ett slut på det här med att landstingen kapprustar
            med länsstyrelserna i regionfrågor och om samma ämnen.
          </note>
          <note>
            Fru talman! Apropå välfärd, eller rättare sagt grunden för välfärd,
            funderar man ju på hur regeringen skall nå fram till att år 2000
            få ned den öppna arbetslösheten till 4 %. Det är ett mål som Socialdemokraterna
            själva har satt upp, och det är ett avgörande löfte. Men kanske
            är det så, som Carl Bildt också sade vid inledningen i går, att
            man har släng det målet i papperskorgen.
          </note>
          <note>
            Vi minns också orden från statsminister Göran
          </note>
          <note>
            Persson under valrörelsen: "En tillväxt på över 3 %
          </note>
          <note>
            de kommande åren är sannolik". Hur gick det? Vi vet också att
            statsministern i valrörelsens slutskede sade att det växte så
            att det knakade. Det sade alltså statsministern. Nu knakar det
            bara.
          </note>
          <note>
            Fru talman! Jag tittade i protokollet från den allmänpolitiska
            debatten för exakt ett år sedan. Då var det valår. Det var löften
            hit och löften dit, och socialdemokraterna slog sig för bröstet.
            En socialdemokrat från mitt hemlän stod här i talarstolen och
            avslutade exakt så här: Det fungerar endast med en ren socialdemokratisk
            politik.
          </note>
          <note>
            Nej, tyvärr fungerar det inte med en socialdemokratisk politik.
            Det har gått ännu ett år och frågan är vad folk tycker. Jag gissar
            att svaret mer är åt det knakande hållet än att folk uppfattar
            att det växer så det knakar.
          </note>
          <note>
            Vi minns också alla enkäten från företagarna som presenterades
            inför valet, där Socialdemokraterna t.o.m. fick sämre betyg än
            Vänsterpartiet. Sådant måste väl ge klang även in i Rosenbads
            alla heligaste tankeverkstäder, om nu sådana finns.
          </note>
          <note>
            Låt oss ta ned resonemanget, dessa löften, till länsnivå, hem
            till mitt län, Dalarna. Rubriken jag inledde med, "Det är dags
            att göra något konkret!", var föranledd av en enkät hos länets
            företagare. Det är väl trots allt där som de nya jobben skall
            komma.
          </note>
          <note>
            Kanske kan vi vara överens om det, i alla fall en majoritet här
            i kammaren. Det är i de privata företagen som en fortsatt välfärd
            skall hämtas.
          </note>
          <note>
            Företagsklimatet har försämrats ordentligt. Detta påstående och
            denna mening är inte min, utan det är sammanfattningen av en enkät
            hos 91 tillfrågade företagare i Dalarna. Det är därför inte en
            mening som man kan vifta bort hur som helst. Det konstaterades,
            tyvärr kan man säga, bl.a. att samarbetet med facket blivit sämre.
          </note>
          <note>
            En viktig bransch som vi har i vårt län är turismen. Det är en
            framtidsbransch. Men branschen måste ges bättre förutsättningar
            för att leva och för att utvecklas. Här kan många nya arbetstillfällen
            komma.
          </note>
          <note>
            Men det finns många mörka moln över just turismen, t.ex. en hög
            turistmoms. Den är högre än i EU-
          </note>
          <note>
            länderna i snitt. Vi måste ge bättre förutsättningar för nya
            jobb.
          </note>
          <note>
            Ibland när man sitter i kammaren och lyssnar får man känslan
            av att vissa tror att det är politikerna som skapar jobben. Det
            kanske är så att man måste påminna sig om att vi bara kan skapa
            förutsättningar och underlag för nya jobb.
          </note>
          <note>
            Inom turismen handlar det verkligen om småföretag. 90 % av alla
            turistföretag har färre än tio anställda. En viktig bit som hör
            till välfärden och som skapar jobb är bensinskatten. Jag tänker
            på dem som skall besöka fjällvärlden, t.ex. de fjäll vi har i
            Idre och Sälen. Vi vet att 86 % av alla som kommer dit, kommer
            dit med bil. Vi vet också att om andra varor skulle ha samma höga
            skatt som bensin skulle en Big
          </note>
          <note>
            Mac på McDonalds kosta drygt 100 kr. 94 % av alla barnfamiljer
            har en eller två bilar, och därför är bensinskatten en viktig
            del.
          </note>
          <note>
            Fru talman! Det här kan man ta som funderingar om och kring vår
            välfärd. Jag har velat belysa en del av Sverige som säkert många
            i kammaren kallar glesbygd. Och visst är det ett glest befolkat
            län, men jag tror på vårt län, Dalarna. Ett land kan inte bara
            ha storstäder. Sverige är ett avlångt land, och hela Sverige skall
            ju leva heter det. Men det är, som jag sade i inledningen, dags
            att göra något konkret nu.
          </note>
          <note>
            Slutligen: Det finns mycket att göra. Dagens rubrik handlar alltså
            om välfärd. Jag undrar om den 57-
          </note>
          <note>
            årige svårt handikappade man, som jag just hjälpt att överklaga
            ett beslut från försäkringskassan till länsrätten, tycker att
            det finns något som heter välfärd.
          </note>
          <note>
            Han är 57 år och förtidspensionär. Och det är just detta som
            är problemet. Han är över 50 år och han är sjukpensionär. Det
            är också motiveringen från försäkringskassan till varför han inte
            kan få bidrag till en handikappmoped - detta inom avdelningen
            välfärd i
          </note>
          <note>
            Sverige 1999.
          </note>
          <note>
            Anf. 25 SIW WITTGREN-AHL (s) replik:
          </note>
          <note>
            Fru talman! Jag kan dela Rolf Gunnarssons oro för att det sker
            en befolkningstillströmning till storstäderna. Det kanske inte
            är det bästa. Vi måste kanske samarbeta mer för att hitta alternativa
            former så att folk bor kvar även i s.k. glesbygd.
          </note>
          <note>
            Men jag begärde inte ordet för detta. Jag begärde ordet därför
            att Rolf Gunnarsson sade att partikamraterna i landstinget i Dalarna
            ägnar sig åt frågor som inte hör hemma i landstinget. Jag skulle
            vilja att han utvecklar vilka frågor det är.
          </note>
          <note type="speaker">
            Anf. 26 ROLF GUNNARSSON (m) replik:
          </note>
          <note>
            Fru talman! Det är all verksamhet som inte har med sjukvården
            att göra. Jag vet bara siffran från landstinget hemma. Det är
            ungefär 200 miljoner kronor som inte går till sjukvårdsverksamheten.
            Landstinget hemma anställde den 1 januari en länskonstnär.
          </note>
          <note>
            Det tycker jag är mycket magstarkt och ett exempel på hur man
            hanterar pengar fel.
          </note>
          <note>
            Vi vet att bemanningen inom sjukvården har skurits ned dramatiskt.
            Det finns bra sjukvård, men vi läser om dålig sjukvård och underbemanning.
            Och då skär det i alla fall i mitt moderata hjärta och i mig som
            landstingspolitiker. Man sysslar med så mycket som inte är sjukvård.
            Siw Wittgren-Ahl kan få en lista som är två och en halv A4-sidor
            lång på bidrag och anslag som inte har med sjukvården att göra.
          </note>
          <note type="speaker">
            Anf. 27 OWE HELLBERG (v) replik:
          </note>
          <note>
            Fru talman! Rolf Gunnarsson och jag är grannar.
          </note>
          <note>
            Vi bor ju i grannlän, och vi har väl en liknande utveckling när
            det gäller befolkning i kommuner.
          </note>
          <note>
            När jag lyssnade på Rolf Gunnarsson och hans förslag till förändringar
            kunde jag upptäcka två saker:
          </note>
          <note>
            Turism och sänkt bensinskatt är det som skall sätta fart på jobben
            i Dalarna. I Gävleborg är väl situationen inte riktigt likadan.
            Jag undrar faktiskt, Rolf
          </note>
          <note>
            Gunnarsson, om ni inte har något mer när det gäller regionalpolitiken.
          </note>
          <note>
            När det gäller kommunernas och landstingens ekonomiska situation
            tror jag nog att med Rolf Gunnarssons politik får kommunerna och
            landstinget i
          </note>
          <note>
            Dalarna ännu mindre att röra sig med. Det beror bl.a.
          </note>
          <note>
            på en annan syn på kommunal skatteutjämning och på den offentliga
            sektorns ekonomi.
          </note>
          <note type="speaker">
            Anf. 28 ROLF GUNNARSSON (m) replik:
          </note>
          <note>
            Fru talman! Som Owe Hellberg sade bor vi visserligen i olika
            län, men vi bor ju ganska nära varandra ändå.
          </note>
          <note>
            Turismen var ett exempel på hur man i mindre företag och i småföretag,
            som jag sade i mitt anförande, där man har under tio anställda,
            kan få en blomstring.
          </note>
          <note>
            Det behövs en blomstring. Det behövs att man gör någonting.
          </note>
          <note>
            Det var ett exempel, men vi moderater har i våra partimotioner
            många förslag på hur småföretagandet och företagandet skall utvecklas.
            Det är det som är det viktiga. Vi måste få fart på Sverige och
            företagandet, men kanske inte med den inriktning som Owe
          </note>
          <note>
            Hellberg har i sina partiprogram, med en kraftigt växande offentlig
            sektor. Vi har nog olika uppfattningar. Vi moderater vill se en
            ökad satsning på företagen och småföretagen. Där kan de nya jobben
            komma.
          </note>
          <note type="speaker">
            Anf. 29 OWE HELLBERG (v) replik:
          </note>
          <note>
            Fru talman! Rolf Gunnarsson får nog läsa vårt partiprogram lite
            bättre, tror jag. Vår inriktning har en stark betoning på småföretagandet
            och dess villkor.
          </note>
          <note>
            Att begränsa det här till en fråga om turism tror inte jag är
            riktigt gångbart i det här läget. Det handlar om riskvilligt kapital
            via regionala fonder, om att genom allmänna regelsystem se till
            att göra det bättre för småföretagandet. Det gäller kompetensutveckling
            och många andra saker. Och naturligtvis måste vi ha en stark offentlig
            sektor för att bära upp och ta hand om den reproduktion som behövs
            även i Dalarna.
          </note>
          <note type="speaker">
            Anf. 30 ROLF GUNNARSSON (m) replik:
          </note>
          <note>
            Fru talman! Jag kan t.o.m. vara överens med Owe
          </note>
          <note>
            Hellberg om vissa meningar som han sade i sin replik.
          </note>
          <note>
            Vi måste göra det bättre för småföretagen. Jag tog under mina
            åtta begränsade minuter upp turismen som ett exempel. Det är en
            starkt växande sektor, om den sköts rätt. I Dalarna vet vi att
            vi är det tredje största turistlandskapet i landet. Där kan det
            tillkomma nya jobb, inte bara tillfälliga säsongsjobb under några
            vinterveckor utan årsjobb. Det var det jag betonade.
          </note>
          <note>
            Än en gång: Vi moderater vill verkligen skapa bättre förutsättningar
            för företagande i Sverige. Det är det som saknas. Man såg vissa
            ljusningar i går. Jag hoppas att det inte stannar vid ljusningar
            långt där borta utan att det kommer sådana. Det har varit fyra
            förlorade år, och man är väl inte alltför optimistisk när man
            vet vilket sällskap regeringen har hamnat i.
          </note>
          <note type="speaker">
            Anf. 31 RONNY OLANDER (s):
          </note>
          <note>
            Fru talman! Bostaden spelar en stor roll i människors vardag.
            Den har betydelse för möjligheterna till en rik fritid och för
            att förhindra segregation mellan olika befolkningsgrupper.
          </note>
          <note>
            Den sociala bostadspolitiken började tillämpas efter andra världskriget.
            Syftet var att bygga bort bostadsbristen, höja utrymmesstandarden
            och göra bostäderna modernare. Till stor del har den sociala bostadspolitiken
            lyckats. De flesta människor i Sverige har ett mycket bra boende.
            Boendet är dessutom, i en internationell jämförelse, jämnt fördelat.
          </note>
          <note>
            Den sociala bostadspolitiken har varit utformad så att människor
            skall kunna efterfråga en bostad som svarar mot de behov som hushållet
            har. Standarden på bostäderna har upprätthållits genom att normer
            för bostadsbyggandet har funnits.
          </note>
          <note>
            Det är en vanlig uppfattning att den sociala bostadspolitiken
            är beroende av stora statliga subventioner. Den mest omfattande
            perioden av bostadsbyggande, miljonprogrammet, genomfördes emellertid
            utan stora statliga subventioner. Därefter infördes räntebidragen
            och staten garanterade en viss nominell räntenivå för lån till
            nyproducerade lägenheter.
          </note>
          <note>
            Under senare år har statens stöd till bostadssektorn minskat
            avsevärt och i allt högre grad gått från generellt produktionsstöd
            till riktat konsumtionsstöd.
          </note>
          <note>
            Dessutom har skatteintäkterna från bostadssektorn ökat.
          </note>
          <note>
            1990-talet kännetecknas av att produktionen av bostäder minskat
            kraftigt, hyreskostnaderna har stigit som andel av inkomsten och
            av att antalet lediga lägenheter har varit rekordstort. Många
            människor har tvingats flytta till allt mindre lägenheter när
            de privata ekonomiska förutsättningarna har försämrats.
          </note>
          <note>
            Under våren 1998 fattade riksdagen ett bostadspolitiskt beslut
            mot bakgrund av den bostadspolitiska utredningens resultat. Beslutet
            innebär en viss förskjutning av finansieringen till riktat stöd
            för miljöinvesteringar i bostäderna.
          </note>
          <note>
            Fru talman! Vi menar att det är viktigt att fortsätta den sociala
            bostadspolitiken. Bostaden skall inte vara en handelsvara utan
            en social rättighet. Det är viktiga begrepp för oss socialdemokrater.
            Alla människor, inte bara några, skall ha rätt att bo bra. Därför
            kommer bostadspolitiken också i framtiden att spela en stor roll,
            även om de medel som används kan se annorlunda ut än de traditionellt
            gjort.
          </note>
          <note>
            Det är viktigt att det finns en vision för det framtida boendet.
          </note>
          <note>
            Bostadspolitiken bör inriktas på att möjliggöra produktion av
            bostäder som motsvarar behovet, förbättra inom- och utomhusmiljön
            i våra bostadsområden, underhålla fastighetskapitalet, minska
            segregationen mellan olika befolkningsgrupper och att minska boendekostnaderna.
          </note>
          <note>
            De senaste åren har produktionen varit alltför låg för att motsvara
            det långsiktiga behovet. Bostadsproduktionen, mätt i antalet påbörjade
            lägenheter, behöver med säkerhet fördubblas.
          </note>
          <note>
            Det är viktigt att planeringsförutsättningarna i kommunerna är
            sådana att det finns beredskap för en ökad bostadsproduktion.
            Det viktigaste medlet för att få fart på bostadsproduktionen är
            att bedriva en sund ekonomisk politik som håller tillbaka räntenivåerna
            och som gör det möjligt för hushållen att öka de disponibla inkomsterna.
            Detta utgör en viktig grundförutsättning för en ökad efterfrågan
            på bostäder och en fortsatt god produktion.
          </note>
          <note>
            Många människor lider av allergiska problem, sjukdomar och andra
            svårigheter orsakade av miljön i bostäder och andra inomhusmiljöer.
            Det handlar om emissioner från material och konstruktioner i byggnader.
            Men det gäller också buller orsakat av trafik och tekniska installationer.
            I byggnaderna handlar en övergång till ett mer ekologiskt hållbart
            synsätt om att minska energianvändningen och att i större utsträckning
            återanvända material i ett kretslopp.
          </note>
          <note>
            Det är viktigt att bibehålla en god standard på fastigheterna
            om boendemiljön skall bli bra. Under senare år har underhåll och
            ombyggnader i stor utsträckning inte nått upp till de nivåer som
            motsvarar behovet av investeringar och underhåll. Det behövs med
            andra ord en politik för att behålla kvaliteten på bostäderna
            och ett ansvar från fastighetsägarna och andra aktörer på bostadssektorn.
          </note>
          <note>
            Fru talman! Splittringen mellan olika befolkningsgrupper har
            blivit allt tydligare under senare år.
          </note>
          <note>
            Det är viktigt att den negativa segregationen, som kan bero på
            ekonomisk standard och etnisk tillhörighet, inte förstärks. Det
            gäller att bryta det mönster som, inte minst i storstäderna, har
            etablerats och som innebär att segregationen tilltar. Detta är
            i första hand en kommunal uppgift, men staten kan inte fråntas
            ansvaret för att göra det ekonomiskt möjligt att bryta segregationens
            mönster. Samtliga aktörer inom bostadssektorn har här ett gemensamt
            ansvar.
          </note>
          <note>
            Under 1990-talet har kostnaderna för boendet som andel av inkomst
            eller konsumtion ökat avsevärt. Det är en följd dels av försämrade
            inkomster, dels av ökade kostnader för boendet, inte minst på
            grund av en ökad skattebelastning. För att komma till rätta med
            de höga boendekostnaderna måste både hushållens inkomster tillåtas
            öka och hyresutvecklingen hållas tillbaka. Det går därvid inte
            att bortse från att skattebelastningen på bostäderna är mycket
            hög. Man bör således se över i vilken mån det är möjligt att minska
            skattebelastningen, inte minst för hyreslägenheter, för att också
            åstadkomma en mer neutral situation mellan olika upplåtelseformer.
          </note>
          <note>
            Fru talman! Vår vision om ett gott boende är också visionen om
            det goda samhället. Det är viktigt att bryta kapitalets och marknadens
            ensidiga makt över tillvaron. Politiken måste fortsätta att återupprätta
            sitt förtroende, sin möjlighet att påverka samhällsutvecklingen
            och stärka den internationella handlingskraften.
          </note>
          <note>
            För enskilda människor och hushåll är boendet en mycket viktig
            del av tillvaron. Vi vill att bostaden skall bli en källa till
            glädje för de boende, en plats för rik fritid och möjligheter
            till goda uppväxtvillkor för barn och ungdomar. Det skall vara
            en plats där riskerna för ohälsa och sjukdomar minimeras. Det
            skall finnas utrymme för vila och aktivitet, möjligheter till
            rekreation utomhus och ett varierat utbud som svarar mot människors
            olika behov. Det goda boendet måste förstärkas och vidmakthållas.
          </note>
          <note type="speaker">
            Anf. 32 BERTIL PERSSON (m) replik:
          </note>
          <note>
            Fru talman! Jag vill egentligen bara ta upp en fråga. Det gäller
            det Ronny Olander säger när det gäller segregationen.
          </note>
          <note>
            Något som socialdemokrater aldrig talar om är ålderssegregationen
            i boendet, dvs. att man placerar barnfamiljerna i andra stadsdelar
            än de där pensionärerna bor, de s.k. käppastäderna.
          </note>
          <note>
            Jag vill framför allt fråga: Om nu en etnisk grupp vill bo tillsammans
            - om det uppstår ett Little Italy, exempelvis - skall de då tvångsutflyttas
            med hänsyn till det resonemang Ronny Olander förde om etnisk segregation?
          </note>
          <note type="speaker">
            Anf. 33 RONNY OLANDER (s) replik:
          </note>
          <note>
            Fru talman! Jag vet inte om Bertil Persson försöker säga att
            vi skulle vilja föra en bostadspolitik där vi tvångsmässigt skulle
            flytta omkring grupper i samhället. Det är fullständigt främmande
            att vi skulle syssla med sådant, eller att vi över huvud taget
            skulle ha gjort det.
          </note>
          <note>
            Fundera på din frågeställning, Bertil Persson!
          </note>
          <note>
            Men jag vill säga att erfarenheter inte minst utifrån världen,
            men även från Sverige, visar att det är viktigt att unga och gamla,
            människor med olika bakgrund och från olika länder försöker leva
            tillsammans även i boendet. Det är det det handlar om.
          </note>
          <note>
            Vi skall inte försöka att med politiska medel styra så att grupper
            hamnar var för sig. Vi vet att det senare medför andra problem.
            Om man tror på och vill ställa upp på ett integrerat samhälle,
            är naturligtvis boendet, barnens uppväxt, lekkamrater osv. otroligt
            viktiga.
          </note>
          <note type="speaker">
            Anf. 34 BERTIL PERSSON (m) replik:
          </note>
          <note>
            Fru talman! Det var ett viktigt klarläggande. Det kunde Ronny
            Olander gärna berätta även för en lång rad av sina socialdemokratiska
            kommunala kolleger.
          </note>
          <note>
            Tack.
          </note>
          <note type="speaker">
            Anf. 35 RONNY OLANDER (s) replik:
          </note>
          <note>
            Fru talman! Bertil Persson bor ju i en stad som heter Malmö.
            Där är jag själv född och uppväxt. Jag bor 20 km därifrån. Jag
            har stor sympati för Malmö.
          </note>
          <note>
            Från socialförsäkringens s-grupp var vi där förra veckan och
            fick ta del av de möjligheter som Malmöregionen har att utveckla,
            men också av de bekymmer man har i vissa stadsdelar där många
            står utanför möjligheten till arbete. Där finns en rejäl segregation.
          </note>
          <note>
            Kanske kan vi, Bertil Persson, försöka att med förenade krafter
            hjälpa till i regionen, se vilka möjlighet som finns att komma
            till rätta med bekymren och göra något bra tillsammans. Men då
            får ni först prata med era moderata partivänner. För den som tror
            på det starka samhället och på den generella välfärden fordras
            det också resurser i form av skatter. Som jag ser det är det där
            som det stora bekymret finns. Ni talar å ena sidan väl, och jag
            respekterar att ni har en partiideologisk uppfattning, men det
            krävs också resurser.
          </note>
          <note type="speaker">
            Anf. 36 OWE HELLBERG (v):
          </note>
          <note>
            Fru talman! Intresset för bostadspolitiken i denna debatt är
            inte stort. Detta visar kanske också vilken plats den har fått
            på den politiska dagordningen. Inga borgerliga politiker deltar
            i debatten, och även det är kanske symboliskt. De borgerliga betonar
            väldigt ofta varje individs och varje familjs frihet att välja
            boendeform eller bostadsområde. Det låter ju väldigt fint, men
            det är en illusion att tro att den kan realiseras utan politisk
            medverkan genom lagstiftning och ekonomiska insatser från statens
            sida.
          </note>
          <note>
            I alla samhällen där marknaden helt får styra bostadspolitiken
            ökar segregationen och kvalitetsskillnaderna i boendet. Tyvärr
            är också Sverige på väg i den riktningen, framför allt därför
            att bostadspolitiken gjort en kraftig kursförändring under 90-talet.
          </note>
          <note>
            I dag är statens intäkter från boendet större än utgifterna för
            det. I och för sig är väl detta förhållande inte någon självklar
            värdemätare, men det är en tydlig indikation. Konkreta yttringar
            av detta är t.ex. att hyrorna har fördubblats på 90-talet och
            nu slukar ca 33 % av en normal hushållsbudget. I dag sker en omflyttning
            till mindre bostäder, och antalet hushåll med bostadsbidrag har
            på grund av ändrade regler minskat med ca 200 000. Vi har 60 000
            tomma lägenheter, samtidigt som 160 000 ungdomar inget hellre
            vill än att flytta till ett eget boende.
          </note>
          <note>
            En bostadsbrist börjar skönjas i våra storstadsområden, och det
            som byggs är avsett för kapitalstarka hushåll som kan köpa sig
            en bostadsrätt eller ett eget hus eller som kan betala en ofta
            mycket hög hyra. Är det så här ni socialdemokrater vill ha det,
            eller tänker ni försöka ändra på situationen?
          </note>
          <note>
            I tidningen Vår bostad gör man en kritisk granskning av det socialdemokratiska
            partiprogrammet när det gäller bostadspolitiken. Jag kommer att
            referera till det program som skrevs 1990 och skall jämföra det
            med Vänsterpartiets ståndpunkter och dagens verklighet. Vad har
            ni lyckats åstadkomma utifrån det program som ni då lade fast?
            Det verkar inte vara särskilt mycket. Snarare har det på flera
            punkter blivit sämre.
          </note>
          <note>
            Det står där att alla har rätt till en god bostad till ett skäligt
            pris som motsvarar familjens behov. Det skäliga priset är nu Europas
            högsta hyra, och många familjer har av ekonomiska skäl tvingats
            att minska sitt boende. Den största orsaken till detta är skatteomläggningen,
            som gav stora skattelättnader för medel- och höginkomsttagare
            men högre hyror för alla.
          </note>
          <note>
            Denna socialdemokratiska reform, genomförd med hjälp av Folkpartiet,
            var så att säga inte någon fördelningspolitisk höjdare.
          </note>
          <note>
            Det står där vidare: Det krävs ett samhällsekonomiskt stöd till
            de boende och att staten finansiellt stöder bostadsbyggandet för
            att garantera en tillräckligt hög nyproduktion och en önskvärd
            sanering och ombyggnad av äldre bostadshus.
          </note>
          <note>
            År 1998 blir nog det sämsta året hittills för bostadsbyggandet
            under detta århundrade. Ombyggnadsvolymen är så låg att det bostadskapital
            som för tillfället finns sjunker i värde. Villkoren för räntebidragen
            fortsätter att försämras under några år till.
          </note>
          <note>
            Enligt ett av de statsråd som har ansvar för bostadspolitiken,
            Lars-Erik Lövdén, blir det inga mer pengar till stöd för bostadsbyggandet.
          </note>
          <note>
            Vänsterpartiet vill införa både ett nyproduktionsstöd för hyresrätt
            med krav på hyrestak och ett ombyggnadsstöd med ekologiska förtecken,
            dels för att få rimliga hyresnivåer, dels för att få fart på omställningen
            till det ekologiskt hållbara samhället. Vad vill ni i dag?
          </note>
          <note>
            Det heter också: Kommunerna har det direkta ansvaret för att
            bostäder byggs och förmedlas. Det förutsätter en aktiv kommunal
            markpolitik.
          </note>
          <note>
            Verkligheten visar att det lilla som byggs ofta är extra påkostade
            bostäder i centrala eller vattennära gräddhyllor, och marken säljs
            ofta till privata intressenter. Är detta socialdemokratisk politik?
          </note>
          <note>
            Det heter vidare: Allmännyttig och kooperativ bostadsproduktion
            skall främjas och oskäliga vinster vid byggande, förvaltning och
            försäljning skall förhindras.
          </note>
          <note>
            Verkligheten visar att särreglerna för allmännyttan är borta.
            Flera kommuner tar ut övervinster ur sina bostadsföretag, och
            delar av allmännyttan säljs ut.
          </note>
          <note>
            Här är delvis en förändring på gång. Enligt bostadsutskottets
            senaste betänkande skall begreppet allmännyttigt bostadsföretag
            preciseras och en förändring av prisbilden genomföras i samband
            med omvandling från hyresrätt till bostadsrätt. Detta sker bl.a.
            utifrån en vänsterpartimotion i frågan. Vi väntar med iver på
            regeringens förslag.
          </note>
          <note>
            Där står dessutom: Kommunerna har ansvaret för att bostadsbyggandet
            samplaneras med övrig samhällsservice och utformas för att passa
            olika hushåll och åldrar, så att boendesegregationen motverkas.
          </note>
          <note>
            Kommunerna skall kunna ålägga fastighetsägarna att lämna lediga
            lägenheter till förmedling via bostadsförmedling.
          </note>
          <note>
            När det gäller dessa frågor har det kommunala ansvaret kraftigt
            försämrats. Det beror bl.a. på att lagstiftningen i dessa frågor
            helt tagits bort. Vänsterpartiet tycker att kommunerna skall upprätta
            obligatoriska boendeplaneringsprogram och skall ha kommunal förmedling,
            om kommuninvånarna så önskar, och ställa krav på att både privata
            och kommunala fastighetsägare skall lämna ifrån sig bostäder till
            förmedling via kommunen. Detta är nödvändigt för att motverka
            segregation och stödja hushåll med svårigheter på bostadsmarknaden.
            Vad vill ni socialdemokrater egentligen i dessa frågor?
          </note>
          <note>
            Andra viktiga frågor är inflytande över bostadsförvaltning, miljö-
            och kvalitetsdeklaration av bostäder, barnsäkerhetsfrågor, handikappanpassning
            av den byggda miljön, allergisanering m.m. Det går att räkna upp
            ännu fler frågor, men jag skall inte tynga er med fler problem
            under dagens debatt.
          </note>
          <note>
            Trots detta tycker regeringen inte att det behövs någon särskild
            bostadsminister utan lägger ut frågorna på sex olika departement.
            Så sent som 1994 ville socialdemokraterna i opposition inrätta
            ett bostadsdepartement. Nu när de är i regeringsställning finns
            det inte ens en bostadsminister. Är detta inte märkligt?
          </note>
          <note>
            Hur skall ni ha det med den framtida bostadspolitiken? Jag tycker
            att dagens bostadspolitik rimmar väldigt illa med det som skrevs
            i 1990 års partiprogram.
          </note>
          <note type="speaker">
            Anf. 37 RONNY OLANDER (s) replik:
          </note>
          <note>
            Fru talman! Owe Hellbergs lista var lång, och han förstår själv
            att det är fullständigt omöjligt att i detalj svara på alla hans
            frågor.
          </note>
          <note>
            Jag vill först göra samma konstaterande som Owe
          </note>
          <note>
            Hellberg gjorde, nämligen att inga borgerliga politiker hitintills
            har anmält sig på talarlistan för att debattera bostads- och boendefrågorna,
            som är så oerhört viktiga och som också jag på mitt sätt försökte
            att belysa i mitt anförande.
          </note>
          <note>
            Det handlar här om att försöka återskapa ett intresse inte minst
            från allmänheten och i massmedierna, där vi aktivt försöker driva
            de bostadspolitiska frågorna och boendefrågorna. För mitt parti
            Socialdemokraterna är detta och har alltid varit viktiga frågor.
            Jag vågar också påstå att de alltid kommer att vara det, men vi
            måste också se till att det förs en bra debatt i massmedierna
            och ute i allmänheten.
          </note>
          <note type="speaker">
            Anf. 38 OWE HELLBERG (v) replik:
          </note>
          <note>
            Fru talman! Nu vände jag mig inte till de borgerliga partierna
            i mitt anförande, utan jag frågade faktiskt var Socialdemokraterna
            står i de här frågorna.
          </note>
          <note>
            Under förra mandatperioden hänvisade man hela tiden till budgetsanering.
            Bara räntorna kom ned i nivå skulle nog allt fixa sig. Men mycket
            av det jag lyfte fram här, när det gäller barnens frågor, miljön
            och segregationen, handlar faktiskt om lagstiftning för att öka
            solidariteten med de här grupperna, de grupper som har det svårt
            att komma in på bostadsmarknaden. Då handlar det inte bara om
            etnisk härkomst, utan vi vet att det rör väldigt många människor.
            Den lagstiftningen, Ronny Olander, kostar inte pengar. Den kostar
            ett tänkande som är solidariskt med de här människorna.
          </note>
          <note>
            Jag saknar förslagen från ert parti, men det var väldigt bra,
            det som stod i partiprogrammet 1990.
          </note>
          <note type="speaker">
            Anf. 39 RONNY OLANDER (s) replik:
          </note>
          <note>
            Fru talman! Vi socialdemokrater är kända för att det vi säger
            i partiprogram och fattar beslut om på kongresser, det arbetar
            vi för att genomföra. Owe
          </note>
          <note>
            Hellberg som själv är väl initierad i bostadsfrågorna -
          </note>
          <note>
            han sitter i bostadsutskottet om jag inte missminner mig - vet
            att vissa frågor tar tid. Owe Hellberg vet också vad vi tog över
            1994 och att vi nu faktiskt kan se att det går bättre för Sverige
            på område efter område. Det är tid nu för den bostadspolitiska
            debatten och att driva frågor kring den om vilka möjligheter som
            finns och också att se till just vad jag sade i mitt anförande,
            dvs. att en bostad är en social rättighet - den är ingen handelsvara.
          </note>
          <note>
            Samtidigt har Owe Hellberg, jag och förhoppningsvis Ewa Larsson
            från Miljöpartiet en unik möjlighet eftersom vi är samarbetspartner
            under den här mandatperioden, då vi verkligen med gemensamma krafter
            kan lyfta fram bostadsfrågan. Det pågår arbete, och detta arbete
            kommer att fortsätta.
          </note>
          <note type="speaker">
            Anf. 40 OWE HELLBERG (v) replik:
          </note>
          <note>
            Fru talman! Jag hoppas verkligen det. Under den allmänna motionstiden
            har vi vänsterpartister skrivit en motion som handlar om att försvara
            och utveckla den sociala bostadspolitiken, och den skall vi nu
            hantera under vårens övningar i bostadsutskottet. Jag hoppas verkligen
            att vi får bättre gensvar i de här frågorna då än vad jag fick
            och förde fram i den bostadspolitiska utredningen, där man från
            socialdemokratiskt håll inte ville göra någonting. Tyvärr, Ronny
          </note>
          <note>
            Olander: Så är det.
          </note>
          <note>
            Anf. 41 SIW WITTGREN-AHL (s):
          </note>
          <note>
            Fru talman! Vi har i mer än en dag diskuterat välfärdsfrågor,
            och jag skall lyfta fram en välfärdsfråga som har med boendet
            att göra och som handlar om ett komplement till boendet.
          </note>
          <note>
            Vad skall du göra på semestern? Åka utomlands, hyra en stuga
            eller kanske åka till ditt alldeles egna sommarställe? I så fall
            är du lyckligt lottad. Antalet personer i Sverige som varken har
            tillgång till fritidshus eller möjlighet att göra någon semesterresa
            har ökat kraftigt under 1990-talet. I en LO-rapport uppskattar
            man det totala antalet till cirka en miljon personer.
          </note>
          <note>
            Fru talman! Möjligheten att fira sin semester någon annanstans
            än i sin bostad har stor betydelse för välbefinnandet. Sveriges
            Koloniträdgårdsförbund bildades 1921, och koloniträdgårdarna blev
            en tillflyktsort för stadsmänniskorna. Ett flertal sociala grupper
            i sekelskiftets samhälle var representerade i den framväxande
            kolonirörelsen. För många fattiga i städerna var kolonin den enda
            möjligheten till sommarställe.
          </note>
          <note>
            I dag är de flesta kolonister barnfamiljer eller lågeller medelinkomsttagare.
            Det finns två typer av koloniträdgårdar, dels den traditionella
            med byggrätt, dels fritidsträdgården som saknar byggrätt. Det
            totala antalet är för närvarande 55 000.
          </note>
          <note>
            Fru talman! Det råder stor enighet över alla partigränser om
            koloniträdgårdarnas samhällsnytta. Intresset för koloniträdgårdar
            tycks öka hela tiden. Ett koloniområde med stugor, små eller lite
            större, kan bli ett välbehövligt inslag i stadsmiljön.
          </note>
          <note>
            Det finns kommuner som har förstått koloniträdgårdarnas betydelse.
            Nya områden planeras och byggs, och det är bra, men de borde vara
            många fler.
          </note>
          <note>
            Den här typen av kommunala investeringar ger ovanligt stort utbyte
            i form av friskvårdseffekter och trivselvärde för alla boende.
            Koloniträdgårdarna ökar dessutom mångfalden av växter och smådjur
            och är bra för stadsmiljön på flera andra sätt. Ingenstans är
            kretsloppstänkandet lika naturligt som i trädgården.
          </note>
          <note>
            Att man också mår bra av att arbeta, umgås och lata sig i trädgården
            är ju ytterligare en fördel!
          </note>
          <note>
            Utvecklingen av nya koloniområden beror mycket på kommunernas
            inställning till kolonirörelsen samt kommunernas ekonomi. Detta
            förhindrar dock inte att staten borde ta initiativ som möjliggör
            en mer berikande fritid för medborgarna. Ett sätt kan ju vara
            att göra det attraktivare för kommunerna att iordningställa koloniområden.
            För att göra koloniområdena till ett alternativ för alla grupper
            i samhället bör en översyn också ske av de ekonomiska villkoren
            för köp och byggande. Här tycker jag att inte minst bankväsendet
            har ett stort ansvar.
          </note>
          <note>
            Fru talman! Låt kolonirörelsen åter bli ett alternativ i folkrörelsernas
            Sverige, där människor umgås och där människor både i stad och
            på landsbygd ges möjlighet till ett mera utvecklande och avkopplande
            liv.
          </note>
          <note type="speaker">
            Anf. 42 EWA LARSSON (mp):
          </note>
          <note>
            Fru talman! Jag förstår att det har medfört visst huvudbry att
            placera in mitt anförande under någon lämplig rubrik. Det handlar
            om händernas arbete och välfärden. Jag kommer att prata om utbildning,
            skatter, arbete, kultur, näringspolitik, människan - och bostäder.
          </note>
          <note>
            Fru talman! De intellektuella verksamheterna genomgår i dag en
            snabb utveckling och har kommit att helt dominera vår roll i tillvaron.
            När ilskna debattörer skriver ned den svenska skolan talas ofta
            om de
          </note>
          <note>
            "riktiga" skolämnena, underförstått naturvetenskapliga ämnen.
            När ilskna debattörer talar om omotiverade elever nämns hantverk
            som en lösning.
          </note>
          <note>
            För mig och för Miljöpartiet är det helheten som gäller. Oavsett
            om du läser på samhällslinje, naturvetenskaplig linje eller går
            yrkesprogram på gymnasiet behövs helhet. Att vissa teoriämnen
            bättre behöver nivågrupperas är en annan diskussion, så den för
            jag inte här nu. Jag tror att just hantverket i skolan kan ge
            oss den nödvändiga motvikten, så att vi inte förlorar oss själva
            och vår förankring i livet.
          </note>
          <note>
            En tilltro till den egna skaparförmågan kan stärka tron på det
            egna kunnandet. "Skolan ska bidra till att öppna blicken och frigöra
            möjligheterna". Ja, så uttryckte sig Carl Malmsten, och han fortsatte:
            "Låt människorna alltifrån tidig ålder snickra, väva, måla, knåda
            i lera, bygga, musicera, spela teater, inreda ungdomsgårdar och
            slöjda möbler till sin skola och till sitt egna hem. Släpp loss
            hela kopplet av bundna andar, som vill ut och skapa det som gläder
            själen och som är vackert och nyttigt, färgrikt, enkelt, torftigt
            -
          </note>
          <note>
            praktiskt." Carl Malmstens skola känns lika angelägen i dag,
            fru talman, eller kanske ännu mer angelägen.
          </note>
          <note>
            Teori på förmiddagen och hantverk på eftermiddagen; det ger människan
            helhet. Och att få arbeta med konsthantverk kan hjälpa elever
            att hitta sig själva eller att inte förlora sig själva. Det handlar
            om att lära sig att tänka med händerna. Spetsknyppling ger bättre
            dataprogrammerare. Musik ökar vår språkförmåga.
          </note>
          <note>
            Vet ni att ordet hantverket inte finns som sökord på bibliotek
            i Stockholm? Vi ser dagligen många exempel som visar på en klar
            brist i den svenska välfärden. Hantverk, handens arbete, måste
            återerövras inte bara i skolan utan i hela samhället. Ett sätt
            att dra proppen ur stiltjen på konst- och hantverksmarknaden är
            att ge företag rätt till samma skatteavdrag för konstinköp som
            offentlig sektor har.
          </note>
          <note>
            Fru talman! Vi behöver kulturpolitiskt hjälpa till att få i gång
            marknaden för handens arbete. Avdragsrätt är ett förslag och skatteändringar
            för alla ensamföretagande kulturarbetare ett annat. De deklarerar
            i dag under samma förutsättningar som storföretagare, vilket närmast
            måste betraktas som absurt eftersom årsinkomsten för denna yrkesgrupp
            ligger runt
          </note>
          <note>
            100 000 kr. Det förslag om s.k. singelföretag som presenterades
            i utredningen Generella konstnärsstöd är mycket intressant. Efter
            mer än tio års utredande är det nu dags för regeringen att komma
            med en proposition.
          </note>
          <note>
            Handens arbete är grovt försummat i Sverige inom de flesta områden.
            Säg ordet kulturarv och alla vill bevara det. Men yrkesskickligheten
            att vårda vårt kulturarv behöver kraftfullt förstärkas. Omsättningen
            behöver öka och priserna behöver gå ned. Det ger jobb, och allas
            vår livskvalitet ökar.
          </note>
          <note>
            Konstnärlig utsmyckning av allmänna platser är i dag av oerhörd
            vikt för att skapa trivsel i samhället.
          </note>
          <note>
            Samhällets konstbeställningar har stor betydelse i det att det
            skapar förutsättningar för konstnärer att leva på sin konst. Det
            går att bättre sprida uppdragen så att icke-etablerade konstnärer
            också ges möjlighet att få uppdrag.
          </note>
          <note>
            Ett ökat kvalitetstänkande kommer att leda till fördjupade diskussioner
            om skönhet och estetiska värden. Det är min förhoppning att kvaliteten
            skall höjas inte bara på skapandet av miljöer utan även på möjligheten
            för invånare att vara delaktiga på ett tidigt stadium i alla byggnads-
            och anläggningsprocesser. Jag menar att samhället måste ta ett
            helhetsansvar också vi upphandling för att säkerställa estetiska
            och andra kvaliteter och samtidigt föregå med gott exempel.
          </note>
          <note>
            Resultatet av de anslag som givits till byggnadshyttor har varit
            mycket positivt. Jag ser med förvåning hur detta anslag successivt
            håller på att avvecklas. Byggnadshyttorna hjälper till att bevara
            vårt kulturarv i form av att gammal hantverkskunskap stimuleras.
            Det skapar också meningsfulla och nyttiga arbetstillfällen.
          </note>
          <note>
            I samband med att samhällsstödet för att rusta, ekologiskt förädla
            och handikappanpassa lokala Folkets hus, folkparker, bygdegårdar
            och Vår gård höll på att försvinna i höstas räknade Boverket ut
            att varje av samhället satsad krona ger fem gånger tillbaka.
          </note>
          <note>
            Det ger bättre odds än inkomster från statlig spelverksamhet.
            Eller, annorlunda uttryckt, kringeffekterna är grovt underskattade.
          </note>
          <note>
            Fru talman! Handens arbete ger arbete. De arbetsmarknadspolitiska
            målen bör underställas de kulturpolitiska målen. Låt kulturen
            bli motor i svensk ekonomi. Kulturen är den näringsgren som växer
            snabbast av alla näringsgrenar i västvärlden, men vi i
          </note>
          <note>
            Sverige hänger inte riktigt men i utvecklingen. Nu är det nytt
            år och nya tag.
          </note>
          <note>
            Demokratifrågor
          </note>
          <note type="speaker">
            Anf. 43 PER UNCKEL (m):
          </note>
          <note>
            Fru talman! Låt mig inleda debatten om demokratins villkor i
            vårt land med fyra iakttagelser eller påpekanden som jag menar
            är av betydelse för samtalet om demokratins värde och vitalitet.
          </note>
          <note>
            Den första iakttagelsen är att det är hög tid för denna riksdag
            att reformera bort en del ofullkomligheter i den svenska författningen.
            Vi har i ett initiativ från Moderaternas sida riktat till alla
            intresserade partier föreslagit att partierna i god tid före nästa
            val skall uppta samtal i akt och mening att nå en överenskommelse
            om en reform av grundlagen i de hänseenden där ståndpunkterna
            rimligtvis nu borde börja klarna.
          </note>
          <note>
            Vi har nämnt som exempel på sådana frågor valdagens förläggning.
            För de flesta i denna kammare torde det vid det här laget vara
            uppenbart att en valdag på hösten med den budgetprocess vi samtidigt
            arbetar efter inte är en rimlig ordning. Antingen kan man flytta
            valdagen till våren, eller också kan man bestämma sig för ett
            system med rullande valdagar i den meningen att en valdag inträffar
            senast fyra år efter det att det senaste valet hölls oavsett som
            detta är ett gammalt ordinarie val eller ett extraval.
          </note>
          <note>
            Vi har också föreslagit att partierna nu på allvar bör säga sig
            och ge besked om att personvalet har kommit för att stanna. Det
            skulle ge den utvärdering av personvalet som har igångsatts en
            tydlig inriktning. Det bör fördjupas så att väljarnas möjligheter
            att välja person blir allvar. Kanske skall vi t.o.m. låta antalet
            kryss på valsedlarna bli helt avgörande för den ordning i vilken
            kandidaterna väljs.
          </note>
          <note>
            Fru talman! Vi skall också slå vakt om den kommunala självstyrelsen
            på ett bättre sätt än vad vi gör i dagens författning. Det kräver
            att valdagen flyttas från riksdagsvaldagen till egen valdag eller
            egna valdagar för kommunerna. Men det krävs också att vi på allvar
            i grundlagen går längre för att skydda kommunernas rätt att sköta
            sina medborgares angelägenheter än att bara säga att Sverige har
            kommuner och landsting och att de har rätt att ta ut skatt. Se
            till att den kommunala självstyrelsen blir verklig. Det är mitt
            första påpekande i dagens debatt.
          </note>
          <note>
            Mitt andra påpekande är att jag tror att det för demokratins
            vitalitet och det demokratiska samtalets skull är viktigt att
            erkänna att dålig politisk kvalitet undergräver tilltron till
            demokratin. Det allvarligaste i den delen, fru talman, är att
            när politiken tror sig kunna klara allt klarar den till slut ingenting
            riktigt bra.
          </note>
          <note>
            I dag finns det tydliga tecken på att kvaliteten bryter samman
            under politikens egen tyngd. Politiken har tagit på sig så många
            uppgifter i den största av välmening men saknar förmågan att hantera
            dem på ett ansvarsfullt sätt. Den allomfattande politiken -
          </note>
          <note>
            eller som det ibland felaktigt benämns, demokratiseringen - blir
            därmed ett hot mot demokratin själv.
          </note>
          <note>
            Människor tappar med rätta förtroendet för sådana styresmän som
            inte klarar av att leverera den kvalitet väljarna med rätta kan
            begära.
          </note>
          <note>
            Skolan, för att ta ett av de debattämnen som cirkulerar på tidningarnas
            sidor just nu, är det kanske tydligaste exemplet på detta. Det
            är ett totalpolitiserat område - eller totaldemokratiserat, som
            det så vackert heter - som i dag uppvisar monumentala kvalitativa
            brister. En skola som fungerar efter sådana linjer riskerar inte
            bara att bli ett problem för skolans personal och eleverna utan
            också ett övertydligt exempel på hur demokratin undergrävs genom
            politikens oförmåga att sköta det den säger sig garantera medborgarna.
          </note>
          <note>
            Ett liknande öde bäddar de politiker för som lovar det orimliga
            för partipolitisk vinnings skull.
          </note>
          <note>
            Vid det gångna valet drabbades det socialdemokratiska partiet
            av ett större nederlag än vad något parti har gjort sedan den
            allmänna rösträttens införande. Samtidigt får vi en diskussion
            om demokratins vitalitet och tilltron till politiken.
          </note>
          <note>
            Jag tror att det finns ett samband mellan de socialdemokratiska
            utställda löftena i 1994 års valrörelse, omöjligheterna att uppfylla
            dem och det resultat som partiet drabbades av fyra år senare.
            Och jag tror att det dessutom finns ett samband mellan den utveckling
            som socialdemokratin genomgick och den diskussion som vi för stunden
            har om demokratins förankring bland medborgarna.
          </note>
          <note>
            Slutsats: Det gäller inte bara att bli vald utan att i sin politiska
            gärning också motsvara medborgarnas förtroende.
          </note>
          <note>
            Mitt tredje påpekande är att det är viktigt att inte glömma var
            demokratins fiender finns och vilka konsekvenser som irrläror
            får och har fått i det förgångna.
          </note>
          <note>
            Statsministern har sagt sig skola kalla till samtal om vad kommunismen
            har givit världen. Jag tror att det är viktigt att dessa samtal
            kommer till stånd utan ytterligare dröjsmål.
          </note>
          <note>
            Rapporteringen från dagens Öst- och Centraleuropa erbjuder rika
            illustrationer på vart historien har fört oss. Det är inga tillfälligheter.
            Det är inte någon följd av naturlig fattigdom t.ex. i fråga om
            naturresurser som gör att dagens Öst- och Centraleuropa genomgår
            den utveckling som står så uppenbar för oss i TV-
          </note>
          <note>
            rutan varje kväll. Misären är ett ideologiskt verk. En och annan
            kan säga sig att kommunismen är död. Det kan man hoppas. För stunden
            verkar den i vart fall inte livskraftig. Risken är bara att om
            ting tros vara bara en del av historien så finns det en möjlighet
            för irrlärorna att komma tillbaka. Också i dagens svenska politiska
            debatt finns det de också i etablerade politiska partier som drömmer
            om sådana tankar som många av oss, som sagt, trodde var döda.
          </note>
          <note>
            Slutsats: Se upp. Upplys. Kalla en spade för en spade.
          </note>
          <note>
            Till slut är mitt fjärde påpekande att svenska folket måste få
            chansen att påverka Europas framtid. Det lokala och det internationella,
            säger många, är de nya politiska arenorna. Valet till Europaparlamentet
            i höst blir en möjlighet att utöva demokratin på den europeiska
            nivån. Men det räcker inte med detta. Sverige som nation måste
            också kunna hävda Sveriges intressen i det Europa som nu tar form.
            När socialdemokratin säger sig behöva studiecirklar för att ena
            sitt splittrade parti, sätter man Sveriges möjligheter att utöva
            inflytande i Europa på spel. Det är det verkliga demokratiska
            underskottet.
          </note>
          <note type="speaker">
            Anf. 44 MATS EINARSSON (v) replik:
          </note>
          <note>
            Fru talman! Jag noterar i massmedierna och i Per
          </note>
          <note>
            Unckels anförande att Moderaterna själva försöker reformera författningen
            vid sidan av den ordinarie riksdagsordningen genom att skriva
            brev till partiledarna.
          </note>
          <note>
            Jag skulle vilja ställa en fråga till Per Unckel såsom varande
            ordförande i konstitutionsutskottet. Bör inte författningsfrågorna
            diskuteras och beredas i konstitutionsutskottet? Är etablerandet
            av extra konstitutionella inrättningar som partiledaröverläggningar
            verkligen ett bra sätt att försvara den svenska riksdagen och
            dess ställning?
          </note>
          <note type="speaker">
            Anf. 45 PER UNCKEL (m) replik:
          </note>
          <note>
            Fru talman! Ja, det är det. Riksdagens konstitutionsutskott skall
            vad det lider naturligtvis bereda de konstitutionella förändringarna.
            Men att föra samtal om konstitutionella förändringar i partiledarkretsen
            är en gammal svensk tradition. Innan konstitutionsutskottet har
            att ta ställning bjuder den traditionen att vi försöker bli ense
            så långt det är möjligt om vilka förändringar som är angelägna
            och gagneliga.
          </note>
          <note>
            Mats Einarsson kan vara väl förvissad om att konstitutionsutskottet
            efter det att en sådan process har genomgåtts kommer att ha sitt
            tillbörliga inflytande.
          </note>
          <note type="speaker">
            Anf. 46 MATS EINARSSON (v) replik:
          </note>
          <note>
            Fru talman! Jag är naturligtvis inte motståndare till konstitutionella
            diskussioner i en mängd olika forum inklusive partiledaröverläggningar.
            Men jag tycker att Per Unckel tar lite lätt på problemet att ett
            antal frågor under senare år har förts från det ordinarie beslutssystemet
            till mer eller mindre informella partiledaröverläggningar. Det
            tror jag är olyckligt för den svenska demokratin. Det kanske inte
            är den avgörande frågan, men jag menar att det ändå är viktigt
            att försvara och hålla sig till de ordningar som vi har beslutat
            om tills vi har beslutat annorlunda.
          </note>
          <note type="speaker">
            Anf. 47 PER UNCKEL (m) replik:
          </note>
          <note>
            Fru talman! Mats Einarsson förefaller mig att vara formalist
            i överkant. Jag tror att det vore klokt att pröva olika vägar
            för att nå fram till konstruktiva förslag. Det har dessvärre funnits
            en tendens i Sveriges riksdag att inte klara av att genomföra
            de konstitutionella förändringar som vi från tid till annan i
            brett samförstånd normalt finner gagneliga. Låt oss då genom öppna
            samtal partierna emellan se om det i dag föreligger en bas för
            att föra fram ett antal viktiga förändringar till ett slutgiltigt
            ställningstagande.
          </note>
          <note>
            Jag tycker att Mats Einarsson borde vara fri och öppen och pröva
            de olika vägar som står oss till buds för att se till att reformeringen
            av den svenska författningen kan gå vidare.
          </note>
          <note>
            Fru talman! Det värsta från demokratisk utgångspunkt vore att
            författningsdebatten och författningsförändringarna gick i stå.
            Då skulle vi fortsätta att leva med en författning som inte uppfyller
            rimliga vitala demokratikrav.
          </note>
          <note type="speaker">
            Anf. 48 ÅSA TORSTENSSON (c) replik:
          </note>
          <note>
            Fru talman! Till skillnad från Mats Einarsson välkomnar jag Per
            Unckels och moderaternas debattartikel om vårval. Per Unckel är
            som ordförande i konstitutionsutskottet välkommen att ta aktiv
            del i den partimotion som Centern också har väckt när det gäller
            just vårval och valdagens förläggande. Därtill kommer också diskussionerna
            om just skilda valdagar utifrån att man skall få en större fokusering
            på möjligheten för den enskilde väljaren att särskilja rikspolitik
            och lokalpolitik.
          </note>
          <note>
            Det som Per Unckel sade om en förändring av valdagens förläggande
            med rullande valdagar tycker jag dessutom är mycket intressant
            att följa och diskutera. Jag ser därför fram emot dessa diskussioner
            framöver.
          </note>
          <note type="speaker">
            Anf. 49 PER UNCKEL (m) replik:
          </note>
          <note>
            Fru talman! Utan att polemisera mot Åsa Torstensson vill jag
            lägga till ett argument för den typ av öppen diskussion om författningen
            som vi eftersträvar, nämligen att jag tror att det finns många
            olika vägar att nå fram till det mål som många av oss sätter oss
            före. Bara det som Åsa Torstensson hänvisade till, att man kan
            ha rullande valdagar eller att man kan ha vårval, är ett exempel
            på en sådan frågeställning.
          </note>
          <note>
            Det finns många olika sätt att vitalisera demokratin. Jag tror
            att det skulle vara gagneligt för partierna att nu starta den
            typ av öppna och gärna informella samtal som vi efterlyser för
            att öppet pröva vilka reformer som vore mest gagneliga. Därefter
            finns det skäl att pröva dem i den lagstadgade ordning som riksdagen
            föreskriver.
          </note>
          <note type="speaker">
            Anf. 50 LARS BÄCKSTRÖM (v):
          </note>
          <note>
            Fru talman! Det är bra att vi har ett demokratiblock i debatten.
            Det börjar dyka upp röster i den allmänna debatten som talar om
            demokratins kris.
          </note>
          <note>
            Några säger att det behövs mindre politik. Kanske Per
          </note>
          <note>
            Unckel är en av dem. Det behövs i stället mer inflytande för
            marknaden, företagsledarna och experterna.
          </note>
          <note>
            Men det är ingen ny debatt. Det var klassiska konservativa argument
            redan när striden stod om rösträtten. De argumenten avvisades
            då. De bör avvisas i dag.
          </note>
          <note>
            Verkligheten och problemen är de helt motsatta. I
          </note>
          <note>
            dag behövs en debatt om hur demokratin skall begränsa och återerövra
            makt från finansmarknadens krav. Visst vore det allvarligt, fru
            talman, om det åter skulle bli helt naturligt att säga som skalden
            en gång sade:
          </note>
          <note>
            Det är skam, det är fläck på Sveriges baner att medborgarrätt
            heter pengar
          </note>
          <note>
            Andra debattörer säger att globaliseringen och Europaunionen
            gör att demokratin måste lämna nationalstaten. De internationella
            valutastormarnas verkningar är i högsta grad konkreta. De måste
            mycket riktigt mötas med ökad internationell politisk samverkan.
            Men det betyder inte att vi vare sig bör eller kan montera ned
            den inhemska demokratin. Tvärtom, detta innebär att den måste
            fördjupas.
          </note>
          <note>
            Av några larmrapporter fick vi nyligen höra att eleverna brast
            i sitt demokratiska sinnelag. Det sades att det var ett bevis
            på att skolan hade misslyckats med sin demokratiska fostran. Per
            Unckel talade om monumentala kvalitativa brister i skolan.
          </note>
          <note>
            Den här rapporteringen är orättvis mot skolan, men framför allt
            mot Sveriges unga. Jag tror inte att de unga har sämre demokratiskt
            sinnelag än vi äldre.
          </note>
          <note>
            Tvärtom brukar ungdomen just kännetecknas av mycket starka krav
            på demokrati och rättvisa.
          </note>
          <note>
            Men ett samhälle där de äldre, vissa experter och t.o.m. vissa
            politiker säger att marknad och företagsstyrning är bättre än
            politik och demokrati sänder ju fel signaler till de unga om synen
            på demokrati. Men det är inte lärarnas, elevernas eller skolans
            fel. Det kanske inte är de som behöver demokratisk fostran, utan
            det kanske är hela samhället som behöver mer demokrati.
          </note>
          <note>
            Skolan kan möjligtvis vara en spjutspets mot framtiden, men mest
            är den nog en spegelbild av samhället i stort. Ett talesätt säger:
            Som de gamla sjunga kvittra de unga. Det är demokratin i samhället
            i stort som är problemet.
          </note>
          <note>
            I det sammanhanget säger man att politikerföraktet ökar, människor
            har tröttnat på politik. De som säger så har delvis rätt, men
            bara delvis. En viss förståelse kan man ha för väljarna. Det gäller
            det Per
          </note>
          <note>
            Unckel var inne på när han sade att man tappar förtroendet när
            socialdemokraterna bryter löften och inte håller vad de lovar.
            Men, Per Unckel, vad har ni lovat? Ni lovade att sätta fart på
            Sverige när ni hade makten. Hur gick det? Väljarna tappade förtroendet
            för er och ni miste regeringsmakten. Ni sade: Kommer vi bara med
            i EU löser det sig med jobben. Får vi bara ned räntan löser det
            sig med jobben. Får vi bara en skattereform löser det sig med
            jobben. Får vi bara normpolitik och utgiftstak löser det sig med
            jobben.
          </note>
          <note>
            Det har inte löst sig med jobben. Per Unckel sade:
          </note>
          <note>
            Kalla en spade för en spade! Låt oss säga att problemen med jobben
            kanske också härrör från själva kapitalismen, dess struktur, och
            våga tala om det.
          </note>
          <note>
            Kalla en spade för en spade! Allt är inte politikens fel, en
            del är marknadens och kapitalismens fel. Våga kalla en spade för
            en spade!
          </note>
          <note>
            Väljarna vet, Per Unckel, att det inte finns något bättre alternativ
            till de demokratiska institutionerna, allmän rösträtt och vår
            parlamentariska demokrati.
          </note>
          <note>
            Den borgerliga alliansen säger att vi i Sverige har både fel
            och för mycket politik. Den säger att det bästa är att sänka skatten.
            Låt folk och företag behålla sina pengar så att de får mer frihet.
            Mer frihet vill ju alla ha.
          </note>
          <note>
            Då blir kanske en del socialdemokrater rädda. I
          </note>
          <note>
            våras gick de ut i en stor attack mot moderaterna och sade att
            Bildt vill begränsa demokratin. Jag förstår uppsåtet i det angreppet.
            Men den främsta kritik som vänstern bör rikta mot liberalerna,
            moderaterna och högern gäller deras marknadslösningar. Deras modell
            minskar i praktiken just friheten. Även om några får mer frihet
            i deras samhälle kommer långt fler, de som har lite, att få mindre
            frihet när de inte har råd att välja på den marknad där den som
            har mest också får det bästa.
          </note>
          <note>
            I sin förlängning kan högerpolitiken, där hade sdebattörerna
            rätt, bli ett hot mot demokratin. Demokratin behöver det sociala
            kitt som en jämn fördelning av välståndet innebär. När samhällets
            goda och onda fördelas alltmer ojämnt minskar också viljan och
            möjligheten att aktivt delta i den demokratiska processen. Den
            minskar framför allt hos dem som har allra minst. Det är därför
            vi får ett fallande valdeltagande i vissa bostadsområden i storstäderna,
            segregationens områden.
          </note>
          <note>
            Vi i Vänstern brukar säga att rättvisan är produktiv, att en
            jämn fördelning och ett starkt välfärdssamhälle är bra också för
            den ekonomiska tillväxten. Men en jämn fördelning är också viktig
            för att få alla delaktiga i den demokratiska processen. Det här
            blir allt viktigare i det mångkulturella Sverige som håller på
            att formas. Det är den här ideologiska striden som demokratidebatten
            i grunden handlar om. Den handlar om att rättvisa är produktivt,
            att rättvisa är bra för demokratin. Det är själva grunden.
          </note>
          <note>
            Men sedan har vi också riksdagens former att diskutera. Trots
            skilda ideologiska uppfattningar borde vi kunna enas om en del
            förändringar här i riksdagen.
          </note>
          <note>
            Vi borde se till att fler debatter hölls innan vi fattar de verkliga
            besluten i utskotten, debatter som tillåter oss att ta intryck
            av varandras argument innan vi går till våra slutliga avgöranden.
          </note>
          <note>
            Per Unckel, man har i politiken tröttnat på att partiledarna
            sitter i slutna rum och kommer ut ungefär som när man i katolska
            kyrkan meddelar att man har valt en påve. Människorna känner sig
            inte delaktiga då. Därför är det faktiskt bättre att ni i KU gör
            offentliga utfrågningar och för en diskussion inom KU:s ram än
            att det sitter en liten grupp partiledare. Det krävs fördjupning
            av demokratin och att den breddas i partierna. Det får inte bli
            en centralkommitté i Moderata samlingspartiet och Vänsterpartiet
            som bestämmer allting. Nej, för in frågan i KU och för en kammardebatt
            om den, gör det här! Det är bra att vi gör det. Men begränsa inte
            detta till partiledarna.
          </note>
          <note>
            För en central diskussion om centrala frågor! Där har Per Unckel
            faktiskt en viss poäng när han säger att vi kanske diskuterar
            en del småfrågor här. Det gör vi nog. Låt oss då koncentrera och
            ha veckovisa debatter om arbetslösheten. Ha gärna det! Vi kanske
            kan ha debatter om jämställdheten, miljöomställning och demokratifrågorna
            i stället för de små reservationsdebatterna. Där har Per Unckel
            en poäng. Men då får vi förändra riksdagens arbetssätt. Det måste
            vi våga göra i en öppen anda, för ingen av oss har den absoluta
            lösningen. Det har vi inte. Det var det jag talade om när jag
            sade att en spade är en spade. Allt är inte politikens fel, en
            del är marknadens och kapitalismens fel. Låt oss våga vara öppna
            och erkänna det.
          </note>
          <note>
            Stärka riksdagens roll i budgetprocessen kan vi göra. Är vi debattörer
            överens om att riksdagen har en för svag ställning i budgetprocessen,
            låt oss då höra det i denna debatt. Tycker ni att ni har lågt
            inflytande över budgetprocessen så säg det. Vi i Vänstern tycker
            att riksdagens roll i budgetprocessen bör stärkas.
          </note>
          <note>
            Vi bör stärka riksdagens roll när det gäller uppföljning, revision
            och målstyrning och stärka riksdagens roll när det gäller EU-processen.
            Vi kan dra bättre nytta av den stora kompetensen i utskottskanslierna,
            så att vi får något av ett riksdagens utredningsinstitut i stället
            för att tjänstemännen måste skriva reservationer. Vi kan förändra
            riksdagen och stärka den. Vill Per Unckel göra det?
          </note>
          <note type="speaker">
            Anf. 51 PER UNCKEL (m) replik:
          </note>
          <note>
            Fru talman! Visst skall vi stärka riksdagens ställning. Vi kan
            föra en hel debatt till om olika delar för att klara det.
          </note>
          <note>
            Låt mig gärna också säga att jag mer än väl kan tänka mig att
            nappa på Lars Bäckströms förslag att låta de breda samtalen om
            författningens förändring ske i stora kretsar. Jag underströk
            själv att de bör vara öppna. Huvudsaken är att vi kommer fram
            till konkreta resultat som kan föreläggas riksdagen innan nästa
            val.
          </note>
          <note>
            Det är lite underligt att Lars Bäckström, som är en sådan motståndare
            till Europeiska unionen, talar om behovet av internationellt politiskt
            samarbete, när han säger nej till det främsta uttrycket som detta
            internationella samarbete har fått.
          </note>
          <note>
            Till slut: Ja, jag tror att politiken blir bättre om den blir
            begränsad. Låt mig fråga Lars Bäckström på följande sätt: Vad
            är det för fel med tanken att elever och föräldrar fritt får välja
            den skola de själva vill, utan att Lars Bäckström och jag dirigerar
            villkoren?
          </note>
          <note type="speaker">
            Anf. 52 LARS BÄCKSTRÖM (v) replik:
          </note>
          <note>
            Fru talman! Jag tycker inte att det är fel. Det är så det är
            i min hemstad, Uddevalla. Där får man göra så.
          </note>
          <note>
            Den är styrd av socialdemokrater och vänsterpartister.
          </note>
          <note>
            Däremot kan inte medborgarna ha fri dragningsrätt, dvs. få göra
            saker som kostar hur mycket som helst. Då får man ingen kontroll
            på pengarna. Det är väl viktigt, Per Unckel. Det är vi överens
            om.
          </note>
          <note>
            Visst behövs det internationella samarbetet. Men allt samarbete
            är inte bra. Det behövs mat, men alla rätter är inte goda. De
            krav som den europeiska valutaunionen ställer på oss berövar oss
            en nationell suveränitet. Det är det som är fel. Man kan se i
            internationella debattidskrifter att alltfler ekonomer börjar
            inse att kraven blir för hårda och hotar själva den grundläggande
            nationella suveränitetens princip. Det är det som är felet.
          </note>
          <note>
            Men visst behöver vi ha kontroll på skattedumpningen och självklart
            på social dumpning. Det kan vi få med ett mellanstatligt samarbete.
            Vi behöver en finanspolitisk expansion på Europanivå.
          </note>
          <note type="speaker">
            Anf. 53 PER UNCKEL (m) replik:
          </note>
          <note>
            Fru talman! Se där! Lars Bäckström medger att det fria skolvalet,
            där politiker inte lägger sig i hur eleverna väljer, är en god
            sak. Alltså: Genom förändringar av skolan syftande till att begränsa
            politiken ökade man enskilda människors inflytande och berikade
            och vitaliserade det demokratiska samtalet. Kan inte Lars Bäckström
            fullfölja samma tanke in på nya politiska områden?
          </note>
          <note>
            Nej, Lars Bäckström, den europeiska unionen och
          </note>
          <note>
            EMU tar inte ifrån oss ett nationellt bestämmande. De ger oss
            tillbaka en del av det nationella bestämmandet på internationell
            nivå som vi annars har förlorat.
          </note>
          <note>
            Problemet i dag är att Sverige i den europeiska unionen spelar
            bort Sveriges intressen. Vi vägrar att vara med fullt ut och ge
            vårt bidrag och därigenom få tillbaka det inflytande som svenska
            folket har rätt att ställa krav på regeringen att slå vakt om
            och förstärka.
          </note>
          <note type="speaker">
            Anf. 54 LARS BÄCKSTRÖM (v) replik:
          </note>
          <note>
            Fru talman! Moderata samlingspartiet, ni befinner er i 1999.
            Det är kanske så i en mystisk blå avkrok av landet att allting
            bestäms av någon mystisk röd hård makt. Men i de delar av Sverige
            jag känner till får man välja vårdcentral och skola, men man har
            inte fria dragningsrätter att hantera kommunens pengar hur som
            helst. Det finns en begränsning, och det är det ekonomiska utrymmet.
            Det är enkelt att förstå det.
          </note>
          <note>
            Ekonomin sätter gränser, Per Unckel. Men ni vill sänka alla skatter
            och dela ut pengarna till den enskilde. Då får de som har lite
            små valmöjligheter. I förlängningen offrar ni - inte för att ni
            vill - demokratin på frihetsaltaret.
          </note>
          <note>
            Per Unckel tog upp frågan om Östeuropa. Det är ett bra exempel,
            dvs. där har man gått från den ena villan till den andra. Man
            har offrat den samhälleliga solidariteten och fördelningen.
          </note>
          <note>
            I den polska tidningen Res Publica har en krönikör citerat en
            äldre filosof som säger att ett samhälle är där var och en har
            friheten men att man är som en varg gentemot varandra. Det samhället
            skapar en dålig demokrati.
          </note>
          <note>
            Fördelningsaspekten är en viktig grundval för att skapa en aktiv
            levande demokrati och för att ge människorna frihet att kunna
            välja. Det är det ni tyvärr glömmer i er längtan efter den starkes
            frihet.
          </note>
          <note type="speaker">
            Anf. 55 BARBRO WESTERHOLM (fp) replik:
          </note>
          <note>
            Fru talman! Jag vill först fråga om Lars Bäckström har läst Skolverkets
            rapport Vad är rätt och rättvist? Ungdomars val i etiska situationer
            som uttryck för demokratisk kompetens. Lars Bäckström refererade
            till rapporten.
          </note>
          <note type="speaker">
            Anf. 56 LARS BÄCKSTRÖM (v) replik:
          </note>
          <note>
            Fru talman! Jag refererade till medierapporteringen om den.
          </note>
          <note type="speaker">
            Anf. 57 BARBRO WESTERHOLM (fp) replik:
          </note>
          <note>
            Fru talman! Det är viktigt att när vi politiker drar slutsatser
            av utredningar har läst vad där står. Det bidrar till att skapa
            förtroende för oss.
          </note>
          <note>
            Skolverket skriver: "Det är tydligt att många elever varken i
            hemmet, på fritiden eller i skolan medvetet tränar sig att se
            och hävda sin inre demokratiska värdebas. Trots att undersökningen
            visar att många elever, främst flickor, klarar att argumentera
            utifrån klargjorda värden, visar studien också att alltför många
            elever gör enkla val, t.ex. att fördela tillgångar lika, och överger
            sin ståndpunkt när situationen ändras. Studien visar också på
            många elever som inte ens upptäcker den etiska valsituationen."
          </note>
          <note>
            Skolverket slutar rapporten med följande: "Etisk reflektion som
            en del i ämnesundervisningen ger eleverna förståelse och styrka
            i sina handlingar. Om de demokratiska värdena genom reflektion
            blir mer medvetna hos eleverna bör detta leda till att deras handlingar
            mer grundas på demokratisk rättskänsla och mindre på kortsiktig
            egennytta."
          </note>
          <note>
            Skolan vill alltså ta ett ansvar.
          </note>
          <note type="speaker">
            Anf. 58 LARS BÄCKSTRÖM (v) replik:
          </note>
          <note>
            Fru talman! Självklart skall skolan ta ett ansvar.
          </note>
          <note>
            Jag talar om hur medierna säger att det är skolans fel att det
            brister i demokratisk fostran. Jag säger att det är samhällets
            fel som sänder ut fel signaler. I medierna kan man läsa att vi
            i Vänstern ställer krav på facklig demokrati, makt till löntagarna
            och de anställda -
          </note>
          <note>
            och detta rubriceras som ett hot mot tillväxten. Sedan hävdar
            medierna: "Bort med er politiker, så skall det bli tillväxt."
          </note>
          <note>
            De politiska krafter som Barbro Westerholm är lierad med är det
            största hotet mot de demokratiska värderingarna i skolan. Skolan
            kan inte bli bättre än det omgivande samhället. Ni i högeralliansen
            är en del av problemet när ni så idogt kritiserar de demokratiska
            principerna i olika former.
          </note>
          <note type="speaker">
            Anf. 59 INGVAR SVENSSON (kd):
          </note>
          <note>
            Fru talman! I riksdagens talarstol står nu vad vi skulle kunna
            kalla en fysisk struktur. Denna struktur är 182 centimeter lång
            och väger ett avsevärt antal kilon. I dagligt tal kallar vi denna
            struktur för människa.
          </note>
          <note>
            Det är inte vanligt att vi definierar våra medmänniskor som fysiska
            och/eller kemiska strukturer. När vi ser en medmänniska ser vi
            en helhet, och vi kan mycket lätt uppfatta om denna medmänniska
            är något mer än bara form och kropp. Vi uppfattar om det finns
            liv, och det är främst livet som räknas.
          </note>
          <note>
            När vi talar om demokrati har vi däremot ofta en tendens att
            fastna i de formella strukturerna. Kring dem debatterar vi gärna.
            Vi har lätt att glömma hur helheten i en demokrati är och hur
            så att säga "livet"
          </note>
          <note>
            är i en demokrati.
          </note>
          <note>
            För ganska exakt 14 år sedan gjorde jag en resa tillsammans med
            bl.a. Mats Odell till El Salvador.
          </note>
          <note>
            Det var ett land som då befann sig i en brytningstid med inbördeskrig.
            Men det fanns tecken som tydde på en process i rätt riktning.
          </note>
          <note>
            En ledande inhemsk kristdemokrat konstaterade där vid ett tillfälle:
            "Ja, vår konstitution har under lång tid i formell mening varit
            mycket demokratisk."
          </note>
          <note>
            Men praktiken hade varit och var annorlunda. Den formella strukturen
            räckte inte till. Demokratin fanns ändå inte där.
          </note>
          <note>
            En annan händelse hänför sig till mandatperioden
          </note>
          <note>
            1991-1994. Ett afrikanskt land som under lång tid mottagit stora
            biståndsbelopp från Sverige kritiserades för att man inte tagit
            viktiga steg i den demokratiska utvecklingen. En delegation från
            det landet besökte den svenska riksdagen. Vid ett samtal med ledamöter
            frågade sig de besökande ängsligt hur de skulle bete sig för att
            kunna behålla det svenska biståndet. För dem hade demokratireglerna
            ett pris. Att demokrati är ett egenvärde tycktes inte ha föresvävat
            besökarna.
          </note>
          <note>
            Men, fru talman, demokrati är inte bara form och struktur - även
            om de är viktiga i sig. En demokrati har innehåll, den har värden
            och värderingar. Det finns ingen värdelös demokrati.
          </note>
          <note>
            Erwin Bischofberger brukar karakterisera demokratin på följande
            sätt, och jag tycker det är en mycket bra beskrivning:
          </note>
          <note>
            1. Människovärdesprincipen med mänskliga fri- och rättigheter.
          </note>
          <note>
            2. Majoritetsprincipen.
          </note>
          <note>
            3. Principen om hänsynstagande till minoriteten.
          </note>
          <note>
            Den centrala principen - människovärdesprincipen - bär upp hela
            demokratin. De yttre formella strukturerna som i sig är viktiga
            för en god demokrati är underordnade denna princip. En demokrati
            är - för att över huvud taget kunna existera - något som är fyllt
            med värden, dvs. en människosyn som ser medmänniskans värde, inser
            hennes behov och begränsningar, inser hennes ansvar.
          </note>
          <note>
            Likt livet är också demokratin en process. Demokratin måste återerövras
            av varje ny generation.
          </note>
          <note>
            Demokratin kan ses ur olika synvinklar. Man kan se den som en
            sammanvägning av människornas preferenser. Man kan se den som
            ett sätt att nå en fredlig konfliktlösning. Dialog är ett bärande
            ord i ett sådant sammanhang. Det är också helt klart att demokrati
            underlättar förnuftiga lösningar av politiska problem, men jag
            vill verkligen betona att det verkligen inte är någon garanti
            för att det blir så.
          </note>
          <note>
            Demokratin kan också sägas rättfärdigas av vissa viktiga grundvärden
            som individens rätt till frihet, likhet och solidaritet och en
            rättvis beslutsprocedur.
          </note>
          <note>
            Det finns olika kännetecken för en demokrati. Jag har nämnt majoritetsprincipen,
            i vilken ingår fria och allmänna val. Den gäller också den politiska
            representationen, medborgarnas deltagande i politiken, fri åsiktsbildning,
            fri tillgång till information och öppenhet och andra fri- och
            rättigheter såsom inte minst rättssäkerhet, maktdelning, kontroll
            över politiska beslut och ansvaret hos de politiska befattningshavarna.
          </note>
          <note>
            Fru talman! Det är denna strukturella helhet kombinerad med ett
            levande mänskligt engagemang som konstituerar en demokrati. Jag
            tror alltså inte att det finns något enstaka alexanderhugg mot
            den gordiska knuten som ensamt skapar demokrati; att bygga en
            demokrati handlar om små, många steg och mycket tålamod. Likt
            Sisyfos får vi gång på gång rulla den demokratiska stenen mot
            toppen. Varje ny generation måste återerövra det demokratiska
            tänkandet. Den uppfostran och den bildning som den nya generationen
            får är alltså avgörande för demokratins fortbestånd. Ansvaret
            för att denna uppfostran och bildning sker är den vuxna generationens,
            dvs. vårt ansvar.
          </note>
          <note>
            I denna de små stegens utveckling tror jag också att vi måste
            våga pröva lite nya vägar även på den strukturella sidan. T.ex.
            har vi i Sverige inte utvecklat maktdelningstanken tillräckligt.
            Eftersom vi människor har vår ofullkomlighet att kämpa med bygger
            den goda demokratin på att maktfullkomlighet och maktmissbruk
            bemöts genom flera relativt oberoende maktcentra. Genom sådana
            skapas balans, jämvikt och korrigerande möjligheter. Vi har i
            dag t.ex. KU:s kontroll av regeringen, vi har JO:s kontroll av
            de offentliga myndigheterna och vi har revisionskontroller av
            olika slag. Däremot har vi en relativt tandlös lagprövningsrätt,
            inte minst genom det s.k. uppenbarhetsrekvisitet. Här borde vi
            få en uppskärpning till stånd. Vi kristdemokrater har länge krävt
            en författningsdomstol - under lång tid var vi ensamma om det
            - men nu är det flera partier som är med på den vagnen. Det vore
            bra om även regeringspartiet åtminstone vore berett att ge den
            frågeställningen en ordentlig genomlysning och inte bara avvisa
            den på schablonartade grunder. Fri- och rättighetskommittén, där
            jag själv var ledamot, hade uppdraget men fullföljde det dessvärre
            inte.
          </note>
          <note>
            Fru talman! Ett annat område som borde vara av intresse för en
            vitaliserad demokrati är subsidiaritetsprincipen. Det är bara
            nio år sedan jag var med om att föra in begreppet i den svenska
            politiska debatten; de flesta av oss vet nu att det är en viktig
            princip inom
          </note>
          <note>
            EU och gemenskapsrätten. Jag tror att vi skulle ha stor glädje
            av den principen även på det nationella planet för att genomlysa
            den politiska kompetensen på de olika nivåerna. Subsidiaritetsprincipen
            är ett utomordentligt arbetsverktyg för att t.ex. försöka analysera
            gränserna mellan det civila samhället och det offentligt reglerade
            samhället. Kanske skulle en sådan genomlysning också kunna leda
            fram till att vi fick tydligare gränsdragningar mellan kommuner,
            regional nivå och stat.
          </note>
          <note>
            Fru talman! Ett par tillkännagivanden från KU
          </note>
          <note>
            vad gäller folkomröstningsinstitutet ledde fram till en utredning
            i ämnet. Olof Ruin ledde det arbetet. I mars är det två år sedan
            den utredningens betänkande överlämnades, men sedan har det varit
            väldigt tyst.
          </note>
          <note>
            Där beskrivs rågångarna mellan beslutande folkomröstningar och
            rådgivande, och förslag lämnas på ett par olika möjligheter för
            att förbättra folkomröstningsinstitutet.
          </note>
          <note>
            Jag har en fråga till statsrådet Lejon, hur det ligger till med
            det ärendet. Det finns ju inte med i den propositionsförteckning
            som vi fick häromdagen. Det handlar förstås om en ändring av regeringsformen,
            men vi behöver faktiskt inte vänta med alla grundlagsförändringar
            till riksmötet 2001/02. Det kan bli nog tungt ändå med det arbetet.
          </note>
          <note>
            Fru talman! Det är viktigt att debatten kring vår författning
            och vår demokrati är levande. Sverige har under lång tid utvecklat
            en demokratisk tradition.
          </note>
          <note>
            Varje demokrati riskerar dock att fastna i olika former. Fru
            talman! En levande demokrati förutsätter en politisk öppenhet
            och en förmåga att låta nya opinioner bland folket ta sig nya
            uttryck.
          </note>
          <note type="speaker">
            Anf. 60 LARS BÄCKSTRÖM (v) replik:
          </note>
          <note>
            Fru talman! I de allmänna värderingarna är Lars
          </note>
          <note>
            Bäckström och Ingvar Svensson överens. Men det är i detaljerna
            som djävulen gömmer sig. Ibland är det inte ens detaljer det handlar
            om, utan ganska stora frågor.
          </note>
          <note>
            Ingvar Svensson! Anser ni kristdemokrater att löntagarna har
            för mycket inflytande i sina företag eller för lite? Vill ni stärka
            löntagarnas demokratiska ställning i arbetslivet? Ja eller nej?
          </note>
          <note>
            Jag sade förut till en folkpartist att det är väldigt viktigt
            hur demokratin ser ut ute i samhället. Man kan inte bara ha demokrati
            här i riksdagen, utan det gäller att sprida ut den. Subsidiaritet
            behövs även i företagen.
          </note>
          <note>
            Ingvar Svensson! Vill ni ha mer demokrati för löntagarna eller
            mindre? Hur skall det ske i så fall?
          </note>
          <note>
            Ingvar Svensson! Tycker ni kristdemokrater att riksdagen har
            en för svag ställning i budgetprocessen? Vill ni stärka den?
          </note>
          <note type="speaker">
            Anf. 61 INGVAR SVENSSON (kd) replik:
          </note>
          <note>
            Fru talman! Vi försöker här diskutera den politiska demokratin,
            men vad Lars Bäckström ger sig in på är den s.k. företagsdemokratin.
            Jag tycker också att det är rimligt att man försöker tillämpa
            subsidiariteten i företagens eget företagstänkande. Men vi behöver
            inte intervenera på alla områden från politikernas sida.
          </note>
          <note>
            När det gäller budgetprocessen sitter nu en riksdagskommitté
            som skall titta på de frågorna. Jag sitter själv med i referensgruppen
            för just budgetprocessen.
          </note>
          <note>
            Jag tror att vi där skall kunna hitta lösningar som förbättrar
            den situationen.
          </note>
          <note type="speaker">
            Anf. 62 LARS BÄCKSTRÖM (v) replik:
          </note>
          <note>
            Fru talman! Jo, vi diskuterar demokratin även utanför den trånga
            synen på demokrati här i riksdagen. Jag gör det. Då får man i
            demokratin anpassa sig till de spelreglerna, Ingvar Svensson.
          </note>
          <note>
            Vill ni stärka löntagarnas demokratiska ställning i arbetslivet
            eller inte? Era motioner pekar på motsatsen. Ni vill minska möjligheterna
            för löntagarnas fackliga organisationer. Ni vill med lagstiftning
            begränsa det inflytande som löntagarna har i dag. Ni vill begränsa
            deras demokrati i praktiken.
          </note>
          <note>
            Det är klart att man skall komma fram till lösningar i en kommitté!
            Man kan väl inte starta med målsättningen att man inte skall komma
            fram till lösningar! Min fråga var mycket enklare än så: Vill
            ni stärka riksdagens roll i budgetprocessen?
          </note>
          <note type="speaker">
            Anf. 63 INGVAR SVENSSON (kd) replik:
          </note>
          <note>
            Fru talman! När det gäller den sista frågan är svaret att vi
            vill stärka riksdagens roll i budgetprocessen.
          </note>
          <note>
            Vi är inte riktigt nöjda med den utveckling som har varit. Jag
            satt med i riksdagsutredningen som lade fram det här förslaget,
            men vi hade inte tänkt oss att det skulle bli den här typen av
            låsta positioner som har utvecklats i riksdagens tillämpning.
          </note>
          <note>
            När det sedan gäller löntagarnas ställning vill jag bara säga
            att det är en tendens i alla vänsterrörelser att anse att allting
            är politik. Vi tror att den politiska kompetensen skall begränsas.
            Däremot är det väldigt viktigt att vi i olika sammanhang slår
            vakt om människornas värde och värdighet.
          </note>
          <note type="speaker">
            Anf. 64 ÅSA TORSTENSSON (c):
          </note>
          <note>
            Fru talman! Jag skall till skillnad gentemot många tidigare i
            den allmänpolitiska debatten säga att den allra viktigaste frågan
            som finns på den politiska dagordningen i ett långsiktigt perspektiv
            är just demokratin, den demokratiska utvecklingen och därmed människors
            delaktighet, medansvar och insyn i samhället. Att vara en part
            i det vi allmänt kallar samhällsutvecklingen - som just är att
            kunna påverka sin egen vardag - och att känna att man behövs blir
            mer och mer viktigt för människans välbefinnande. Möjligheten
            att påverka sin egen vardag kommer allt oftare fram vid olika
            folkhälsoundersökningar om vad människor anser som det viktiga
            i livet för att må bra.
          </note>
          <note>
            Jag kommer i detta sammanhang att hålla mig till de överordnade
            strukturerna i det svenska samhället och vikten av förändring.
          </note>
          <note>
            Lennart Daléus belyste i inledningen av den allmänpolitiska debatten
            faran kring den koncentration som nu sker till ett fåtal områden
            i landet och pekade på den tudelning som utvecklas i samhället
            mellan starka och svaga orter.
          </note>
          <note>
            Motsvarande tudelning återfinner vi i samhället vad avser å ena
            sidan människor som har möjlighet att påverka sitt närsamhälle
            och de beslut som skapar samhällsutvecklingen, och å andra sidan
            många människor som är utestängda från all form av påverkansmöjligheter
            och som enbart känner vanmakt och otillfredsställelse i livet.
            En demokratisk tudelning är på väg.
          </note>
          <note>
            En gemensam nämnare för dessa båda problem, som båda resulterar
            i ett tudelat samhälle, har sin grund i en samhällsplanering som
            bygger mycket på en storskalighet och en stark koncentration och
            tilltro till centralt styrda beslut. Denna samhällsplanering skapar
            i sig svårgenomträngliga enheter och strukturer, ofta med hierarkiska
            uppbyggnader, trots ambitionen att bryta ned till platta organisationer.
          </note>
          <note>
            Vi möter dessa strukturer i hela samhällsuppbyggnaden, och som
            enskild individ ställs man ofta inför blockeringar, oberoende
            om det handlar om kommunens eller statens organisationer - organisationsstrukturer
            som i dag bygger på att de är "sig själva nog" och vilkas representanter
            med ryggmärgsreflexer agerar motsträvigt när någon vill "lägga
            sig i". Det kan vara föräldrars delaktighet i skolan såväl som
            hyresgästföreningens engagemang i en vägsträckning genom staden.
            Eller också agerar vi, som nu, genom att i många sammanhang hänvisa
            till detta diffusa EU, som har sagt hur ärenden skall hanteras.
            Därmed ger vi legitimitet åt att det är omöjligt att förändra,
            om ens diskutera. Detta är alltså helt oantastligt.
          </note>
          <note>
            Denna demokratiska tudelning är inte bara starkt orättvis utan
            också mycket farlig. Den får genomslag i ett ökat misstroende
            mot att politiken är eller över huvud taget kan vara det redskap
            som skall användas för att utveckla samhället. Detta ökande misstroende
            såg vi senast vid höstens val, med ett allt lägre valdeltagande.
          </note>
          <note>
            Tudelningen märks också på att våra nya svenskar väljer att avstå
            från att rösta eller inte ges inträde i de beslutande församlingarna.
            Lika illa är det naturligtvis att vi finner en tudelning vad det
            gäller generationers delaktighet och medansvar i samhällsförändringarna.
          </note>
          <note>
            Fru talman! Det krävs dock mycket självrannsakan från oss som
            företrädare för politiska partier eftersom det ofta är politiska
            beslut som ligger till grund för människors vanmakt och känslan
            av att det är politikerna "där uppe" eller "långt där borta" som
            har fattat beslut utan att de har kunnat påverka eller utan att
            någon över huvud taget har lyssnat på dem. I
          </note>
          <note>
            vår ambition att utveckla rättvisa reformer har vi plockat bort
            de många människornas delaktighet i just dessa reformer.
          </note>
          <note>
            Demokrati kräver närhet och dialog med direktpåverkan och eget
            ansvar för de beslut som fattas. För att få närhet och dialog
            måste nu stora stenar rullas.
          </note>
          <note>
            Mycket av det som beslutas här i riksdagen eller på andra centrala
            nivåer måste överföras till lägre nivåer i samhället. Fungerar
            inte demokratin på den lokala nivån i närsamhället kan inga centrala
            direktiv i världen få till stånd en demokratisk förnyelse. Det
            krävs alltså att staten bryter ned och för ut mycket av det som
            i dag regleras centralt både från riksdagen och via regeringsbeslut.
          </note>
          <note>
            En klåfingrighet visar sig ständigt med hänvisning till att t.ex.
            kommunerna gör fel prioriteringar. Den leder till att vi jobbar
            mycket med specialdestinerade direktiv och formar 289 kommuner
            till en enhetlighet i Sverige, vilket hämmar en lokal kreativitet
            och en demokratisk medverkan. Möjligheten till lokal kreativitet
            och lokala lösningar leder till att samhället bygger på flexibilitet
            och inte likformighet. Jag tror att människors möjlighet att forma
            sitt eget lokalsamhälle är mycket viktig både för en demokratisk
            fostran och för viljan till engagemang. Man ser resultat och lösningar
            utifrån det man själv har varit med om att forma.
          </note>
          <note>
            Jag menar inte att den kommunala nivån är den optimala nivån
            och att människor per automatik känner delaktighet - absolut inte.
            Men genom att bryta ned de centrala strukturerna kan nästa led
            - det regionala eller det kommunala - i sin tur överföra ansvar
            till andra grupperingar. Det kan t.ex. gälla utvecklingsgrupper,
            som växer fram både i städerna och ute i våra landsbygder.
          </note>
          <note>
            När jag pratar om centrala strukturer menar jag t.ex. att staten
            eller riksdagen inte skall arbeta med centrala direktiv som i
            detalj skall prioritera vad t.ex.
          </note>
          <note>
            arbetsmarknadspolitiken skall innehålla. Det gäller också det
            absurda i att vi i dag lockas att besluta vilket pris som skall
            betalas för barnomsorg. Dessa frågor kan tolkas som rättvisefrågor,
            men det lägger en hämsko på den lokala demokratin och på lokala
            politikers möjlighet att stå till svars både för vad som prioriteras
            och varför och stimulera lokala lösningar -
          </note>
          <note>
            oberoende av om grannkommunen gör samma sak eller inte.
          </note>
          <note>
            Det är dags att se helheten när vi pratar om samhällets utveckling
            och bristen på demokrati. Lokal demokrati kan inte utvecklas och
            människor blir inte delaktiga genom att det ständigt sätts upp
            nya centrala direktiv som någon annan har givit oss. Det sprids
            en uppgivenhet med argumentet att det inte är någon idé, därför
            att staten redan har beslutat.
          </note>
          <note>
            Det behövs en genomgripande decentraliseringsreform med syfte
            att bryta alla strukturer och låta tusen blommande demokratiprojekt
            ta form. Jag tror att arbetslöshet i sig inte blir så dramatisk
            för den enskilde om han har makt över sin egen vardag.
          </note>
          <note>
            Det finns flera övergripande decentraliseringsreformer som kan
            stimulera till ökad delaktighet och därmed ökad demokrati. Det
            gäller t.ex. kommundelningar. Jag tror att storleken har stor
            betydelse när det gäller insyn i demokratin och delaktighet. Det
            gäller också folkomröstningar som innebär att en fullmäktigeförsamling
            inte kan blockera initiativ från kommuninvånare om t.ex. 10 %
            av dem ställer ett krav.
          </note>
          <note>
            Regionerna kan ges ansvar för stora delar av det som i dag är
            statligt ansvar och som direkt har med regionutvecklingen att
            göra.
          </note>
          <note>
            Jag vet att Demokratiutredningen är i full gång, och jag har
            stora förhoppningar på denna utredning.
          </note>
          <note>
            Jag har en fråga till ministern, som jag hoppas återkommer, med
            anledning av Demokratiutredningens bredd. Det gäller just att
            bryta ned stora delar av beslutsstrukturerna i dagens samhälle
            för att vi skall kunna nå en ökad demokrati.
          </note>
          <note type="speaker">
            Anf. 65 PER UNCKEL (m) replik:
          </note>
          <note>
            Fru talman! Jag har stor sympati för mycket av det
          </note>
          <note>
            Åsa Torstensson säger om den lokala demokratin och behovet av
            att vitalisera denna. Jag ser emellertid ett problem med Centerns
            sätt att resonera när man vänder sig mot det internationella området.
            Jag tillhör nämligen dem som tror att de har rätt som säger att
            det är lokalt och internationellt som de stora demokratiska utmaningarna
            faktiskt ligger.
          </note>
          <note>
            Om man då, som Åsa Torstensson antydde, vänder ryggen åt det
            internationella och inte engagerar sig fullt ut hamnar man i en
            situation där detta internationella får gå sin egen väg. Enligt
            min mening varken kan eller bör vi vända det internationella ryggen
            utan bör med liv och lust gå in för att diskutera hur det folkliga
            inflytandet på det planet skall kunna göra sig gällande. Skall
            vi i EU ha mera av Europaparlamentsinflytande? Hur skall det balanseras
            mot nationernas inflytande via ministerrådet? Det är en spännande
            och intressant debatt som, vågar jag säga, är lika viktig som
            den som samtidigt måste föras om den lokala demokratiska vitaliteten.
          </note>
          <note type="speaker">
            Anf. 66 ÅSA TORSTENSSON (c) replik:
          </note>
          <note>
            Fru talman! Jag tror att Per Unckel missuppfattade mig, framför
            allt därför att jag inte tog upp det internationella perspektivet
            speciellt mycket. Det jag hänvisade till var egentligen vår oförmåga
            att ta eget ansvar för de strukturer vi har byggt upp. Vi hänvisar
            till EU:s strukturer utan att ta ansvar för hur vi själva hanterar
            olika EU-direktiv.
          </note>
          <note>
            Det var det som min kritiska hållning gick ut på.
          </note>
          <note>
            För övrigt håller jag fullständigt med Per Unckel om att det
            lokala perspektivet - även i ett lokalt engagemang - kommer att
            utvecklas mycket mer internationellt än vad som hittills har skett.
          </note>
          <note type="speaker">
            Anf. 67 PER UNCKEL (m) replik:
          </note>
          <note>
            Fru talman! I den del som gäller att vi lite lättvindigt hänvisar
            till EU och inte tar eget ansvar ansluter jag mig till Åsa Torstenssons
            kritik av oss alla. Vi tar inte ansvar för det vi själva faktiskt
            kan göra eller är skyldiga till. Likväl kvarstår min förundran.
            Låt mig ta förundran ett steg vidare och fråga hur det faktum
            att Centerpartiet så bestämt så här långt, i varje fall, har sagt
            att Sverige inte bör vara engagerat i EMU går ihop med det Åsa
            Torstensson nu säger, nämligen att det internationella trots allt
            är betydelsefullt.
          </note>
          <note>
            Jag sade i mitt inledningsanförande att jag tror att det är ställt
            utom varje tvivel att Sveriges hållning till
          </note>
          <note>
            EMU just nu betingar ett pris i form av inflytande och därmed
            ett pris vad gäller demokratin. Vi avhänder oss medvetet ett sätt
            att påverka Europas framtid. Jag menar att detta är ett demokratiskt
            problem därför att det fråntar svenska folket ett inflytande vi
            annars skulle ha haft.
          </note>
          <note type="speaker">
            Anf. 68 ÅSA TORSTENSSON (c) replik:
          </note>
          <note>
            Fru talman! Detta skulle kunna bli en EMU-debatt utifrån rent
            demokratiska diskussioner. Jag vill fortsätta att förtydliga vad
            jag menar utifrån ett internationellt perspektiv, som inte enbart
            behöver vara ett
          </note>
          <note>
            EU-perspektiv. Det pågår i dag mycket tydliga lokala demokratiarbeten.
            Det finns nätverk mellan lokala områden i EU. Detta är tydliga
            EU-perspektiv, som stimulerar till internationellt arbete. Det
            är precis i linje med tanken att man utifrån skall stärka en demokratisk
            aspekt i alla delar av EU - inte enbart i
          </note>
          <note>
            Sverige. Vi har en del av ansvaret när det gäller att föra in
            de frågor och de demokratiska former som vi arbetar med i Sverige.
          </note>
          <note type="speaker">
            Anf. 69 LARS BÄCKSTRÖM (v) replik:
          </note>
          <note>
            Fru talman! Jag, liksom Per Unckel, kände stor sympati inför
            mycket av det som Åsa Torstensson sade. Men jag vill utröna en
            del.
          </note>
          <note>
            Jag förstår detta med att vi behöver en bättre regional balans
            och att det är viktigt för demokratin. Därför skulle man ta bort
            kompetensområden från riksdagen. Jag kan delvis förstå det. Men
            är det riksdagsbeslutens fel att Mälardalen och Stockholm snart
            är överhettade, att vi får flaskhalsar och att det finns stora
            problem med sysselsättningen i Norrland, Småland och kanske delar
            av norra Bohuslän? Är det inte snarare marknadskrafterna som gör
            att det blir så här?
          </note>
          <note>
            Då kanske man behöver en politik för att tygla de marknadskrafterna.
            Är det inte, Åsa Torstensson, en rimlig slutsats att vi behöver
            demokratiska beslut för att stävja dessa marknadskrafters koncentrationstendenser?
          </note>
          <note>
            Åsa Torstensson! Behöver riksdagens roll i budgetprocessen stärkas?
            Vad tycker Centern om det?
          </note>
          <note>
            Och vad tycker Centern om arbetsplatsdemokrati?
          </note>
          <note type="speaker">
            Anf. 70 ÅSA TORSTENSSON (c) replik:
          </note>
          <note>
            Fru talman! Nu hamnade Lars Bäckström i slutändan i en annan
            frågeställning än den han inledde med.
          </note>
          <note>
            Lars Bäckström! När det gäller den regionala demokratin och överföring
            av statens makt till regionerna trodde jag att vi sedan tidigare
            var överens om att mycket av det som staten i dag beslutar egentligen
            inte behöver ligga på en central nivå. Det kan finnas separata
            genomförandemöjligheter ute i regionerna.
          </note>
          <note>
            Jag ställer mig bakom Lars Bäckströms funderingar om att hitta
            former för budgetprocessen i riksdagen, så att riksdagen därmed
            får en starkare roll.
          </note>
          <note>
            Jag tycker att höstens arbete med budgetprocessen har visat att
            det som Per Unckel inledde med att tala om, att förflytta valdagen
            till våren, också är en del av detta. Det handlar om möjligheterna
            att tydligare arbeta med budgetprocessen.
          </note>
          <note type="speaker">
            Anf. 71 LARS BÄCKSTRÖM (v) replik:
          </note>
          <note>
            Fru talman! Kristdemokraterna, Centern och
          </note>
          <note>
            Vänsterpartiet tycker att riksdagens roll bör stärkas i budgetprocessen.
            Det är bra. Vi skall få fler svar i dagens debatt.
          </note>
          <note>
            Detta med den regionala överföringen är bra. Men det är fortfarande
            en politik. Det är politik i Stockholm eller i Västra götaland.
            Åsa Torstensson! Behöver vi inte mer av demokrati och politik
            för att stoppa marknadens tendenser att koncentrera allt till
            Mälardalen? Är vi inte överens om det, till skillnad från kristdemokraterna
            och moderaterna? Är det inte detta som vi i Centern och Vänstern
            har gemensamt till skillnad från kristdemokraterna och moderaterna
            som säger: mindre politik och mer marknad?
          </note>
          <note type="speaker">
            Anf. 72 ÅSA TORSTENSSON (c) replik:
          </note>
          <note>
            Fru talman! Lars Bäckström! Jag har aldrig - inte heller i det
            här anförandet - angett att vi skulle ha mindre politik. Vi skall
            ha mer politik på andra nivåer. Det var konklusionen i anförandet.
          </note>
          <note>
            När det handlar om regional balans behövs det i allra högsta
            grad politiska beslut för att man skall kunna stabilisera och
            låta hela Sverige leva. Det är helt rätt.
          </note>
          <note type="speaker">
            Anf. 73 BO KÖNBERG (fp):
          </note>
          <note>
            Fru talman! I dag debatterar riksdagen i sin allmänpolitiska
            debatt demokratifrågorna. Det är förstås en viktig dag. Det är
            också en dag som förtjänar att minnas i den meningen att den är
            Lenins dödsdag. I
          </note>
          <note>
            dag är det 75 år sedan Lenin avled.
          </note>
          <note>
            75 år är en lång tid i människors liv. Det är i praktiken en
            mansålder, även med dagens medellivslängd. Men arvet efter Lenin
            lever kvar. Det lever förstås kvar för alla de människor som tyvärr
            har hamnat i länder där Lenins idéer och det som han fick igenom
            har haft betydelse ända in i våra dagar.
          </note>
          <note>
            Det lever också kvar i den meningen att ett av riksdagens partier,
            numera - tyvärr - riksdagens tredje största parti. Det är ett
            parti som behöver en debatt om Lenin och har haft en sådan debatt
            under hösten. Inget annat parti i denna kammare behöver internt
            föra en debatt om Lenin.
          </note>
          <note>
            Jag tror att det nu finns en bred uppslutning om att vi skall
            ha en upplysningskampanj även om kommunismens illdåd. Jag tror
            t.o.m. att Vänsterpartiet säger sig stå bakom detta.
          </note>
          <note>
            Lars Bäckström, som är gruppledare för Vänsterpartiet, nämnde
            alldeles nyss i ett annat sammanhang att han ville att man skulle
            kalla en spade för en spade. Det tycker jag är en alldeles utmärkt
            idé. Jag funderar på om de i Lars Bäckströms riksdagsgrupp som
            på direkta frågor gång på gång förklarar att de är kommunister
            också kallar en spade för en spade, enligt Lars Bäckströms mening.
            Det rör sig väl om ungefär en fjärdedel - kanske motsvarande ett
            fotbollslag. Menar de att de är kommunister när de säger att de
            är kommunister?
          </note>
          <note>
            Fru talman! Något av det mest glädjande som har hänt under det
            senaste decenniet är förstås de stora framgångarna för demokratin
            runtom i världen. Det är framför allt manifesterat genom kommunismens
            fall i vår del av världen, i Europa. Även om den lever kvar i
            den mest folkrika staten på vår jord, Kina, där den kommunistiska
            diktaturen härskar över mer än 1
          </note>
          <note>
            miljard människor, har kommunismens fall ändå spelat en oerhört
            stor roll för demokratins framsteg under det senaste decenniet.
          </note>
          <note>
            Det har även varit en glädjande utveckling i Sydafrika, på många
            håll i Latinamerika och Afrika. Det pekar åt samma riktning. Demokratin
            har spritt sig till fler människor än någonsin. En större del
            av världens befolkning än någonsin under demokratins historia
            har demokratiska regimer.
          </note>
          <note>
            På många håll går det väl för demokratin. Man går från diktatur
            till demokrati eller från mycket lite demokrati till mer av demokrati.
            Samtidigt har man i många av de gamla demokratierna stora problem.
          </note>
          <note>
            I ett land som vårt och i många andra länder ökar avståndet mellan
            väljare och valda. Det finns många tecken på det. Några har redan
            nämnts i debatten. Det är t.ex. ett sjunkande valdeltagande i
            vårt land. Därför blir det förstås en huvuduppgift för oss som
            hyllar demokratin att komma på olika sätt att se till att demokratin
            fördjupas och förstärks.
          </note>
          <note>
            För liberaler är det självklart att utgå från en närhetsprincip.
            Det gäller frågan om var kompetens skall ligga i ett samhälle
            eller i en världsdel. Det naturliga är att så mycket som möjligt
            ligger hos individer och familjer, att de har så mycket vardagsmakt
            över sin egen tillvaro som möjligt.
          </note>
          <note>
            När det gäller saker som var och en inte kan besluta om själva
            eller tillsammans med familjen vid köksbordet handlar det förstås
            om att lägga besluten så nära medborgarna som möjligt. Det skall
            ske på ett sådant sätt att det är tydligt och klart var besluten
            fattas så att det därmed blir lätt att utkräva ansvar av dem som
            har att förvalta ansvar.
          </note>
          <note>
            Detta har lett oss till att i olika sammanhang förespråka reformer
            som skulle förstärka framför allt den mest näraliggande nivån:
            kommunen, kommundelen.
          </note>
          <note>
            Vi har förespråkat att det skall bli lättare att kunna dela kommuner.
            Vi förespråkar att man skall kunna ha direktval till kommundelsfullmäktige,
            så att varje enskild kommundelsfullmäktige avspeglar önskemålen
            från de människor som bor just där och inte den uppfattning som
            råder i genomsnitt i den berörda kommunen.
          </note>
          <note>
            Vi har i decennier förespråkat att vi skall ha ett system som
            innebär att vi har skilda valdagar, att riksvalen är en dag och
            att de kommunala valen är en annan dag. Skälet har ständigt varit
            detsamma. Det ökar rimligen medborgarnas möjlighet att ta del
            av vad politikerna tycker i de olika frågorna. Det ger möjlighet
            att ta ställning till vad som har skett och ägt rum just i den
            egna kommunen eller den egna regionen. Tyvärr fortsätter framför
            allt socialdemokraterna att rida spärr mot en sådan utveckling
            och begränsar därmed medborgarnas möjlighet till insyn och ansvarsutkrävande.
          </note>
          <note>
            Vi har också föreslagit att det skulle bli möjligt att ordna
            extraval, det som vanligtvis brukar kallas nyval, i kommuner och
            regioner på samma vis som det är möjligt att göra det på riksnivå.
            Tanken bakom detta har varit densamma som har gällt de andra förslagen,
            nämligen att man skall öka möjligheten till insyn och ansvarsutkrävande.
            Fungerar det dåligt i en kommun? Har en majoritet fallit ihop?
            Har kommunala skandaler ägt rum? Då bör det vara möjligt att utlysa
            extraval i just den kommunen eller regionen.
          </note>
          <note>
            Den nivå inom vårt land där möjligheterna till insyn och tydlighet
            rimligen är sämst är mellannivån.
          </note>
          <note>
            Landstingsnivån eller regionalnivån är ju en nivå där alla tre
            aktörer i svenskt samhällsliv trängs. Det är företrädare såväl
            för statsmakten som för kommunerna och de direktvalda landstingen.
            Vi förespråkar att det blir samma tydlighet på den nivån som vi
            har på de övriga nivåerna, på den kommunala nivån och på riksnivån,
            dvs. att man får en ökad makt för de folkvalda, för landstingen,
            storlandstingen, regionerna eller vad vi skall kalla dem.
          </note>
          <note>
            Närhetsprincipen innebär ju också att en del beslut kanske inte
            längre kan fattas fullt ut på den nationella nivån. Därför förespråkar
            vi som liberaler att man skall fatta de besluten på den europeiska
            nivån. Det är väldigt viktigt att klara ut vilka frågor som är
            just av den naturen. De bör rimligen handla om gränsöverskridande
            saker. Det kan handla om gränsöverskridande miljöförstöring eller
            gränsöverskridande brottslighet som inte längre kan klaras, eller
            kanske aldrig har kunnat klaras, på den nationella nivån.
          </note>
          <note>
            Därmed är det oerhört viktigt att se till att de beslut som skall
            fattas där, följande närhetsprincipen, också är beslut där det
            finns en god balans mellan önskemålen om demokratiskt inflytande
            och effektivitet. På den europeiska nivån förespråkar vi avsevärt
            mer av genomslag för Europaparlamentet. Det som har ägt rum i
            Amsterdamfördraget är ett steg i rätt riktning, men jag tror att
            vi i framtiden kommer att få se att det behövs mer inflytande
            för den nivån på de beslut som skall fattas där.
          </note>
          <note>
            Fru talman! Jag skulle vilja ställa två frågor till statsrådet
            Lejon som kommer att delta i debatten om ett litet ögonblick.
            Dessa frågor har att göra med hur man skall öka medborgarnas inflytande
            framför allt på den mest näraliggande nivån. Är Socialdemokraterna
            nu beredda att ställa upp bakom att vi inför skilda valdagar för
            de kommunala valen och riksvalet? Är man beredd att ställa sig
            bakom att de kommuner som vill, tillåts att ordna direktval till
            de kommundelsnämnder som de har inrättat?
          </note>
          <note type="speaker">
            Anf. 74 LARS BÄCKSTRÖM (v) replik:
          </note>
          <note>
            Fru talman! Det är väl rimligt att jag besvarar frågan först.
            Menar en vänsterpartist som kallar sig kommunist allvar? Ja visst,
            måste nog svaret vara.
          </note>
          <note>
            Men däremot tror jag inte att dessa personer uppfyller
          </note>
          <note>
            Bo Könbergs definition av kommunister. Jag vet att
          </note>
          <note>
            Bo Könberg anser att en kommunist står för demokratisk centralism,
            enpartistyre och planekonomi. De kriterierna uppfyller inte de
            här kamraterna.
          </note>
          <note>
            De uppfyller nog snarare Marx kriterier i Kommunistiska manifestet
            där han avslutade ett av de mest viktiga kapitlen med orden: Och
            så framträdde ett samhälle vari envars fria utveckling är en förutsättning
            för allas fria utveckling.
          </note>
          <note>
            Det är snarare den definitionen man lyfter fram.
          </note>
          <note>
            Ni rör er nog med helt olika definitioner av begreppet.
          </note>
          <note>
            Sedan skall jag ta upp lite mer närliggande och verklig politik,
            Bo Könberg. Jag har en viss sympati för det här med direktvalda
            kommundelsnämnder.
          </note>
          <note>
            Visst är det knepigt att Rinkeby här i Stockholm, där kanske
            75 % av invånarna röstar på Vänstern och
          </note>
          <note>
            Socialdemokraterna, skall styras av moderater från
          </note>
          <note>
            Per Unckels parti. Visst är det konstigt.
          </note>
          <note type="speaker">
            Anf. 75 BO KÖNBERG (fp) replik:
          </note>
          <note>
            Fru talman! Vi är tydligen överens på en punkt, nämligen att
            det är mycket konstigt att ha en sådan tingens ordning. Låt oss
            då, vi som tycker det, verka för att vi får en förändring. Jag
            minns möjligen fel när jag tycker mig minnas att vi inte fick
            stöd från Vänsterpartiet här i kammaren för en kort tid sedan
            när just den frågan var uppe. Men vi välkomnar alla, även företrädaren
            för ett parti som nyligen hade ordet kommunism i sitt namn, att
            stödja förslaget om direktvalda kommundelsnämnder.
          </note>
          <note>
            Sedan blev det, med förlov sagt, nästan lite patetiskt att höra
            Lars Bäckström tala om vad man egentligen menar med kommunist,
            nämligen personer som ägnar sig åt och är anhängare av individers
            fria utveckling, i ett läge där ordet kommunist för alla andra
            förstås är förknippat med den hemska och blodiga historia som
            kommunismen står för.
          </note>
          <note type="speaker">
            Anf. 76 LARS BÄCKSTRÖM (v) replik:
          </note>
          <note>
            Fru talman! Jag kallar mig i och för sig inte kommunist, och
            har aldrig gjort det, på grund av de brott som har begåtts i kommunismens
            namn. Men det har också begåtts brott i demokratins och i kristendomens
            namn. Visst är det så. Det gör inte att man kan sluta kalla sig
            kristdemokrat.
          </note>
          <note>
            Jag kan som gruppledare säga att jag personligen har sympati
            för det Bo Könberg sade om direktvalda kommundelsnämnder. Vi lever
            inte under någon demokratisk centralism där alla talar med en
            stämma.
          </note>
          <note>
            Det är kanske möjligtvis så att ni har det så i Folkpartiet eller
            Moderaterna att en man - en röst. Men vi har en öppen och levande
            debatt i Vänsterpartiet där vi tillåter oss att i fri demokratisk
            mening även i kammaren bryta åsikter.
          </note>
          <note>
            Sedan vill jag ställa en fråga: Bör riksdagens roll i budgetprocessen
            stärkas, Bo Könberg? Jag har hört till leda att Folkpartiet säger
            att vi skall göra upp om en särlösning i ett utskott om änkepensioner.
            Ni borde veta att det inte är möjligt att göra sådana uppgörelser
            i utskotten. Det sänker kammarens anseende om er partiledare står
            här och låtsas som om man kan hantera budgetprocessen hur som
            helst. Vill ni stärka riksdagens roll i budgetprocessen, så säg
            det. Sluta annars med dessa påhopp i pensionsfrågan!
          </note>
          <note type="speaker">
            Anf. 77 BO KÖNBERG (fp) replik:
          </note>
          <note>
            Fru talman! Jag har noterat att Lars Bäckström är en av dem som
            inte kallar sig kommunist i den partigruppen. Jag var t.o.m. vänlig
            att tala om ungefär hur många de var efter att ha läst innantill
            i tidningen. De är ungefär en fjärdedel av partigruppen. Ungefär
            ett fotbollslag av denna kammares ledamöter kallar sig på direkt
            fråga för kommunist trots den långa historia som gör att Lars
            Bäckström själv inte vill kalla sig för detta.
          </note>
          <note>
            Jag har antagit att de menar någonting med det.
          </note>
          <note>
            Jag har, till skillnad från Lars Bäckström, varit beredd att
            ta dem på allvar. Det är klart att det underlättar
          </note>
          <note>
            Lars Bäckströms arbete som gruppledare för den gruppen om han
            inte behöver ta dem på allvar utan tror att de med detta menar
            att de är för individers frihet.
          </note>
          <note>
            Sedan konstaterar Lars Bäckström att det finns andra åsiktsriktningar
            som har saker på sitt samvete.
          </note>
          <note>
            Ja, Lars Bäckström, men den stora skillnaden är att den som kallas
            kommunism hela tiden har varit förknippad med förtryck och diktatur
            medan de andra säkert har gjort misstag genom årens lopp. Det
            är en väldigt konstig jämförelse.
          </note>
          <note>
            Sedan gällde det budgetprocessen och änkorna.
          </note>
          <note>
            Där har vi framför allt kritiserat er när det gäller änkorna
            för att ni uppenbarligen inte har sett till att det hände någonting
            på den punkten, trots att ni lyfte fram den kraftigt i valrörelsen.
          </note>
          <note type="speaker">
            Anf. 78 INGVAR SVENSSON (kd) replik:
          </note>
          <note>
            Fru talman! Jag har egentligen inga sakliga invändningar mot
            Bo Könbergs anförande och ståndpunkter.
          </note>
          <note>
            Däremot blir jag lite konfunderad över terminologin. Han använder
            begreppet närhetsprincip. Från den kommunala sidan har jag vant
            mig vid att närhetsprincipen uttrycker närheten till en institution,
            ett daghem, ett ålderdomshem eller en läkarstation. Men som jag
            förstår använder Bo Könberg begreppet närhetsprincipen för det
            som egentligen är subsidiaritetsprincipen. Men den kan ju vara
            både en när- och en fjärrprincip. Jag tror att det vore väldigt
            bra om man övergav det dumma danska begreppet närhetsprincip.
          </note>
          <note type="speaker">
            Anf. 79 BO KÖNBERG (fp) replik:
          </note>
          <note>
            Fru talman! Jag har flera gånger i denna kammare, framför allt
            i Europadebatterna, varit inne på diskussionen om närhetsprincip
            och subsidiaritetsprincip.
          </note>
          <note>
            Då har jag sagt ungefär så här: I det praktiska arbetet sammanfaller
            ofta den liberala närhetsprincipen, dvs.
          </note>
          <note>
            att beslut skall fattas så nära medborgaren som möjligt och helst
            av honom eller henne själv, med den subsidiaritetsprincip som
            inspirerats av den katolska socialläran. Många gånger har vi glädje
            av att kunna åberopa subsidiaritetsprincipen inom EU, men jag
            tror inte att de är alldeles identiska.
          </note>
          <note type="speaker">
            Anf. 80 MATS EINARSSON (v) replik:
          </note>
          <note>
            Fru talman! Jag fortsätter på samma tema. Jag noterar att Bo
            Könberg talar om närhetsprincipen och talar väl om densamma, men
            han berör inte företagen.
          </note>
          <note>
            Då måste jag fråga Bo Könberg om detta innebär att man skall
            tolka Folkpartiets hållning så att de anställdas makt och inflytande
            över sina företag bör stärkas.
          </note>
          <note>
            Är Folkpartiet för arbetarmakt och ekonomisk demokrati? Om inte,
            varför skall i så fall andra principer än de demokratiska gälla
            inom företagen?
          </note>
          <note type="speaker">
            Anf. 81 BO KÖNBERG (fp) replik:
          </note>
          <note>
            Fru talman! Som så ofta skulle mänskligt umgänge och kommunikation
            underlättas om vi försökte att använda orden på ungefär samma
            sätt. Då menar jag inte att alla måste använda just min terminologi,
            men det underlättar om vi använder den på samma sätt.
          </note>
          <note>
            Demokrati handlar om folkstyre. Traditionellt och historiskt
            har det handlat om rätten att genom fri röstning se till vem som
            bestämmer i landet och avsätta honom eller henne, att det finns
            en rättsstat etc.
          </note>
          <note>
            Det är inte samma sak, fru talman, som frågan om vilket inflytande
            man skall ha på den arbetsplats där man är anställd. Det är en
            viktig fråga, men det är inte samma fråga som frågan om rätten
            att göra detta.
          </note>
          <note>
            De som har tyckt att det är samma fråga är ju ofta kommunister
            eller demokratiska socialister som har hävdat att man, inom ett
            företag som någon annan äger, har rätt att bestämma över detta
            företag. Men det är en annan fråga. Vi kan gärna diskutera den,
            men den har inte så mycket att göra med hur vi vitaliserar demokratin
            i vårt land.
          </note>
          <note type="speaker">
            Anf. 82 MATS EINARSSON (v) replik:
          </note>
          <note>
            Fru talman! Nu blir det intressant. Bo Könberg är mycket tydlig.
            Det är sant att det finns en skillnad här mellan å ena sidan socialister
            och vänster och å andra sidan borgerligheten. Vänstern har genom
            sin historia sagt att demokratin bör gälla hela samhället. Demokratins
            principer bör även gälla för den bas på vilken samhället vilar,
            nämligen produktionen. Borgerligheten har däremot sagt gränsen
            för demokratin går vid ägandet av produktionsmedlen. På den andra
            sidan av den gränsen skall demokratin inte råda. Det är grunden,
            kärnan i skillnaden mellan den borgerliga sidan och den socialistiska
            sidan i demokratiuppfattningen.
          </note>
          <note type="speaker">
            Anf. 83 BO KÖNBERG (fp) replik:
          </note>
          <note>
            Fru talman! Mats Einarsson har alldeles rätt i att det går en
            väsentlig skiljelinje mellan liberaler och kommunister - jag tror
            att Mats Einarsson tillhör det fotbollslag som jag nämnde förut
            - i synen på hur vi skall ha det. Det är inte så som Mats Einarsson
            sade att skillnaden har funnits länge i historien mellan oss,
            att ni tyckt att demokrati skall genomsyra hela samhället. Under
            en större del av ert partis historia och er rörelses historia
            har ni inte velat ha demokrati i samhället utan i stället velat
            ha samhällets ägande av produktionsmedlen. Den dag ni inte längre
            är för socialism är avståndet mot liberaler självklart mindre.
          </note>
          <note type="speaker">
            Anf. 84 KERSTIN-MARIA STALIN (mp):
          </note>
          <note>
            Fru talman! Svenska Dagbladets största rubrik i dag var: "Teliaaffären
            lyft för börsen". Dagens Nyheter hade en lite mjukare rubrik:
            "Patientsäkerheten hotas" och en annan om att Persson fyller 50
            år.
          </note>
          <note>
            Jag undrar vad barn och ungdomar säger om Teliaaffären, om patientsäkerheten
            eller om att Persson fyller 50 år. Och det jag hittade i min tidning
            i dag om barn var om en liten pojkes talande docka, som för in
            grannarnas mobiltelefonsamtal i sin elektroniska mage. Barn förväntas
            inte ha några synpunkter på den ekonomiska politik som förs i
            landet eller ens i den egna kommunen. Ekonomi anses vara för svårt
            för barn att förstå sig på.
          </note>
          <note>
            År 1997 levde över 100 000 barn och ungdomar i familjer där båda
            föräldrarna saknade arbete, och de barnen och ungdomarna vet verkligen
            mycket om både arbetslöshet och ekonomi.
          </note>
          <note>
            Barn kan nämligen klara av väldigt mycket över huvud taget. Det
            jag nu berättar är ingenting jag läst i tidningar, utan det har
            jag lärt mig när jag arbetat på ungdomsmottagningar och barnavårdscentraler.
            Tyvärr, säger jag, klarar små barn av väldigt mycket, t.ex. att
            förlåta vuxnas skröplighet. De klara av att t.o.m. sköta om sina
            föräldrar, administrera föräldrarnas skilsmässa, medla, trösta,
            lugna.
          </note>
          <note>
            Små barn klarar förvånansvärt bra av att vistas i stora stökiga
            grupper på dagis, att klara sig själva när vuxna inte har tid.
            Mycket små barn klarar av att vara på dagis fastän de är hängiga
            eller sjuka och t.o.m.
          </note>
          <note>
            förstår att pappa eller mamma inte har råd eller inte törs för
            arbetsgivaren att vara hemma hos dem.
          </note>
          <note>
            Skolbarn klarar av att gå till skolan trots mobbning, trots att
            lärararna kanske inte hinner se dem, trots obekväma stolar och
            obekväma lokaler med dålig luft. De klarar av att vara utan mat
            fram till skollunchen och att då snabbt och stressigt äta i stimmiga
            lokaler.
          </note>
          <note>
            Skolbarn tolererar att det fattas speciallärare och resurser
            till barn med t.ex. dyslexi. De vet kanske inte om att det finns
            hjälp att få. Det kanske inte ens vet att de har läs- och skrivsvårigheter
            utan tror att det beror på annat att det inte går att hänga med.
            En del flickor tar på sig ansvaret att hjälpa till och sköta om
            klasskamrater som t.ex. har koncentrationssvårigheter.
          </note>
          <note>
            Barn klarar suveränt att anpassa sig till föräldrar som är jäktade,
            panka, bekymrade, ledsna, deprimerade eller psykiskt sjuka. Barn
            klarar av att föräldrar kan vara så förtvivlade att de tar till
            flaskan för att döva bekymren eller minska misshandlar varandra
            eller barnen.
          </note>
          <note>
            Barn är duktiga på att ljuga för att skydda sina föräldrar. Små
            barn och skolbarn klarar av väldigt mycket men inte hur länge
            som helst. Till slut brister det.
          </note>
          <note>
            Det här har med demokrati att göra. Demokrati, fru talman, lever
            inte vidare av sig själv. Demokratin måste vårdas. Både i går
            och i dag nämndes den undersökning som Skolverket gjorde och där
            medierna snappat upp att ju högre elever kommer upp i klasserna,
            desto mindre är deras känsla för rättvisa och demokrati.
          </note>
          <note>
            Vill vi bevara vår demokrati måste vi alla vuxna -
          </note>
          <note>
            föräldrar, skola, politiker - satsa på våra barn. Om vi vuxna
            är demokratiska mot barnen - det betyder att vi ger dem det de
            behöver - bäddar vi gott för att solidaritet, rättskänsla och
            demokrati kan leva vidare.
          </note>
          <note>
            Dessutom är det både bättre och billigare samhällsekonomiskt
            att förebygga än att bota. En hållbar ekonomisk och social utveckling
            är omöjlig utan barn som mår bra. Barns otroliga anpassningsförmåga
            får inte göra att vi slår oss till ro. Det är svårt med förebyggande
            åtgärder, för det tar så lång tid innan man ser resultaten.
          </note>
          <note>
            Tillit grundläggs i barndomen. Den kan ödeläggas under barndomen
            eller senare, men när barn växer upp utan tillit uppstår skador
            som kan räcka hela livet ut. Och hela samhällets sociala kapital
            försvagas.
          </note>
          <note>
            Jag ställde före jul en fråga till vår socialminister.
          </note>
          <note>
            Den handlade om alkohol och goda förebilder och följaktligen
            bäddande av demokrati. Barn och ungdomar gör inte som vi vuxna
            vill eller tycker eller säger till dem att göra, eller som Lars
            Bäckström sade: Som de gamla sjunger kvittrar de unga. De gör
            som vi gör. Så är det med demokratin. De gör som vi gör.
          </note>
          <note>
            Vi kanske kan börja med barneko i radio varje dag i stället för
            börseko, eller åtminstone både-och. Vad sägs om barnkvarten varje
            dag?
          </note>
          <note>
            Tack, fru talman!
          </note>
          <note type="speaker">
            Anf. 85 PER UNCKEL (m) replik:
          </note>
          <note>
            Fru talman! Jag skulle vilja ställa en fråga om ett ämne som
            Kerstin-Maria Stalin inte berörde. Häromdagen höll Europas högst
            rankade miljöpartist, den tyske utrikesministern Joschka Fischer,
            ett anförande om Europas framtid, det folkliga inflytandet och
            demokratin. Jag håller inte med om allt, men det är förvisso ett
            intressant anförande därför att det pekade fram mot nästa Europadebatt
            för att göra Europa till medborgarnas Europa.
          </note>
          <note>
            En händelse som ser ut som en tanke är att detta inträffar ungefär
            samtidigt som det ställs krav från det svenska Miljöpartiets ledning
            på att alla miljöpartister som vill in i Europaparlamentet skall
            kräva att Sverige skall gå därifrån.
          </note>
          <note>
            Då anmäler sig frågan: Hur anser Miljöpartiet att svenska folkets
            möjligheter att hävda sitt inflytande på den europeiska demokratin
            i så fall skall se ut?
          </note>
          <note>
            Vad är det som så monumentalt skiljer svenska miljöpartisters
            analys från den Joschka Fischer gav uttryck för i sitt anförande?
          </note>
          <note>
            Anf. 86 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag tänkte först att inte svara. Det var en mycket
            svår fråga, och jag hörde inte riktigt. Men jag vill utgå från
            det jag berättat. Gör vi på det sättet som jag sade, att vi ger
            våra barn vad de behöver, klarar man förhoppningsvis också av
            demokratin i landet och även i Europa. Jag kan inte säga på något
            annat sätt.
          </note>
          <note>
            Jag vill inte föra någon Europadebatt. Nu vill jag tala om barn.
            Jag har med flit inte nämnt vare sig moderater, folkpartister
            eller miljöpartister utan velat koncentrera mig på att tala om
            barnen.
          </note>
          <note type="speaker">
            Anf. 87 PER UNCKEL (m) replik:
          </note>
          <note>
            Fru talman! Jag har stor respekt för detta. Det var bara det
            att jag inte kunde hålla tillbaka min nyfikenhet. Kerstin-Maria
            Stalin var den miljöpartist som kom att delta i denna del av demokratidebatten.
          </note>
          <note>
            Det som Joschka Fischer säger är ingenting konstigt. Han säger
            egentligen det som alla vi som på ett eller annat sätt också är
            engagerade på den europeiska nivån upptäcker, nämligen att man
            inte bara kan blunda och säga: "Det där rör inte mig."
          </note>
          <note>
            Det som oroar mig i Miljöpartiets förhållningssätt är att man
            blundar och säger: "Vi går därifrån" - som om det internationella
            inte fanns. Detta kommer att leda till - och det vill jag att
            Kerstin-Maria Stalin tar med sig - att Sverige isolerar sig och
            att svenska folket går förlustigt en möjlighet att säga sin mening.
          </note>
          <note>
            Jag tycker inte att detta är en god utveckling.
          </note>
          <note>
            Lika väl som jag tycker att man skall öka möjligheterna att säga
            sin mening i kommunerna måste vi också skaffa oss ett forum där
            vi kan säga vår mening om de internationella frågor som under
            alla omständigheter angår alla oss.
          </note>
          <note>
            Anf. 88 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Vi blundar inte. Om Per Unckel hade hört mitt anförande
            hade han vetat att det handlade om att inte blunda. Det handlade
            om demokrati och att vi inte får blunda för våra barns behov.
            Vi måste se till att de mår bra, och vi får inte blunda för om
            de låtsas som om de anpassar sig. Det var detta som mitt föredrag
            handlade om. Sedan får vi föra en Europadebatt vid ett senare
            tillfälle.
          </note>
          <note type="speaker">
            Anf. 89 Statsrådet BRITTA LEJON (s):
          </note>
          <note>
            Fru talman! Jag vill tacka riksdagen för att vi i dag har givits
            tillfälle att diskutera demokratin. Jag tycker att det är många
            kloka synpunkter som hittills har framförts i diskussionen.
          </note>
          <note>
            De är dags att göra bokslut över århundradet.
          </note>
          <note>
            1900-talet är det århundrade då folkstyret inledde sitt segertåg
            över världen. Jag säger "inledde", för det är min fasta övertygelse
            att människan hittills bara sett demokratin födas.
          </note>
          <note>
            I går var jag vid Viskafors folkhögskola, som inte ligger särskilt
            långt från Borås. Där var 200 folkhögskoleelever samlade från
            hela landet för att under två dagar diskutera den svenska demokratin.
            Den framtidstro och det samhällsengagemang som dessa elever uttryckte
            är vårt samhälles största tillgång.
          </note>
          <note>
            Andra delar av den svenska demokratins utveckling inger däremot
            större oro.
          </note>
          <note>
            I höstens riksdagsval avstod nästan en femtedel av befolkningen
            från att använda sin rösträtt. Av dem som ändå valde att gå och
            rösta uttryckte 60 % att de hade ett litet förtroende för politiker.
            Allt färre går på politiska möten eller har förtroendeuppdrag.
            Mindre än 8 % av den svenska befolkningen uppger i dag att de
            är medlemmar i något parti. Sverige kan riskera att utvecklas
            till ett fåtalsvälde där enfalden styr.
          </note>
          <note>
            De som deltar i den offentliga debatten blir allt färre. De som
            har förtroendeuppdrag blir allt färre och har alltfler förtroendeuppdrag.
            De som fattar avgörande beslut blir allt färre, men de fattar
            alltfler allt viktigare beslut i en allt snabbare takt.
          </note>
          <note>
            Klyftan mellan folket och dess förtroendevalda växer. I synnerhet
            växer klyftan till de nya svenskarna.
          </note>
          <note>
            Av dem som bor i Sverige och är medborgare i f.d. Jugoslavien
            använde vid höstens kommunalval
          </note>
          <note>
            27 % sin rösträtt. Av de finska medborgarna röstade
          </note>
          <note>
            40 %.
          </note>
          <note>
            Det finns naturligtvis ingenting ödesbestämt i den här utvecklingen.
            Precis som demokratin och välfärdssamhället har vunnits genom
            människors envisa kamp kan även denna utveckling vändas åt rätt
            håll.
          </note>
          <note>
            Misstro kan vändas till engagemang och ömsesidigt förtroende.
            Enfald kan ersättas med mångfald och rikedom och klyftor med lika
            möjligheter för alla att delta oavsett klass, kön, fysiska förutsättningar
            eller etnisk bakgrund.
          </note>
          <note>
            Under de närmaste månaderna tänker jag resa till de tio kommuner
            och stadsdelar där valdeltagandet var som lägst. Jag vill personligen
            träffa någon av dem som valt att inte använda sin rösträtt, och
            jag vill träffa någon som tvärtom valt att ta ett politiskt ansvar
            just i dessa områden där vanmakten tycks som störst. Jag tror
            att de alla har något att berätta.
          </note>
          <note>
            I vårt alltmer internationaliserade samhälle har demokratin halkat
            efter. Ekonomi, miljöhot, kultur och medier är redan globaliserade.
            Det är oerhört viktigt att de internationella organisationerna
            utvecklas i en riktning som är positiv för hela världssamfundet.
            Demokratin är dödsdömd om inte också den vidgar sin verkningskraft.
          </note>
          <note>
            Vikten av att gå och rösta i valet till Europaparlamentet skall
            ses i detta ljus.
          </note>
          <note>
            1990-talets ekonomiska kris och höga arbetslöshet i vårt land
            är väsentliga orsaker till demokratins svaga ställning i dag.
            Många var de människor som tvingades ut från arbetsliv och social
            gemenskap. Det underminerar grunden för vårt demokratiska styrelseskick.
            Politikens möjligheter att styra vårt land ifrågasätts.
          </note>
          <note>
            I dag har vi lyckats att bryta den ekonomiska nedgången och politikens
            spelrum har därmed ökat. Men förtroendet är brutet.
          </note>
          <note>
            Visst är det bra för en demokrati att människor är kritiska mot
            makthavare. Blind auktoritetstro hör som bekant andra samhällsskick
            till. Men ett visst mått av förtroende mellan väljare och valda
            krävs för att diskussion om samhällsfrågor skall vara meningsfull
            och för att det skall fattas legitima beslut.
          </note>
          <note>
            Förtroende krävs på alla politiska nivåer, bland medborgare i
            kommunen, på riksplanet, i Europa och globalt. Om medborgarna
            inte själva eller via medierna kan få insyn i den politiska processen
            kan de inte heller bilda egna åsikter om eller påverka de politiska
            besluten. Då växer misstron.
          </note>
          <note>
            Därför är ökad öppenhet ett demokratiskt vägval för EU. I och
            med Amsterdamfördraget skall en offentlighetsprincip gälla för
            EU-institutionernas handlingar. Det är nu en stor uppgift för
            den svenska regeringen att tillsammans med andra medlemsländer
            också genomföra detta.
          </note>
          <note>
            I denna kammare har vi ett uppdrag gemensamt, oavsett partifärg.
            Det gäller kampen mot dem som tar avstånd från demokratins principer
            och som använder våld och kränker människors rättigheter. Rasister,
            nazister och delar av den s.k. djurrättsrörelsen är några exempel.
          </note>
          <note>
            Samhället måste naturligtvis ingripa mot dem som bryter mot lagar
            som har antagits i demokratisk ordning. Därutöver bör vi demokrater
            också möta de åsikter som dessa grupper ger uttryck för i en öppen
            diskussion. Diskussionen är demokratins grundläggande och unika
            arbetsform.
          </note>
          <note>
            Mot de som tar våldets och brottets väg för att nå sina syften
            skall vi ta till vårt vassaste vapen: argumenten.
          </note>
          <note>
            Det finns en demokratisyn som betonar valet som handling. Medborgarna
            uppfattas som kunder, som framför allt kräver att det som demokratin
            levererar är av bra kvalitet. Vi kan kalla denna demokratisyn
            för konkurrensdemokrati eller kunddemokrati.
          </note>
          <note>
            Det andra synsättet kan vi kalla för deltagardemokrati, inte
            för att alla skall vara med och fatta varje beslut utan för att
            alla har en roll, antingen i diskussioner vid framtagande av de
            politiska förslagen, i kritiken av dem eller i beslutsfattandet
            på någon nivå.
          </note>
          <note>
            Som socialdemokrat tror jag att den verkliga dynamiken i demokratin
            frigörs först den dag då så gott som alla människor deltar i utformandet
            av det gemensamma. Med den grundsynen går utvecklingen åt fel
            håll. Sedan 1952 har 150 000 förtroendevalda försvunnit i det
            här landet.
          </note>
          <note>
            Utvecklingen går också åt fel håll när valdeltagandet sjunker.
            Kompassen pekar på samma sätt fel när allt färre människor väljer
            att engagera sig i partier och folkrörelser. Vi borde bli fler.
          </note>
          <note>
            För en rättvis diskussion krävs också att vi framhåller det som
            är positivt och det som är möjligt att göra.
          </note>
          <note>
            Vid en internationell jämförelse har Sverige väl fungerande partier,
            kunniga och engagerade medborgare samt ett högt valdeltagandet.
          </note>
          <note>
            Förväntningarna på det politiska systemet i Sverige är höga,
            vad gäller både själva servicen och möjligheterna att påverka.
          </note>
          <note>
            Andelen kvinnor i våra folkvalda organ har ökat markant under
            90-talet.
          </note>
          <note>
            Personvalet gav en högre representation av utländska medborgare
            i kommunfullmäktigeförsamlingar runt om i landet. Alltfler människor
            tar ansvar för verksamhet som direkt angår dem, t.ex. i föräldrakooperativa
            dagis eller i elevstyrelser inom gymnasieskolan.
          </note>
          <note>
            För att förstärka och utveckla den svenska demokratin i en positiv
            riktning anser jag att åtgärder bör vidtas på bl.a. följande områden:
          </note>
          <note>
            1. Mer öppenhet skall prägla EU.
          </note>
          <note>
            2. Medborgarskapet skall ges en ökad betydelse och medborgarrollen
            stärkas.
          </note>
          <note>
            3. Skolans roll att fostra våra barn och ungdomar i demokratins
            anda måste stärkas.
          </note>
          <note>
            4. Förvaltningen skall stå i medborgarnas och demokratins tjänst.
          </note>
          <note>
            5. Den representativa demokratin skall stärkas, bl.a.
          </note>
          <note>
            genom en stärkt förtroendemannaroll. De förtroendevaldas villkor
            skall ses över, framför allt vad gäller invandrares och handikappades
            möjligheter att åta sig och fullfölja politiska uppdrag.
          </note>
          <note>
            6. En parlamentarisk utredning om regeringsformen skall tillsättas.
          </note>
          <note>
            1900-talet har varit demokratins genombrottssekel. Kolonialism,
            rasism, fascism, öststatskommunism och apartheid har ersatts av
            demokrati i alltfler länder. Samtidigt upplever många av oss i
            de etablerade demokratierna att människors förtroende för och
            deltagande i vår demokrati minskar. Det påminner oss om att demokratin
            måste återerövras av varje ny generation. Det gäller också oss.
            Låt oss börja nu.
          </note>
          <note type="speaker">
            Anf. 90 PER UNCKEL (m) replik:
          </note>
          <note>
            Fru talman! Först ett pikant påpekande: Jag håller med statsrådet
            Lejon om att det är synd och skam att vi har tappat 150 000 kommunala
            förtroendemän sedan början på 50-talet. Av hänsyn till statsrådet
            skall jag emellertid inte upplysa om vad detta egentligen beror
            på.
          </note>
          <note>
            Det var ett vackert tal, statsrådet. Men vad vill regeringen
            egentligen göra?
          </note>
          <note>
            Vad vill regeringen göra i alla de hänseenden som debatten hittills
            har kretsat kring? Vad vill regeringen göra med valen? Skall vi
            fortsätta att ha val på hösten, trots att alla nu inser att det
            inte fungerar? Hur skall det gå med den kommunala självstyrelsen?
          </note>
          <note>
            Många här har talat för att kommunerna måste få en ökad möjlighet
            att själva och självständigt sörja för sina medborgares framtid.
            Ingvar Svensson talade om behovet av maktdelning i ett tidigare
            inlägg. Vad tycker regeringen om detta? Statsrådet underströk
            behovet av öppenhet i Europa. Alldeles utmärkt! Men vad vill regeringen
            göra i relationen mellan ministerråd och parlament i Europa? Hur
            vill regeringen verka i EU för att skärpa det folkliga inflytandet
            över den europeiska unionen?
          </note>
          <note>
            Svar utöver anförandet tror jag skulle föra denna debatt en bra
            bit framåt.
          </note>
          <note type="speaker">
            Anf. 91 Statsrådet BRITTA LEJON (s) replik:
          </note>
          <note>
            Fru talman! När det gäller ett flertal av de frågor som har ställts
            till mig - frågorna om folkomröstningar, skilda valdagar, direktval
            till kommundelsnämnder och förändrad budgetprocess - är det så
            att allt det som rör grundlagarna och förändringar av regeringsformen
            mycket väl passar att fundera över i den parlamentariska utredning
            som vi gemensamt skall ägna oss åt framöver.
          </note>
          <note>
            För närvarande bereder vi i Regeringskansliet ett underlag för
            detta. Innan några direktiv har fastställts kommer överläggningar
            att föras mellan partierna.
          </note>
          <note>
            Därför avstår jag nu från att närmare gå in på det som har direkt
            koppling till grundlagsändringar.
          </note>
          <note type="speaker">
            Anf. 92 PER UNCKEL (m) replik:
          </note>
          <note>
            Fru talman! Det är nästan så att jag vill låna ett argument av
            Lars Bäckström, nämligen att det gäller att föra grundlagsdebatten
            i öppna former och inte bara mellan några få.
          </note>
          <note>
            Jag välkomnar ett beslut om en grundlagsutredning. Men jag är
            lite orolig att statsrådet begränsar den till regeringsformen,
            därför att flera av de diskussioner som vi har fört här i dag
            handlar faktiskt inte formellt sett om regeringsformen utan t.ex.
            om valdagen. Jag skulle välkomna ett något bredare perspektiv
            på den diskussion som vi skall ha om grundlagen, så att det kan
            täcka in alla de aspekter som vi här har talat om. I all välvilja
            och välmening tror jag faktiskt att de är inlänkade i varandra.
          </note>
          <note>
            Jag skulle likväl vilja efterlysa statsrådets eget deltagande
            i denna diskussion. Vi skall inte nagla fast henne vid varje kommatecken,
            men någon liten uppfattning om vad statsrådet själv tycker skulle
            åtminstone öka vitaliteten i det meningsutbyte som jag tror att
            vi alla är överens om att vi skulle behöva ha.
          </note>
          <note>
            Får jag dessutom, fru talman, till sist fråga: Hur blir det med
            upplysningskampanjen om kommunismen? När kommer den, och hur kommer
            den att se ut?
          </note>
          <note type="speaker">
            Anf. 93 Statsrådet BRITTA LEJON (s) replik:
          </note>
          <note>
            Fru talman! Jag står så gärna till tjänst med ett antal upplysningar
            om vad jag tycker, men när det gäller grundlagsfrågorna avstår
            jag för närvarande från att göra det.
          </note>
          <note>
            Däremot skulle jag vilja ta tillfället i akt att nämna något
            om min syn på folkomröstningar, för jag tycker att det är oerhört
            väsentligt.
          </note>
          <note>
            Regeringen genomför nu en bred analys av ett stort antal demokratiförslag.
            Syftet är att stärka medborgarnas möjligheter att få insyn i och
            delta i den representativa demokratin, men det är också väsentligt
            i vår demokrati att man kan utkräva ett ansvar av dem som är valda
            representanter. Mot den bakgrunden är min principiella inställning
            att jag helst vill undvika förändringar som begränsar ansvarsutkrävandet.
            Det ger också en hint om min inställning till mindre lyckade utformningar
            av folkomröstningsinstitut.
          </note>
          <note type="speaker">
            Anf. 94 INGVAR SVENSSON (kd) replik:
          </note>
          <note>
            Fru talman! Statsrådet slog undan en hel del av mina frågor när
            hon talade om att det kommer en utredning om regeringsformen.
            Jag hade just tänkt ställa frågor om författningsdomstolen, kommunernas
            kompetens och även detta med folkomröstningsinstituten.
          </note>
          <note>
            Jag förstår att statsrådet inte vill gå in i någon detaljdiskussion
            om dessa frågor. Men jag hoppas att man, när direktiven skrivs,
            inte bara begränsar sig till de politiska institutionerna utan
            att man ser över regeringsformen även som grundläggande rättsnorm
            för rättssamhället.
          </note>
          <note type="speaker">
            Anf. 95 BO KÖNBERG (fp) replik:
          </note>
          <note>
            Fru talman! Jag hade tänkt inleda med att säga att det i flera
            avseenden var ett intressant anförande, även om jag fick lite
            problem i och med att statsrådet sade att hon i dag vill undvika
            att diskutera flera av de frågor som är uppe till diskussion.
            I viss mån kan det vara förståeligt, men det är väl alldeles uppenbart
            att debatten blir lite mindre rolig och spännande.
          </note>
          <note>
            Låt mig ändå ta fasta på några av de saker som väl förenar oss,
            som oron över vad som nu händer i den svenska demokratin och vad
            det innebär att så oerhört många förtroendemän - 150 000, enligt
            statsrådet -
          </note>
          <note>
            har försvunnit beroende på de reformer i form av kommunsammanläggningar
            som har ägt rum.
          </note>
          <note>
            Låt mig få anknyta till denna del och peka på att två av de frågor
            som jag nämnde i mitt inledningsanförande har beröring med detta.
            Även om vi inte kan återskapa alla de kommuner och alla de förtroendemän
            som fanns i början på 40-talet i vårt land, är det klart att både
            en positivare syn på kommundelningar än den som socialdemokraterna
            hittills har visat och en positivare syn på frågan om att göra
            det möjligt med direktval till kommundelsfullmäktige skulle kunna
            vara kanske en svag men ändå en viss ersättning för de förtroendemän
            som har försvunnit.
          </note>
          <note>
            Med tanke på att Lars Bäckström, i alla all personligen, anslöt
            sig till vår syn på direktval, kanske vi kan få anslutning av
            fler.
          </note>
          <note type="speaker">
            Anf. 96 Statsrådet BRITTA LEJON (s) replik:
          </note>
          <note>
            Fru talman! När det gäller skilda valdagar är jag personligen
            rädd att det inte kommer att stärka intresset för de lokala frågorna.
            Ändå ställer jag mig absolut inte avvisande till att föra diskussioner
            om detta.
          </note>
          <note>
            Jag är medveten om att det är många som har en annan syn än jag.
          </note>
          <note>
            När det gäller frågan om direktval till kommundelsnämnder ställer
            jag mig inte heller där avvisande till att föra en diskussion.
            Men jag befarar att en sådan reform riskerar att bli skendemokratisk.
            Det beror på att den ekonomiska makten faktiskt är den reella,
            och den ligger kvar i kommunfullmäktige. Direktval till kommundelsnämnd
            skulle kunna innebära att vi inte förstärker demokratin utan att
            vi förstärker konflikterna mellan de olika organen.
          </note>
          <note type="speaker">
            Anf. 97 BO KÖNBERG (fp) replik:
          </note>
          <note>
            Fru talman! Det är utmärkt att vi skall ta en diskussion om att
            återskapa en situation med skilda valdagar, större möjlighet att
            få insyn i den kommunala verksamheten och utkräva ansvar. Det
            är många partier i denna kammare som är för detta. Det är t.o.m.
            möjligt att det snart är en majoritet för det. Det är egentligen
            bara Socialdemokraterna och Vänsterpartiet som är emot det, så
            en debatt som kan påverka er skulle förstås vara ett stort framsteg.
          </note>
          <note>
            I frågan om direktvalda kommun- eller stadsdelsnämnder kan jag
            i denna avslutningsreplik peka på att för bara något år sedan
            i den största av landets kommuner, den som vi befinner oss i just
            nu, hemställde alla partier, inklusive Socialdemokraterna men
            med undantag av Moderaterna, att få pröva direktval till stadsdelsnämnder.
            Tyvärr avvisades detta förra gången, men är ni mer öppna nu så
            är det ett steg åt rätt håll.
          </note>
          <note type="speaker">
            Anf. 98 LARS BÄCKSTRÖM (v) replik:
          </note>
          <note>
            Fru talman! Jag tycker att det är väldigt bra att regeringen
            har utsett ett statsråd med ansvar för demokratins utveckling.
            Men demokratiministern kan inte ensam utveckla demokratin, det
            har jag förståelse för.
          </note>
          <note>
            Statsrådet Lejon sade här att den ekonomiska makten är den reella.
            Jag vill bara se så att vi fortfarande i alla fall har den samsynen
            inom arbetarrörelsen, att det verkligen är så vi tycker inte bara
            när det gäller kommunerna.
          </note>
          <note>
            De här sex punkterna är nog bra. Men visst är det så att vi också
            måste ha en debatt om den ekonomiska makten i samhället kontra
            demokratin. Jag menar att den ekonomiska makten i dag alltmer
            får övertaget mot de demokratiska institutionerna. Det är i alla
            fall viktigt om vi kan konstatera att vi fortfarande har samma
            syn, att vi fortfarande har den synen gemensamt att demokratin
            inte får göra halt vid arbetsplatserna utan att vi måste ha en
            demokratisk process här i riksdagen som stärker löntagarnas ställning
            i arbetslivet, arbetsrätten.
          </note>
          <note type="speaker">
            Anf. 99 Statsrådet BRITTA LEJON (s) replik:
          </note>
          <note>
            Fru talman! Lars Bäckström tar upp en av de grundläggande demokratifrågorna.
            Jag berörde i mitt inledningsanförande, och jag instämmer i, synen
            att ekonomin i dag har en oerhört stor makt i samhället internationellt
            sett. Politiken har fått stå tillbaka. Jag är faktiskt helt övertygad
            om att det är en av förklaringarna till att vi i dag har brister
            i den svenska demokratin.
          </note>
          <note>
            Den internationaliserade värld vi lever i har ställt demokratin
            inför nya utmaningar som vi ännu inte har hittat svaren på. Det
            är inte bara väljare som känner vanmakt i dag. Det är också förtroendevalda
            som känner vanmakt och faktiskt maktlöshet. Så jag är överens
            med Bäckström om att vi måste hitta arenor för att stärka politikens
            makt.
          </note>
          <note type="speaker">
            Anf. 100 LARS BÄCKSTRÖM (v) replik:
          </note>
          <note>
            Fru talman! Det tycker jag var ett värdefullt klargörande. Då
            tror jag att vi vid nästa genomgång av det här slaget skall lägga
            till en sjunde och en åttonde punkt just vad gäller det här. Jag
            tror inte heller att vi i Vänsterpartiet har de slutliga svaren
            på hur vi skall lösa detta. Men det är märkligt att det inte är
            några andra än ni socialdemokrater och vi i Vänsterpartiet som
            över huvud taget ser denna problemställning och ser att den hör
            ihop med demokratins utveckling. Det är värdefullt.
          </note>
          <note>
            Sedan har jag en liten sakfråga som jag måste ställa till statsrådet
            Lejon. Det här med att medborgaren skulle ha motionsrätt till
            kommunfullmäktige, som i alla fall tillskrivs Lejon, är det så
            välbetänkt egentligen? Det finns ju ett beredningstvång också.
          </note>
          <note>
            Jag ser kanske fler problem än möjligheter med den idén.
          </note>
          <note type="speaker">
            Anf. 101 Statsrådet BRITTA LEJON (s) replik:
          </note>
          <note>
            Fru talman! Jo, det är riktigt att jag har sagt att jag tycker
            att det skulle kunna vara en stor tillgång. Jag är övertygad om
            det. Det är dock inte jag som har lanserat förslaget ursprungligen
            utan det är ett utredningsbetänkande. Det är ett av alla de demokratiförslag
            som vi nu ser över i Regeringskansliet.
          </note>
          <note>
            Jag är medveten om att de flesta som är kommunalpolitiskt aktiva
            ser svårigheter och problem med det här förslaget. Jag kommer
            naturligtvis inte att lämna något förslag som jag inte tror hanterar
            de frågetecken som hittills har rests kring detta.
          </note>
          <note type="speaker">
            Anf. 102 CARINA HÄGG (s) replik:
          </note>
          <note>
            Fru talman! Jag har också en fråga till statsrådet
          </note>
          <note>
            Britta Lejon. Det gäller EU-valet. Vi har ju i flera anföranden
            kunnat höra att man har diskuterat hur viktigt det är med en större
            folklig förankring när det gäller EU. Man pratar om ett folkligt
            Europa. Då är det också viktigt att alla kan känna sig delaktiga
            i det här nya Europa.
          </note>
          <note>
            Vi tror ju ofta att vi har kommit väldigt långt när det gäller
            de mänskliga rättigheterna i vår världsdel och att problemen med
            att få delta i val bara berör andra världsdelar. Men vi har fortfarande
            blinda fläckar på vår egen karta här i Europa. Då talar jag om
            valet till EU-parlamentet. Vi har ju vår svenska lagstiftning,
            och vi kan inte lagstifta över hur andra länder skall reglera
            rätten att delta i offentliga val.
          </note>
          <note>
            Men vi kan ändå tillsammans med våra kolleger bedriva en debatt.
          </note>
          <note>
            Det är alltså så att ute i Europa kan inte alla på samma sätt
            som här i Sverige delta i valet till EU-
          </note>
          <note>
            parlamentet. Det kan kanske bero på att man har varit dömd, på
            att man sitter i fängelse eller på att man har psykiska problem.
            Skulle ministern kunna tänka sig att bidra till att fler får delta
            i valet till EU-
          </note>
          <note>
            parlamentet?
          </note>
          <note type="speaker">
            Anf. 103 Statsrådet BRITTA LEJON (s) replik:
          </note>
          <note>
            Fru talman! Carina Hägg tar upp en för mig helt ny frågeställning,
            så jag har tyvärr inte möjlighet att ge några kloka svar. Men
            jag tar med mig frågan och återkommer gärna.
          </note>
          <note type="speaker">
            Anf. 104 CARINA HÄGG (s) replik:
          </note>
          <note>
            Fru talman! Jag vill gärna understryka hur viktigt det är för
            ett land som Sverige, som gång på gång tar upp denna möjlighet
            och rättighet när det gäller andra länder och världsdelar, att
            vi också ser till att vi är väldigt duktiga på detta i Europa.
            Vi får inte glömma bort dessa människor, som tidigare i Sverige
            inte var myndigförklarade. Det är inte så många år sedan vi själva
            lyfte den här spärren för människor att delta i allmänna val.
            Många länder i Europa har detta kvar -
          </note>
          <note>
            för att inte tala om de länder som är på väg in i EU.
          </note>
          <note>
            De har också de här problemen i sitt bagage.
          </note>
          <note>
            I England är det t.ex. så att är du dömd och avtjänar ett fängelsestraff,
            kanske så kort som 14 dagar, får du inte delta i allmänna val.
            Det är alltså också bland de länder som vi räknar som väldigt
            framstående demokratier som de här problemen fortfarande finns
            kvar. Jag tycker att det är väldigt angeläget att vi hjälper till
            för att tillsammans tvätta bort de här fläckarna på Europas demokratiska
            karta.
          </note>
          <note type="speaker">
            Anf. 105 RIGMOR AHLSTEDT (c) replik:
          </note>
          <note>
            Fru talman! Även jag reagerade när statsrådet var bekymrad över
            att vi hade fått ett minskat antal förtroendevalda. Jag har delvis
            fått klart för mig att man inte får något svar när det gäller
            t.ex. synen på att dela kommunerna för att få tillbaka fler förtroendevalda.
            Men det som bekymrar mig är fritidspolitikernas möjligheter att
            delta aktivt i politiken. Hur är det med demokratin för t.ex.
            kvinnor och unga män när det gäller att delta i politiken?
          </note>
          <note>
            Då undrar jag hur statsrådet ser på detta att kunna kombinera
            arbetsliv och familjeliv med att också ha ett politiskt uppdrag.
            Det skulle gagna möjligheten att få fler människor som ägnar sig
            åt politik om vi fick in den biten och fick gehör för detta uppifrån
            så att säga.
          </note>
          <note type="speaker">
            Anf. 106 Statsrådet BRITTA LEJON (s) replik:
          </note>
          <note>
            Fru talman! Rigmor Ahlstedt lyfter fram en fråga som även har
            bekymrat mig, och som jag ser som oerhört väsentlig. Det var också
            en av de punkter jag tog upp som viktig att jobba med framöver.
            Det gäller att underlätta för människor att vara förtroendevalda
            i
          </note>
          <note>
            Sverige i dag. Det är tufft att vara det i dag. Det är svårt
            att få uppdraget att gå ihop med ett familjeliv när vi har den
            familjestruktur vi har i dag.
          </note>
          <note>
            Vi håller alltså på att titta på vad vi kan göra för att underlätta
            det här. Men också partierna har här ett oerhört stort ansvar
            att fundera över vilka arbetsformer man ålägger sina förtroendevalda.
            Men jag instämmer i problembeskrivningarna. Jag tycker att det
            är ett angeläget område att hitta lösningar på.
          </note>
          <note type="speaker">
            Anf. 107 RIGMOR AHLSTEDT (c) replik:
          </note>
          <note>
            Fru talman! Då vill jag bara framföra ett stort tack och önska
            lycka till med denna uppgift.
          </note>
          <note type="speaker">
            Anf. 108 STEN LUNDSTRÖM (v) replik:
          </note>
          <note>
            Fru talman! Jag skulle först vilja tacka statsrådet för vad jag
            också tyckte var ett ganska utmärkt inlägg där det fanns en insikt
            om att demokratin är betydelsefull överallt. Jag har i viss mån
            fått svar på den fråga jag tänkte ställa genom svaret till Lars
            Bäckström, nämligen detta att socialdemokratin fortfarande umgås
            med tankar på hur man skall kunna skärpa den demokratiska makten
            över kapitalismen.
          </note>
          <note>
            Enligt mitt sätt att se är demokratin den bästa styrelseformen
            vid varje tillfälle då det finns mänsklig aktivitet. I dag ser
            vi ett koppel av anfall mot bl.a.
          </note>
          <note>
            arbetsrätten. Min fråga är då: Är det möjligt för socialdemokratin
            att återigen ta upp en debatt om att försöka skärpa arbetsrätten
            så att den enskilde anställde faktiskt är delaktig i de beslut
            som är helt avgörande för hans eget liv och leverne?
          </note>
          <note type="speaker">
            Anf. 109 Statsrådet BRITTA LEJON (s) replik:
          </note>
          <note>
            Fru talman! Som f.d. fackligt förtroendevald anser jag ju att
            staten så långt som möjligt skall hålla sig borta från spelreglerna
            på arbetsmarknaden. Den inställningen tycker jag bär långt.
          </note>
          <note>
            Sten Lundström lyfter fram frågan om arbetsrättens framtida utformning.
            Det är bara att konstatera att parterna hittills inte har lyckats
            enas. Men det är också så att vi från regeringens sida är medvetna
            om att vi måste komma framåt. Därför har vi ju tagit initiativ
            till att försöka få de här samtalen mellan parterna att fortsätta.
          </note>
          <note>
            Jag är medveten om att de samtalen kanske inte riktigt förs i
            ljuset av de frågeställningar som Sten
          </note>
          <note>
            Lundström hade önskat sig. Men huvudsaken är att parterna gemensamt
            diskuterar arbetsrätten inför framtiden.
          </note>
          <note type="speaker">
            Anf. 110 STEN LUNDSTRÖM (v) replik:
          </note>
          <note>
            Fru talman! Jag kan bara konstatera att det historiskt bara är
            genom arbetarrörelsens politiska och fackliga verksamhet som man
            har lyckats flytta fram positionerna när det gäller demokratin.
            Den politiska organisationen har gång på gång visat sig ha en
            avgörande betydelse för att stärka de demokratiska möjligheterna
            på arbetsplatsen.
          </note>
          <note>
            Jag tycker att det är uppgivenhet från socialdemokratins sida
            att släppa den politiska delen av arbetarrörelsen när det gäller
            att utveckla demokratin på arbetsmarknaden.
          </note>
          <note type="speaker">
            Anf. 111 FREDRIK REINFELDT (m):
          </note>
          <note>
            Fru talman! Deltagande statsråd har lagt sig till med att inleda
            sina anföranden med att göra bokslut över århundradet. Det gjorde
            även Lars Engqvist i går. Och lite grann som det blev i går blev
            det också i dag. Jag tror att tanken var att det skulle börja
            med någonting väldigt negativt som sedan enbart har haft en positiv
            utveckling. Men i statsrådet Lejons fall landar det i en mycket
            mörk beskrivning av de många problem som jag tror att många skulle
            instämma i att den svenska demokratin har i det sena 1990-talet.
          </note>
          <note>
            Då hade det också varit klädsamt att samtidigt fylla på med lite
            fler inslag av analys och lösningar och att inte bara teckna denna
            mörka bild, som jag tyckte att statsrådet gjorde. De yttre tecken
            som här nämns - färre som engagerar sig, färre som är på möten,
            färre som är medlemmar, färre som över huvud taget bryr sig -
            har naturligtvis djupliggande skäl. Jag tror att det är för enkelt
            att säga att det enkom skulle hänga ihop med någon sorts ekonomiska
            problem på 90-talet. Fenomenen uppträdde faktiskt långt tidigare
            än så.
          </note>
          <note>
            Låt mig också bara säga att det alldeles för ofta blir just de
            enkla greppen som används. Frågan om valdagen var bl.a. uppe.
            Då vill jag påminna om det huvudargument som har använts, inte
            av statsrådet i dag, men annars av ledande socialdemokrater, för
            att inte vilja ta i frågan. Det har varit att vädret möjligtvis
            är för bra på våren för att man skall kunna ha valdagen då, och
            därmed skulle det kunna leda till lägre valdeltagande än en tänkt
            regnig septembersöndag. Det är klart att det ju inte är ett adelsmärke
            för demokratin att gömma sig bakom den typen av invändningar.
          </note>
          <note>
            Ingvar Carlsson höll ett mycket bra anförande när han avgick.
            Det är ofta så med politiker, de är bäst när de avgår. Så var
            det också med Ingvar Carlsson.
          </note>
          <note>
            Han berättade om den utveckling han hade sett under
          </note>
          <note>
            40 år i Sverige riksdag. Hans vittnesbörd var lite av det som
            också Britta Lejon var inne på här i dag. När han kom in i riksdagen
            på 1950-talet tog man tio år på sig att fatta de stora besluten.
            Han nämnde bl.a.
          </note>
          <note>
            ATP-beslutet. Lite elakt skulle man kunna tillägga att det blev
            fel ändå. Men 40 år senare, när han lämnade riksdagen, fattade
            man tio liknande beslut varje år.
          </note>
          <note>
            Britta Lejon var också inne på det uppdrivna tempot.
          </note>
          <note>
            Jag tycker om den liknelsen, men jag har alltid undrat vad det
            leder till för slutsatser. Om det är ett i grunden mycket förhöjt
            beslutstempo som kännetecknar den svenska demokratin kan naturligtvis
            inte demokratiuppfattningen byggas på att det folkliga inflytandet
            består i en rösträtt som man förfogar över vart fjärde år. Det
            blir helt otillräckligt i ett samhälle där besluten fattas så
            ofta och med så högt tempo och där ju en situation som kanske
            rådde 1998 inte ens delvis stämmer på den utveckling som sker
            fram till år 2002. Då blir det otillräckligt.
          </note>
          <note>
            Det må statsrådet kalla för - och det var väldigt vackert - kunddemokrati
            eller vad det nu var, dvs. att det faktiskt inte bara handlar
            om att få vara publik till politiker. Det är ju ofta det problem
            vi skisserar här i kammaren. Hur skall vi få fler att lyssna till
            oss? Hur skall vi får fler att lyssna till statsdelsnämnder, till
            fullmäktigesammanträden? Men vi tänker aldrig tanken: Hur skall
            vi få fler medborgare att fatta egna beslut? Det menar jag på
            borde vara en självklarhet i en modern mogen demokrati. Det är
            en minst lika viktig diskussion som att politiker har en publik.
            Men väldigt sällan lyfter sig demokratidebatten i Sverige över
            den nivån. Det skall bara handla om publiken som skall tycka och
            känna, och sedan skall det ändå alltid landa på politiska beslut.
            Jag tycker att det är kärnan i väldigt mycket av problematiken
            när det gäller demokratidiskussionen.
          </note>
          <note>
            Det handlar om att vinna varje generation för demokratin. Så
            är det. Själv är jag 60-talist och kom in i det politiska livet
            under 1980-talet. Då slog det mig hur ofta man i demokratins namn
            bekämpade människor som själva ville bestämma mer över sin egen
            vardag. Problemet var inte att försöka få med de grupper som vi
            behjärtansvärt talar om här. Problemet var inte att få utanförskap
            att bli innanförskap eller att få ett ökat valdeltagande bland
            invandrare. Nej, problemet var alla dessa föräldrar som ville
            ta över skolor och som var osolidariska med enhetstankarna som
            hade tänkts i Sveriges riksdag. Problemet var de som ville ta
            över barnomsorg. Problemet var de som ville ha mer av lokalt självbestämmande.
            I den svenska enhetsstaten passade detta inte in. Jag upplevde
            ett
          </note>
          <note>
            1980-tal där politiker ägnade mer kraft åt att bekämpa den som
            ville något än att bry sig om den som faktiskt var svag och stod
            vid sidan om. Det är ett allvarligt problem.
          </note>
          <note>
            Jag tycker att vi har tydliga tecken på strukturella problem
            i den svenska demokratin, som jag inte hänför till någon sorts
            kritik eller till att vi skall byta samhällssystem. Det är väl
            känt och bevittnat av många att det inte finns några bättre alternativ
            till demokratin som är värda att pröva eller gå över till.
          </note>
          <note>
            Nej, det är i sina strukturer, i sina former, som demokratin
            har fått problem.
          </note>
          <note>
            Problemet med den gamla uppfattningen att vi lever i en folkrörelsedemokrati
            är ju att folkrörelserna knappt består av vare sig folk eller
            rörelser längre. De har stelnat i mycket av sina former. De företräder
            alltmer sällan medborgarnas genuina intressen, och det finns mycket
            inre maktsfärer, inre maktproblem.
          </note>
          <note>
            Vi har ett partiväsen som har stora problem. Det handlar inte
            bara om att det är färre som har uppdrag, att det är färre som
            är medlemmar. Det finns i partiernas strukturer en väldig introvert
            verkansgrad. Man tittar inåt, man blickar inåt. Man ägnar stor
            diskussion åt inre nomineringsprocesser, det spel som föregår
            uppsättande av listor.
          </note>
          <note>
            Här blir personvalet viktigt. Personvalets främsta merit är inte
            att det har fått in några invandrare i fullmäktigeförsamlingar,
            även om det också är gott och väl. Den främsta meriten är att
            det har rubbat maktbalansen mellan partierna och den enskilde
            företrädaren. Den enskilde företrädaren har på det här sättet
            fått en direktlänk till sina väljare, som inte behöver ta omvägen
            via inre kotterier inne i de politiska partierna.
          </note>
          <note>
            I en tid när de politiska partierna krymper som en del av den
            svenska verkligheten är det ett allvarligt problem för demokratin
            att vi har lagt all makt och allt inflytande över vilka som skall
            representera oss inne i dessa små kotterier. Då är det oerhört
            väsentligt att medborgarna bjuds in, inte bara till att vart fjärde
            år få tycka något om ett parti. Det är också viktigt att de får
            börja orientera sig utifrån personer, att de får tycka någonting
            om de makthavare som i dag blir allt mäktigare, dvs. de enskilda
            företrädarna i de politiska partierna. Det är ju baksidan av det
            som Ingvar Carlsson sade. Det förhöjda tempot har gjort att makten
            landar hos några få, därför att de politiska strukturerna, våra
            partistämmor och kongresser, hänger inte med som det en gång var
            tänkt. 1950-talet råder inte längre i svensk politik.
          </note>
          <note>
            Det här, menar jag, är några av problemen som jag bara har kunnat
            toucha. De verkliga grundläggande problemen, de maktproblem vi
            talar om, som Sveriges riksdag som institution lider av, är att
            det inte är någon som har tagit makten ifrån oss, men väldigt
            mycket har kommit att förändras. Den här instutionen med 349 ledamöter
            hänger inte med i det tempo som gäller i dag. Det är några få
            som fattar beslut i stängda rum, partiledare eller andra. Det
            är den diskussionen vi måste ha med oss. Det är den diskussionen
            vi måste föra när vi pratar personval, när vi pratar partiutveckling
            och demokratiutveckling i fortsättningen.
          </note>
          <note type="speaker">
            Anf. 112 RIGMOR AHLSTEDT (c) replik:
          </note>
          <note>
            Fru talman! Jag har alltid undrat över moderaterna när man pratar
            om demokrati och om att man inte hänger med. Jag skulle vilja
            veta på vilket sätt det skall bli bättre demokrati. Vilka synpunkter
            och råd har moderaterna för att det skall bli bättre demokrati?
          </note>
          <note>
            Hur skall riksdagen kunna förändras för att inte vara så stelbent
            och hur skall partierna kunna förändras?
          </note>
          <note>
            Vilken syn har moderaterna på det? När jag har hört moderaterna
            förr har man alltid sagt det skall vara färre politiker. Det skall
            vara färre politiker i utskotten. Jag skulle vilja veta hur ni
            ser på verklig demokrati, dvs. att få fler människor att vara
            med och engagera sig.
          </note>
          <note type="speaker">
            Anf. 113 FREDRIK REINFELDT (m) replik:
          </note>
          <note>
            Fru talman! Om jag röstade in en representant i
          </note>
          <note>
            Sveriges riksdag skulle jag som väljare vilja vara riktigt övertygad
            om att den person jag röstat på -
          </note>
          <note>
            speciellt nu när personvalet kommer - också har verkligt reellt
            inflytande och kan företräda mig när han eller hon väl kommer
            in i riksdagen.
          </note>
          <note>
            Jag menar att de många riksdagsledamöter vi har i denna kammare
            inte är liktydigt med att man kan få det inflytandet. Det har
            ju sin speciella historia att vi landade på just 349 ledamöter.
            Jag tror att vi är för många. Det är alldeles rätt som Rigmor
            Ahlstedt har sagt. Det har också Moderaterna framfört.
          </note>
          <note>
            Jag tror att om vi har färre riksdagsledamöter, men bättre personvalda
            och bättre uppbackade i form av resurser för att klara det högt
            uppdrivna beslutstempot, kommer de att bli bättre företrädare
            för sina väljare, än tanken att vi skall vara så många som möjligt
            - så många maktlösa politiker som möjligt.
          </note>
          <note>
            Det blir någon sorts kuliss för att representera väljarna.
          </note>
          <note>
            Det är för mig gårdagens syn på demokratin. Den syn vi skall
            ha nu är att våra företrädare skall kunna representera oss med
            ett reellt inflytande.
          </note>
          <note type="speaker">
            Anf. 114 RIGMOR AHLSTEDT (c) replik:
          </note>
          <note>
            Fru talman! Menar du att vi skall ha ett renodlat personval fritt
            från partier?
          </note>
          <note type="speaker">
            Anf. 115 FREDRIK REINFELDT (m) replik:
          </note>
          <note>
            Fru talman! Nej, det menar jag inte. Jag menar att den blandform
            som alla länder, med några få undantag, nu söker sig fram till
            är det bästa.
          </note>
          <note>
            Man bör dock notera att Sverige står i den ena extrempositionen.
            Inget annat land har en sådan extrem makt förlagd till de politiska
            partierna.
          </note>
          <note>
            Jag menar att man kan balansera det bättre. Dvs.
          </note>
          <note>
            partierna består men de enskilda personerna får ett ökat inflytande
            med större grad av personval.
          </note>
          <note>
            Mitt parti har tidigare tittat på det tyska valsystemet som i
            effekt ger väljarna två röster, en på person och en på parti.
            Det tror jag kan vara en framkomlig väg. Jag vill, som sagt, tro
            att partiväsendet skall överleva, men inte utan betydande reformer
            och förändringar jämfört med hur det ser ut i dag. Nu lever partierna
            som om det fortfarande var 1950-talets beslutstempo och 1950-talets
            omvärldsmiljö som gällde. Det gör att de politiska partierna har
            stora problem, menar jag, att dra till sig intresse framför allt
            från den yngre generationen.
          </note>
          <note type="speaker">
            Anf. 116 MATS EINARSSON (v):
          </note>
          <note>
            Fru talman! Jag är inte bara riksdagsledamot, utan också kommunalpolitiker,
            för att travestera blöjreklamen. Jag är sedan i höstas vice ordförande
            i kommunstyrelsens demokrati- och integrationsberedning i
          </note>
          <note>
            Botkyrka söder om Stockholm - för övrigt ett organ som tillkommit
            på Vänsterpartiets initiativ.
          </note>
          <note>
            Liknande organ tillsätts i alltfler kommuner, och jag vågar nog
            påstå att det i samtliga kommuner finns en mer eller mindre intensiv
            diskussion om demokratins problem. Ett lågt och sjunkande valdeltagande
            är bara ett av symptomen på att den svenska politiska demokratin
            i dag brottas med stora och komplexa problem.
          </note>
          <note>
            I Botkyrka hittar vi samma demokratiproblem som i andra kommuner,
            men kanske i en tydligare och allvarligare form.
          </note>
          <note>
            Botkyrka är på många sätt en delad kommun.
          </note>
          <note>
            Norra Botkyrka, där ungefär hälften av befolkningen bor, består
            till största delen av så kallade miljonprogramsområden från 1970-talet.
            Den sociala situationen kännetecknas av låga inkomster, högt socialbidragsberoende,
            höga ohälsotal, låg medellivslängd, hög arbetslöshet osv. Den
            södra kommundelen är en genomsnittlig, relativt välmående mellanskiktsförort.
          </note>
          <note>
            De sociala klassmässiga klyftorna är sannolikt tydligare i Botkyrka
            än i någon annan svensk kommun.
          </note>
          <note>
            Ungefär hälften av Botkyrkas befolkning har utländsk bakgrund;
            i norra Botkyrka är siffran ungefär
          </note>
          <note>
            80 %. Ett av bostadsområdena i norra Botkyrka heter
          </note>
          <note>
            Fittja. Där finns 7 000 invånare - en svensk småstad.
          </note>
          <note>
            Jag skall dra några siffror för Fittja. De är några år gamla,
            men det har inte blivit bättre.
          </note>
          <note>
            Förvärvsfrekvensen i Fittja är 43 %. 42 % av familjerna har bostadsbidrag,
            26 % har socialbidrag.
          </note>
          <note>
            Medelinkomsten 1995 var under 100 000 kr per år.
          </note>
          <note>
            Ungefär 88 % saknar eftergymnasial utbildning. 44 %
          </note>
          <note>
            har bara grundskoleutbildning, eller mindre. Det finns en inte
            oansenlig grupp, framför allt äldre kvinnor, som är analfabeter
            såväl på sitt eget språk som på svenska. Häften av barnen har
            fram till nu stått utanför barnomsorgen. Valdeltagandet 1998 var
            under
          </note>
          <note>
            60 %, i flera valdistrikt bara litet drygt 40 %.
          </note>
          <note>
            Statsrådet Lejon är naturligtvis varmt välkommen till Fittja.
          </note>
          <note>
            Ungefär 88 % av invånarna i Fittja har ett annat språk än svenska
            som sitt modersmål. Bland barnen är siffran någonstans mellan
            98 % och 99 ½ %.
          </note>
          <note>
            Jag skulle kunna fortsätta, men detta får räcka som illustration.
          </note>
          <note>
            I höstas inledde vi i Botkyrka ett stort projekt, eller rättare
            sagt ett helt batteri av små och stora projekt, i syfte att "med
            helhetssyn och kraftsamling, som utgår från de boendes egna idéer,
            bryta segregationen och släppa fram invånarnas egna resurser för
            att tillsammans utveckla Fittja till en integrerad del av och
            förnyelsekraft i det svenska samhället" som den övergripande visionen
            formulerades.
          </note>
          <note>
            Jag hinner inte gå närmare in på Fittjaprojektet nu, men ledstjärnorna
            i vårt arbete är delaktighet, förändring underifrån och demokrati.
            Och det är faktiskt, vågar jag påstå, inte bara vackra ord den
            här gången.
          </note>
          <note>
            Jag tror att vi i Botkyrka är mer medvetna än man är på många
            andra håll om att integrationen är en demokratifråga, att demokratin
            är omöjlig utan integration, att samhället måste byggas underifrån
            av det folk, demos på grekiska, som i en demokrati skall styra,
            kratein.
          </note>
          <note>
            Jag kan inte garantera att Fittjaprojektet kommer att bli en
            framgång, svårigheterna är stora och resurserna är otillräckliga.
            Men förutsättningarna finns och den främsta kraften är de människor
            som bor i Fittja.
          </note>
          <note>
            Demokrati betyder som sagt folkmakt eller folkstyre.
          </note>
          <note>
            Folkstyret förutsätter ett antal demokratiska frioch rättigheter
            såsom yttrande- och tryckfrihet, organisationsfrihet osv., och
            det förutsätter demokratiska institutioner och beslutsformer såsom
            flerpartisystem, allmän och lika rösträtt, folkrepresentation
            och majoritetsprincipen.
          </note>
          <note>
            Dessa rättigheter och institutioner är inte demokrati, men de
            är förutsättningar för att demokrati skall kunna råda.
          </note>
          <note>
            Så långt råder bred politisk enighet. De krafter som öppet och
            principiellt ifrågasätter demokratin är numera ytterligt svaga
            i vårt land.
          </note>
          <note>
            Men här gör också den liberala och konservativa demokratisynen
            i regel halt. Jag menar att det är nödvändigt att föra resonemanget
            ytterligare ett steg. De demokratiska fri- och rättigheterna är
            nödvändiga, men inte tillräckliga, förutsättningar för demokrati.
          </note>
          <note>
            Jag tror att vi också måste börja tala om demokratiska möjligheter.
          </note>
          <note>
            Om inte fri- och rättigheterna åtföljs av människors - folkets,
            demos - möjligheter att faktiskt utnyttja dessa rättigheter blir
            demokratin en fras, en död bokstav, en ideologisk slöja över de
            verkliga odemokratiska maktförhållandena i samhället.
          </note>
          <note>
            Att konstatera detta är inte att undervärdera de formella fri-
            och rättigheternas betydelse. Jag blev tidigare beskylld för att
            vara formalist, kanske med viss rätt. Detta är inte att undervärdera
            formaliteterna utan tvärtom att ta dem på allvar och försvara
            de demokratiska fri- och rättigheterna.
          </note>
          <note>
            Sverige har i dag en i många avseenden avancerad högt utvecklad
            demokrati i ett historiskt och internationellt perspektiv. Men
            det är också nödvändigt att konstatera att demokratin i vårt land
            ännu är inskränkt. Den inskränks av de sociala klyftorna och orättvisorna.
            Den inskränks av segregationen. Den inskränks av kvinnors underordning
            i en patriarkal maktstruktur. Den inskränks av bristen på språk
            och kunskaper. Demokratin inskränks av fattigdomen och ojämlikheten.
          </note>
          <note>
            Då har jag ändå inte gått in på de problem som jag tidigare diskuterade
            med Bo Könberg, dvs. det faktum att en stor del av vårt samhälle,
            produktionen, ligger utanför den demokratiska maktens område.
          </note>
          <note>
            Det oupplösliga sambandet mellan demokrati och sociala klassmässiga
            förhållanden gör att man inte kan tala om å ena sidan demokratifrågorna,
            å andra sidan välfärdsfrågorna, å tredje sidan integrationsfrågorna,
            å fjärde sidan jämställdheten.
          </note>
          <note>
            Man kan inte heller, som Högern gör, möta demokratins kris genom
            att fly från politiken och demokratin, genom att devalvera människor
            från medborgare till kunder, genom att leka affär med med skattebetalarnas
            pengar och införa diverse konstruerade marknadslösningar i den
            kommunala förvaltningen, genom köp-sälj-system, skol-, vård- och
            kulturcheckar och privatiseringar. Vi behöver inte mindre demokrati
            i vårt land; vi behöver mer.
          </note>
          <note>
            Om vi lyckas bryta segregationen i Fittja, bryter vi den genom
            att bygga demokrati, folkmakt, underifrån. Eller rättare sagt:
            Fittjaborna bryter segregationen genom att själva erövra den folkmakt
            som rätteligen tillhör dem.
          </note>
          <note type="speaker">
            Anf. 117 INGVAR SVENSSON (kd) replik:
          </note>
          <note>
            Fru talman! Mats Einarsson sade i ett tidigare inlägg att demokratin
            gäller allt. Han var även i sitt huvudanförande inne på de demokratiska
            möjligheterna. Tycker verkligen Mats Einarsson att demokratin
            skall gälla allt?
          </note>
          <note>
            Jag vet att det marxistiska tänkandet inrymmer den här interventionismen,
            dvs. att man skall kunna lägga sig i allt i individens tillvaro.
            Jag skall nu snart gå ut för att äta en försenad lunch. Har demokratin
            verkligen att göra med om jag väljer salt sill eller ärtsoppa,
            Mats Einarsson?
          </note>
          <note type="speaker">
            Anf. 118 MATS EINARSSON (v) replik:
          </note>
          <note>
            Fru talman! Jag kan försäkra att Vänsterpartiet icke kommer att
            kräva att riksdagens kammare skall fatta beslut om Ingvar Svenssons
            lunch.
          </note>
          <note>
            Nej, demokratin skall icke gälla allt. Däremot har jag sagt att
            ett samhälle vars bas - det som avgör samhällets utveckling, nämligen
            produktionen - ligger utanför den demokratiska sfären, icke kan
            vara fullt ut demokratiskt. Vi kan ha en lång diskussion om i
            vilka former, på vilka nivåer etc. som vi utvecklar demokratin
            i den ekonomiska sfären, men själva principen är den att ett fullt
            ut demokratiskt samhälle inte kan överlåta produktionen åt en
            liten grupp kapitalägare.
          </note>
          <note type="speaker">
            Anf. 119 INGVAR SVENSSON (kd) replik:
          </note>
          <note>
            Fru talman! Det är ju bra att Mats Einarsson nyanserar sig något
            här. Det tidigare uttalandet gick just ut på att demokratin gäller
            allt.
          </note>
          <note>
            Det finns tyvärr en tendens hos vänsterpartister att inflatera
            demokratibegreppet. Det finns olika frågor som vi politiker demokratiskt
            beslutar om. När det gäller rättssamhälle och välfärdssamhälle
            beslutar vi åtminstone om vissa delar. Det finns också ett civilt
            samhälle, men Vänsterpartiet tycks ha glömt bort att politiken
            där inte kan intervenera. Där behövs det avgränsningar för den
            politiska kompetensen.
          </note>
          <note type="speaker">
            Anf. 120 MATS EINARSSON (v) replik:
          </note>
          <note>
            Fru talman! Jag kan på ett sätt hålla med Ingvar
          </note>
          <note>
            Svensson, nämligen att demokratibegreppet ibland tenderar att
            holkas ur. Vi har en tendens - och det gäller ibland nog även
            vänsterpartister - att i begreppet demokrati räkna in allting
            som är bra. Jag tror att det är olyckligt. Vi bör nog se begreppet
            demokrati som en styrelseform. Sedan behövs det förutsättningar
            som handlar om jämlikhet, trygghet och sådana saker, men det är
            icke demokrati, utan demokrati är en styrelseform.
          </note>
          <note>
            Sedan har vi olika uppfattningar om vad vi kan och bör styra.
          </note>
          <note type="speaker">
            Anf. 121 CARINA HÄGG (s) replik:
          </note>
          <note>
            Fru talman! Jag har väldigt länge varit förbryllad över inte
            bara Vänsterpartiets utan också Miljöpartiets uppfattning i demokratifrågor.
            Båda partierna har på ett område en uppfattning som har förvånat
            mig, och det gäller utomparlamentariska metoder. Jag tänker då
            inte på dem som vaktar Kynnefjäll eller på dem som kramar träd
            när grävskoporna står intill dem. Jag undrar dock var gränsen
            går. Vi får nu se sådana aktiviteter som man brukar lägga de s.k.
            militanta veganerna till last.
          </note>
          <note>
            Det här är ett mycket outforskat område, som det inte är så lätt
            att debattera om, men vi vet att våldet trappas upp och att människor
            känner sig hotade.
          </note>
          <note>
            Människor tvingas på grund av detta lämna sina jobb och är rädda
            både i sitt arbete och i sin vardag. Vi har två partier här i
            kammaren som ofta försvarar detta.
          </note>
          <note>
            Även i valrörelsen kunde man notera att de inte ville ta avstånd
            från den här typen av antidemokratisk verksamhet i samhället.
          </note>
          <note type="speaker">
            Anf. 122 MATS EINARSSON (v) replik:
          </note>
          <note>
            Fru talman! Efter den repliken är det nog min tur att vara förbryllad.
            Jag begriper inte vad Carina Hägg syftar på.
          </note>
          <note>
            Jag vet att samtliga partier ägnar sig åt utomparlamentariska
            metoder i opinionsbildning, inte minst inför valen. Politiken
            är naturligtvis inte begränsad till den här kammaren och till
            kommunfullmäktigeförsamlingarna. Utomparlamentariska metoder är
            naturligtvis fullständigt legitima i opinionsbildningen.
          </note>
          <note>
            Vänsterpartiet har aldrig försvarat att man med utomparlamentariska
            metoder upphäver demokratiskt fattade beslut, snarare tvärtom.
            Jag vet faktiskt inte riktigt vad Carina Hägg syftar på när hon
            säger att
          </note>
          <note>
            Vänsterpartiet skulle ha stött den typen av aktioner, men man
            måste skilja mellan opinionsbildning och försök att faktiskt sabotera
            de demokratiska besluten.
          </note>
          <note type="speaker">
            Anf. 123 CARINA HÄGG (s) replik:
          </note>
          <note>
            Fru talman! Det är oerhört viktigt att vi som politiker är extra
            tydliga med att ta avstånd från den här typen av verksamhet. Jag
            vet genom de efterforskningar som jag har gjort att just Miljöpartiets
            och
          </note>
          <note>
            Vänsterpartiets ungdomsförbund en gång hade en aktivitetshelg
            där man lärde sig den här typen av aktiviteter. Den helgen anses
            av många vara fröet till det som i dag har växt de här partierna
            och dem som drog i gång detta över huvudet. Det är desto viktigare
            att man tar ansvar för detta och tydliggör vad man menar.
          </note>
          <note>
            Jag försökte i mitt första inlägg vara tydlig med att det finns
            skiljelinjer här. Det är inte fråga om detta att man vaktar Kynnefjäll,
            utan det gäller grövre saker. Man måste som politiker känna sitt
            fulla ansvar att verka för demokratin inom demokratins ramar,
            stärka och vidareutveckla demokratin men också att inte minst
            för ungdomsgrupperna tydliggöra var gränsen går.
          </note>
          <note>
            Jag har saknat Vänsterpartiet och Miljöpartiet i den debatten.
            Vi har haft interpellationsdebatter om detta här i kammaren, men
            ni har inte varit synliga där. Jag tycker att det nu är dags att
            vi får klart besked om var Vänsterpartiet står.
          </note>
          <note type="speaker">
            Anf. 124 MATS EINARSSON (v) replik:
          </note>
          <note>
            Fru talman! Vi får väl försöka bättra oss och i fortsättningen
            delta mer i debatten. Det har vi naturligtvis ingenting emot.
            Men det är inte så enkelt att man kan dra en tydlig gräns mellan
            vad som är ur demokratisk synpunkt tillåtligt och otillåtligt.
          </note>
          <note>
            Det klassiska exemplet är almstriden här i Stockholm, som numera
            snart sagt alla politiska företrädare tycker var ganska så trevlig
            - det var väl jättebra att man kunde stoppa bygget av tunnelbanestationen
            i fråga. Det var fråga om utomparlamentariska metoder, och det
            var dessutom ett sätt att försöka förhindra ett genomförande av
            demokratiskt fattade beslut.
          </note>
          <note>
            Förståelsen för den aktionen har ju ökat med avståndet i tiden.
          </note>
          <note type="speaker">
            Anf. 125 PER UNCKEL (m) replik:
          </note>
          <note>
            Fru talman! Mitt i Mats Einarssons retorik dök det upp en formulering
            som var både talande och utomordentligt föraktfull. Det var någonting
            i stil med att människor skulle komma att reduceras till kunder.
          </note>
          <note>
            Byt ut ordet kunder mot "människor med rätt att fatta egna beslut",
            för det är det som det gäller! Sådana människor är i Mats Einarssons
            föreställningsvärld reducerade.
          </note>
          <note>
            I min föreställningsvärld har de nått det högsta målet, nämligen
            att få kontroll över sitt eget liv. Där går den kristallklara
            skiljelinjen mellan fria människor som vi och kommunister.
          </note>
          <note>
            I den tidigare diskussionen med Lars Bäckström försökte vi reda
            ut vad en kommunist egentligen är.
          </note>
          <note>
            Mats Einarsson påpekar nu att det för hans del handlar om att
            produktionen skall ligga inom demokratin.
          </note>
          <note>
            Såvitt jag förstår är detta en klockren definition av vad det
            faktiskt handlar om.
          </note>
          <note>
            Min fråga riktar sig då inte till Mats Einarsson utan till statsrådet
            Lejon: När kommer upplysningskampanjen om vad kommunismen har
            gett världen?
          </note>
          <note type="speaker">
            Anf. 126 TREDJE VICE TALMANNEN:
          </note>
          <note>
            Repliken gäller Mats Einarsson.
          </note>
          <note type="speaker">
            Anf. 127 PER UNCKEL (m) replik:
          </note>
          <note>
            Fru talman! Jag vet att den gäller Mats Einarsson, men eftersom
            statsrådet fortfarande lyssnar, tar jag mig friheten att tilltala
            också henne.
          </note>
          <note type="speaker">
            Anf. 128 MATS EINARSSON (v) replik:
          </note>
          <note>
            Fru talman! Jag tror att alla håller med om att det finns sådant
            som är gemensamma angelägenheter.
          </note>
          <note>
            Om dessa gemensamma angelägenheter fattar vi förhoppningsvis
            demokratiska beslut som är bindande för oss alla.
          </note>
          <note>
            Om man i sådana sammanhang i stället försöker införa något slags
            marknad gör man just det jag sade:
          </note>
          <note>
            Man reducerar människorna från att vara medborgare till att vara
            kund.
          </note>
          <note>
            Som kund, när jag går på Åhléns eller Konsum, är jag egoist,
            och jag väljer den tandkräm som jag har råd med, som jag tycker
            är godast osv. Som medborgare, när jag är med och diskuterar hur
            skolan eller kommunen skall skötas, är jag någonting mer än en
            enskild, egoistisk individ. Jag är en person som tar ansvar för
            hela samhället. Det är skillnaden här emellan. Genom att införa
            marknadsrelationer i stället för de demokratiska relationerna
            begränsar man demokratin.
          </note>
          <note type="speaker">
            Anf. 129 PER UNCKEL (m) replik:
          </note>
          <note>
            Fru talman! Det som Mats Einarsson kallar marknadsrelationer
            kallar nästan alla vi övriga för människors fria rättigheter och
            val. Men vi kan ta skolan, som Mats Einarsson nämnde, som ett
            exempel. Jag anser att det är föräldrarnas rätt att välja skola
            för sina barn, inte Mats Einarssons. Jag vill inte att valet av
            mina barns skola skall träffas av Sveriges riksdag eller ens kommunfullmäktige
            i Botkyrka. Kalla detta gärna en marknadsrelation, Mats Einarsson;
            jag vet att man gör det på din kant. Men vi övriga kallar detta
            för att ge människan det rättmätiga inflytande över sin egen personliga
            framtid som hon har rätt att kräva.
          </note>
          <note>
            Sådana människor, fru talman, är dessutom bäst skickade att ta
            det nödvändiga gemensamma ansvaret för det som vi under alla omständigheter
            måste fatta gemensamma beslut om. Ofria människor, Mats Einarsson,
            är människor som har svårt att ta också sitt demokratiska ansvar.
          </note>
          <note type="speaker">
            Anf. 130 MATS EINARSSON (v) replik:
          </note>
          <note>
            Fru talman! Valfrihet är alldeles utmärkt i väldigt många sammanhang,
            också när det gäller att välja skola. Det är väl alldeles utmärkt
            om man har möjlighet, som elev eller som förälder, att välja skola.
            Den möjligheten finns också i varierande utsträckning beroende
            på ekonomiska förutsättningar etc. i såvitt jag vet hela det här
            landet.
          </note>
          <note>
            Men denna valfrihet - och vi kan diskutera exakt var gränserna
            skall gå - är någonting annat än demokrati. Säg då: Ja, vi tycker
            att valfrihet är viktigare än demokrati på den här punkten. Då
            blir diskussionen ärligare.
          </note>
          <note type="speaker">
            Anf. 131 BARBRO WESTERHOLM (fp) replik:
          </note>
          <note>
            Fru talman! Jag vill fråga hur Mats Einarsson ser på frågan om
            att skattebetalarna har rätt att få valuta för skattepengarna.
            Tycker inte Mats Einarsson att det är viktigt att de som ansvarar
            för de här pengarna skapar ett system av kostnadsmedvetande bland
            dem som har detta ansvar? Här har man då prövat olika modeller,
            t.ex. köp-och-sälj-systemet, som Mats Einarsson nämnde i sitt
            anförande. Det var ett sätt att medvetandegöra kommunalt anställda
            människor, människor i landstingen osv., nämligen att se vad varje
            beslut som de fattade kostade och att göra dem kostnadsmedvetna.
            Det ledde till en självkritisk granskning, och man började se
            om man kunde få ned kostnaderna och valde billigare alternativ
            som hade samma goda effekt. Tycker inte Mats Einarsson att det
            är en bra lösning?
          </note>
          <note type="speaker">
            Anf. 132 MATS EINARSSON (v) replik:
          </note>
          <note>
            Fru talman! Nej, i regel tycker jag inte att köpoch-sälj-system
            är en bra lösning. Visst skall vi ta ansvar för skattebetalarnas
            pengar och hushålla med resurserna. Jag har ingenting annat att
            tycka om den saken. Men jag tror att väldigt många kommuner fann
            att detta köp-och-sälj-system icke var så effektivt som man en
            gång trodde när det infördes. Det ledde - det är sant - till s.k.
            kostnadsmedvetande och minskade kostnader i vissa avseenden, men
            det ledde till ineffektivitet på andra områden. Därför har många
            kommuner avvecklat eller förändrat dessa köp-och-säljsystem som
            importerades i sin form så att säga från en annan sfär i samhället,
            den ekonomiska marknadssfären. De passade inte inom den kommunala
            förvaltningen. Den slutsatsen har vi dragit i Botkyrka, och jag
            vet att många andra kommuner har dragit den också.
          </note>
          <note type="speaker">
            Anf. 133 BARBRO WESTERHOLM (fp) replik:
          </note>
          <note>
            Fru talman! Det är riktigt som Mats Einarsson säger att köp-och-sälj-system
            inte passar för allting. Det är svårt att sätta prislappar på
            mjukvara och t.ex.
          </note>
          <note>
            avgöra vad samtal mellan människor kan vara värt i pengar. Men
            för den skull får man ju inte slänga ut alltihopa. Man skall använda
            detta, tycker jag, där det passar, för att få ut valuta för skattepengarna.
            Jag tycker alltså inte att det är rätt att generalisera så som
          </note>
          <note>
            Mats Einarsson har gjort.
          </note>
          <note type="speaker">
            Anf. 134 MATS EINARSSON (v) replik:
          </note>
          <note>
            Fru talman! Jag kan gå med på att vi använder köp-och-sälj-systemen
            och alla andra system när de passar. Sedan kommer vi nog ute i
            kommunerna att ha lite olika uppfattningar om när de passar, men
            det är en annan diskussion än den här.
          </note>
          <note type="speaker">
            Anf. 135 YVONNE ANDERSSON (kd):
          </note>
          <note>
            Fru talman! Rekordlågt valdeltagande, politikerförakt och allt
            sämre engagemang i det partipolitiska arbetet var några av de
            orosmoln som presenterades efter valet hösten 1998, och de är
            alla symtom på att något inte stämmer. Alla vill ha demokrati,
            men allt färre vill delta i det politiska arbetet. Man får känslan
            av att det så att säga är lite smutsigt. Det är inte helt fair
            play att byta ut en tillvaro med trygg tjänst inom akademin till
            en tillvaro där människors förtroende i form av överlämnad makt
            är basen för arbetet. Detta är en attityd som är obegriplig om
            den grundas på ideala förhållanden, men fullt begriplig om den
            utgår från faktiska skeenden.
          </note>
          <note>
            Dåligt valdeltagande är naturligtvis inte beroende av svag demokrati
            i meningen att människors delaktighet i samhällsfrågor inte fungerar.
            Finns det enbart ett parti att rösta på så spelar det ju ingen
            roll om man röstar eller ej. Om partierna inte skiljer ut sig
            i väsentliga frågor behöver man inte heller välja. Vidare kan
            människor tycka att andra kanaler för påtryckningar och påverkan
            är mer effektiva och ägnar sig då åt opinionsbildning av olika
            slag. Utifrån de förhållanden som gäller i det här landet tolkar
            jag valdeltagandet som en signal om förlorad tilltro till det
            demokratiska systemet.
          </note>
          <note>
            Fru talman! Varje medborgare har makten i sin röst och delegerar
            den till människor som han eller hon har förtroende för. Förtroende
            byggs upp på ömsesidighet mellan människor och följer vissa etiska
            principer, t.ex. som att löften skall hållas, budskapet skall
            vara tydligt, synsättet få konsekvenser för handlandet och att
            politiker är ärliga i sina samspel.
          </note>
          <note>
            I dessa avseenden har många politiker i alltför hög grad brutit
            mot de etiska principer som varje professionell grupp måste upprätthålla
            för att behålla sin status i samhället.
          </note>
          <note>
            Låt mig ta ett exempel från var och en av dessa fyra etiska principer.
          </note>
          <note>
            Den första principen är att givna löften skall hållas. Detta
            rör enhetstaxan för barnomsorgen som socialdemokraterna lovade
            veckan före valet. Många föräldrar gav sin röst till partiet för
            att det här förslaget skulle gå igenom. Trots att socialdemokraterna
            sitter i maktposition förverkligas inte det löfte som gavs till
            hela svenska folket. En fråga som jag skulle vilja rikta till
            statsministern är: Är det etiskt försvarbart att inte hålla sådana
            löften?
          </note>
          <note>
            Den andra principen rör oklarhet i de skäl som anges i argumentation.
            Att blanda ihop sakliga och ideologiska skäl förhindrar medborgarna
            att förstå varför vissa ställningstaganden görs. Det exempel jag
            vill ta här rör lägre skatt på tjänstesektorn. Åsbrink påstod
            i samband med en frågestund här i kammaren att lägre skatt inte
            nödvändigtvis skulle ge fler jobb och att inga skattesubventioner
            var aktuella. Skulle han vara ärlig tror jag att svaret hade blivit:
            Vi har inte bedrivit någon försöksverksamhet och vi vill inte
            det, för av ideologiska skäl är vi inte beredda att ha en lägre
            skatt även om det ger fler jobb. En fråga till
          </note>
          <note>
            Erik Åsbrink är: Är det etiskt riktigt att medvetet vara otydlig
            mot sina väljare?
          </note>
          <note>
            Den tredje principen handlar om att synsättet, eller man skall
            kanske säga ideologin, skall få konsekvenser för handlandet och
            överföras till konkreta åtgärder. De exempel jag vill hämta där
            handlar om valfriheten i barnomsorgen.
          </note>
          <note>
            Den första frågan är naturligtvis: Är valfriheten riktad enbart
            till föräldrar, eller skulle man kunna rikta den också till barnen?
            Ett barn kanske inte självklart skulle välja att vistas hela dagen
            med tio andra barn.
          </note>
          <note>
            Den andra frågan, som jag skulle vilja ge socialministern, är:
            Varför är föräldrar, de som kanske älskar barnet mest, de enda
            som diskvalificeras vad gäller omsorgen om barnet?
          </note>
          <note>
            Att få del av offentliga skattemedel för omsorg om barnen gäller
            enbart om någon annan än föräldern utför omsorgen. Är det etiskt
            försvarbart att tala om valfrihet och samtidigt begränsa den av
            oförklarliga skäl?
          </note>
          <note>
            Den fjärde etiska principen jag vill beröra är politikerrollen.
            Den är vi alla i den här kammaren involverade i. Människor ställer
            frågor till politiker, och politiker svarar med något de tänkt
            ut att säga. I debatter är det inte svårt att följa hur olika
            anföranden egentligen avlöser varandra och inte alls är kopplade
            till de frågor och svar som förväntas av lyssnaren. Jag menar
            att sådana kommunikationer är oärliga.
          </note>
          <note>
            I andra fall nonchaleras en frågeställare. Själv kände jag mig
            som ny här i höstas inte särskilt respekterad när jag på min första
            fråga i kammaren inte fick svar från den minister som jag tillfrågat,
            nämligen Björn Rosengren. Åsbrink valde att tolka min fråga till
            sin fördel, precis som att jag själv inte är tillräckligt kompetent
            att bedöma vem jag vill fråga och om vad. Dessutom tolkade Åsbrink
            frågan fel.
          </note>
          <note>
            Att öppet välja att inte svara eller att ge bristfälliga svar
            anser jag är bättre än att ta på sig rollen att ha svar på alla
            frågor, alternativt slingra sig eller rentav utnyttja talutrymmet
            för eget anförande.
          </note>
          <note>
            Fru talman! Om vi vill bygga upp tilltron till demokratin måste
            vi utgå från kärnan, etiska principer som medborgarna, våra väljare,
            och vi är överens om.
          </note>
          <note>
            Jag har här berört fyra principer.
          </note>
          <note>
            · Löften skall hållas.
          </note>
          <note>
            · Vi skall hålla isär ideologiska och sakliga skäl, dvs. tydlighet
            i argumentation.
          </note>
          <note>
            · Det grundläggande synsättet skall vara märkbart och få konsekvenser
            i åtgärder och förslag.
          </note>
          <note>
            · Ärlighet i det politiska samspelet.
          </note>
          <note>
            Inga av dessa principer är särskilt märkvärdiga i sammanhang
            där människor möts och skall samarbeta på olika arenor. De är
            snarare självklarheter i de situationer där våra väljare är aktörer.
          </note>
          <note>
            Skall vi vända på trenden och bygga upp tilltron till demokratin
            och det politiska systemet måste vi själva kunna klargöra de spelregler
            vi vill skall gälla men också lyssna till de spelregler som väljarna
            förväntar sig att vi skall följa. Det är väljarna som delegerar
            sin makt genom sin röst. En klar kommunikation med tydliga etiska
            principer är livsnerven i en stark demokrati byggd på människors
            engagemang och framtidstro.
          </note>
          <note type="speaker">
            Anf. 136 CARINA HÄGG (s) replik:
          </note>
          <note>
            Fru talman! I Norge har kristdemokraterna talat om det som man
            åtminstone tidigare talade om i Sverige, nämligen en värdekommission
            efter det att man tagit makten i Norge. Nu visar det sig att väldigt
            mycket av detta har blivit en bumerang mot den norska kd-ledda
            regeringen.
          </note>
          <note>
            Det är lättare att tala om etik och moral än att fylla den med
            innehåll. Det har visat sig att det inte är så lätt att tala om
            t.ex. hur man skall använda oljepengarna om man inte i samma andetag
            kan tänka sig att sätta upp etiska kriterier för hur det kapitalet
            verkar under tiden.
          </note>
          <note>
            Vi har här fört debatter när det gäller miljövänlig upphandling
            och etiskt förvaltande av de finansiella resurser som finns i
            samhället. Där har inte kd varit positivt till att medverka till
            en förändring utan ställt upp på den moderata linjen. Har man
            i Sverige tagit lärdom av den norska problematiken och tänkt sig
            att kanske närma sig mina synpunkter i den här frågan?
          </note>
          <note type="speaker">
            Anf. 137 YVONNE ANDERSSON (kd) replik:
          </note>
          <note>
            Fru talman! Jag håller med Carina Hägg om att det viktiga är
            att fylla det etiska dokumentet med innehåll. Det handlar inte
            bara om ett skal, och det handlar inte enbart om hur. Vi arbetar
            inom kdgruppen mycket med kärnfrågorna. Vad är innehållet? Sedan
            måste vi naturligtvis ta lärdom av både det ena och andra handlandet
            hitintills. Själv ser jag ett problem när det gäller samspelet
            och ömsesidigheten mellan människorna om vi inte har en etik med
            ett innehåll som vi är överens om.
          </note>
          <note type="speaker">
            Anf. 138 CARINA HÄGG (s) replik:
          </note>
          <note>
            Fru talman! Jag tolkar svaret som att etik för kd är privatmoralen.
            Det är den lilla världen som ni brukar tala om, det som händer
            inom familjen. Men när det gäller etiken i stort i samhället och
            att etiken också skall genomsyra de politiska besluten och också
            kan få inverkan på de fria kapitalrörelserna verkar det som att
            etiken är borta i det sammanhanget.
          </note>
          <note type="speaker">
            Anf. 139 YVONNE ANDERSSON (kd) replik:
          </note>
          <note>
            Fru talman! Så är det absolut inte. Etiken gäller ett system
            där vi kommer överens. Skall demokratin utvecklas vidare måste
            vi hitta de etiska principer där både väljarna och beslutsfattarna
            är överens. Det gäller naturligtvis allt i samhället.
          </note>
          <note type="speaker">
            Anf. 140 RIGMOR AHLSTEDT (c):
          </note>
          <note>
            Fru talman! Tack för att riksdagens vårsession öppnas med en
            allmänpolitisk debatt. Det tycker jag är ett led i den demokratiska
            processen. Demokratin måste ständigt erövras, försvaras och utvecklas.
          </note>
          <note>
            Under julhelgen har jag ägnat viss tid till förkovran i Sveriges
            historia. När jag läst och tagit till mig berättelserna om kungar
            och drottningar, öden och äventyr, ur det förflutna finner jag
            likheter men också olikheter med nutiden.
          </note>
          <note>
            Hur var det t.ex. ställt med demokratin under Erik
          </note>
          <note>
            XIV:s tid? Var det kvinnan bakom mannen, Karin
          </note>
          <note>
            Månsdotter, som var den främste rådgivaren, eller var det Jöran
            Persson, rådgivaren med samma namn som dagens statsminister?
          </note>
          <note>
            Erik XIV kallade till riksdag, men jag undrar om det var en skendemokrati
            som då pågick. Vi är också kallade till riksdag. Jag hoppas och
            tror att det inte är skendemokrati som gäller här i dag. Visst
            är väl nutidens Göran Persson en man som sätter demokratiaspekterna
            i högsätet. Jag hoppas och tror det.
          </note>
          <note>
            Har vi som partier och som enskilda ledamöter verklig möjlighet
            att påverka de beslut som fattas här i dag? Är besluten som fattas
            i riksdagen demokratiskt väl förankrade?
          </note>
          <note>
            All makt utgår från folket. Vi som sitter i riksdagen representerar
            folket. Det är från våra skilda miljöer vi har förtroendet att
            vara ledamöter i riksdagen.
          </note>
          <note>
            Det är ett oerhört stort förtroende som vi naturligtvis väl vill
            leva upp till.
          </note>
          <note>
            Är arbetssättet här i riksdagen demokratiskt? Är detta en demokratisk
            arbetsplats där det finns likvärdiga möjligheter för alla att
            utföra ett bra uppdrag?
          </note>
          <note>
            För de stora partierna är det möjligen det där man kan dela på
            uppdragen. Men för de ledamöter som tillhör ett litet parti finns
            det uppenbara problem. T.ex. är utskottens sammanträden förlagda
            till samma dagar och oftast även på samma tider. Det gör det omöjligt
            att kunna följa flera utskotts arbetsområden trots att man har
            den uppgiften. Det borde gå att förbättra.
          </note>
          <note>
            Fru talman! När jag vandrar vidare i historieböckerna finner
            jag att inget är nytt under solen. Kontakterna ut över landgränserna
            genomsyrar historiebeskrivningarna, trots att kommunikationerna
            då var betydligt långsammare än i dag. Syftet med utlandskontakterna
            tycks även ha varit ett annat än dagens.
          </note>
          <note>
            Men språkkunskaper och utbildning värderades högt även då.
          </note>
          <note>
            Tyvärr slog sig kungarna fram med sina mannar och roffade åt
            sig land och rike. Stundom segrade de, stundom förlorade de. Gränser
            ändrades. Ibland var
          </note>
          <note>
            Sverige ett stort land men stundom väldigt litet.
          </note>
          <note>
            I dag nalkas vi andra länder med demokrati och rättvisa som rättesnöre.
            Vi deltar i bl.a. det europeiska samarbetet.
          </note>
          <note>
            Här kommer vi återigen in på aspekten att tillhöra en liten grupp
            eller en stor. Sverige är ett litet land, så det gäller att arbetssättet
            i t.ex. EU är så demokratiskt uppbyggt att vår röst verkligen
            blir hörd. Det är oerhört viktigt att vi kan påverka de beslut
            som fattas.
          </note>
          <note>
            Centerpartiet anser att det måste föras en öppen debatt om hur
            vi på bästa sätt skall kunna samverka med andra stater, så att
            vi medverkar till att demokratin verkligen segrar även i vår omvärld.
            Vi måste offensivt arbeta och påverka så att fred, säkerhet och
            en uthållig miljöpolitik formas. Vi kan aldrig leva i en skyddad
            ankdamm här uppe i Norden. Historiskt har
          </note>
          <note>
            Sverige heller aldrig isolerat sig från sin omvärld.
          </note>
          <note>
            Fru talman! För mig är demokrati frågor som handlar om respekt,
            valfrihet och rättvisa. De berör alla områden där vi människor
            finns med och påverkar.
          </note>
          <note>
            De berör t.ex. förhållanden mellan två parter -
          </note>
          <note>
            mellan staden och landsbygden, mellan man och kvinna, mellan
            myndigheter och enskilda.
          </note>
          <note>
            Det handlar också om att se till människors behov.
          </note>
          <note>
            Det handlar om att lyssna och se möjligheterna och att ha en
            ödmjuk inställning till livet.
          </note>
          <note>
            Jag vill ge er två exempel från vardagslivet hämtade från två
            telefonsamtal som jag fick i går.
          </note>
          <note>
            Det första kom från en lantbrukare som var mycket upprörd. Han
            hade fått ett meddelande från länsstyrelsen om att man i hans
            skog hade funnit skyddsvärda biotoper som var värda att skydda.
            Han fick nu ett föreläggande om avverkningsförbud.
          </note>
          <note>
            Visst är det bra att man aktar mångfalden i naturen, men det
            måste skötas med respekt för den enskilde markägaren. Jag tänker
            på de historiska kungarna som med dunder och brak skövlade andras
            egendom.
          </note>
          <note>
            Finns det en likhet anno 1999?
          </note>
          <note>
            Jag ämnar återkomma till den frågan i en annan ordning.
          </note>
          <note>
            Det andra samtalet kom från en kvinna som är politiskt aktiv,
            vilket hon trivs mycket bra med och där hon tillför mycket positivt.
            Nu var hon ledsen.
          </note>
          <note>
            Hennes budskap var: Jag orkar inte. Tiden räcker inte till, och
            jag känner mig inte sedd och accepterad längre.
          </note>
          <note>
            Hon är dessvärre inte ensam om att känna så. Vi måste ta det
            på allvar. Vi måste ge människor möjligheter att förena familjeliv
            med arbetsliv och även att vara med och arbeta politiskt. Det
            är en demokratisk rättighet.
          </note>
          <note>
            Vi måste för att detta skall vara möjligt också se möjligheterna
            och skapa förutsättningar så att inte minst kvinnorna kan vara
            med i politiska församlingar. Vi måste här i riksdagen verkligen
            forma ett demokratiskt välfärdssamhälle med valfrihet och rättvisa
            mellan olika grupper i samhället.
          </note>
          <note>
            Leve olikheten. I teorin är ju jämställdheten omfattande i vårt
            land, och vi är väl också överens om att samhället skall vara
            jämställt i praktiken. Men hur ser det egentligen ut?
          </note>
          <note>
            97 % av styrelseledamöterna i börsnoterade företag är män.
          </note>
          <note>
            93 % av professorerna är män.
          </note>
          <note>
            80 % av cheferna inom kommuner och landsting är män.
          </note>
          <note>
            80 % av de anställda inom kommuner och landsting är kvinnor.
          </note>
          <note>
            86 % av lärarna på de lägre stadierna i skolan är kvinnor.
          </note>
          <note>
            97 % av barnomsorgspersonalen i Sverige är kvinnor.
          </note>
          <note>
            Trots att det i dag inte råder några stora skillnader mellan
            könen när det gäller formell kompetens, så har kvinnor som grupp
            en sämre position än män både inom arbetslivet och på andra områden.
          </note>
          <note>
            Sveriges jämställda parlament kan inte acceptera detta. Och det
            gläder mig att det under demokratiavsnittet var tio kvinnor och
            tio män på talarlistan. Det är en demokratifråga att både män
            och kvinnor känner sig och är behövda och värderas lika förtjänstfullt.
          </note>
          <note>
            Vi måste våga synliggöra de olika villkor som gäller. Det är
            dags för demokratins skull att jämställdheten lämnar så att säga
            jämställdhetsrummet och får plats i den ordinarie verksamheten
            där de verkliga besluten fattas. Kvinnor och män måste känna glädje
            över att få vara med och jobba i ett sant demokratiskt land där
            respekt och lyssnande är en given ingrediens i samhället.
          </note>
          <note>
            Fru talman! Tack för ordet. Demokratin måste ständigt erövras,
            försvaras och utvecklas.
          </note>
          <note type="speaker">
            Anf. 141 BARBRO WESTERHOLM (fp):
          </note>
          <note>
            Fru talman! Demokrati handlar om ett förhållningssätt mellan
            medborgare. Det handlar om diskussion, fri debatt, benägenhet
            att lyssna, respekt för andra människors uppfattningar, solidaritet,
            samhällsansvar och att ta vara på sin nästa.
          </note>
          <note>
            Utgångspunkten för demokratin är alla människors lika värde och
            allas lika rätt att få vara med och påverka beslut som styr i
            det samhälle som man lever i.
          </note>
          <note>
            Demokratin har utifrån ett globalt perspektiv aldrig varit så
            stark i världen som i dag. Vi har internationella konventioner
            till skydd för de demokratiska fri- och rättigheterna. Vi har
            fria val. Vi har lagar och regeringsformer som bygger på dessa
            konventioner.
          </note>
          <note>
            Men det finns fortfarande länder på vår jord som inte har nått
            detta mål, och där människor ger sitt blod, sina liv för att åstadkomma
            ett demokratiskt styrelseskick.
          </note>
          <note>
            I ett antal anföranden här har det sagts att demokratin inte
            är något som för alltid är vunnet. Den måste ständigt erövras
            och hoten ständigt avvärjas.
          </note>
          <note>
            För det fordras att vi identifierar hoten. Och det är det som
            jag tänkte ta upp i detta anförande.
          </note>
          <note>
            Efter att ha lyssnat på debatten under dagen finner jag att det
            är flera andra kvinnor här i kammaren som har tagit upp en del
            av det som jag kommer att säga.
          </note>
          <note>
            Det är Britta Lejon, Kerstin-Maria Stalin, Yvonne
          </note>
          <note>
            Andersson och Rigmor Ahlstedt som alla har kommit in på sådant
            som jag därför kan gå igenom lite snabbare i mitt anförande. Det
            finns också anledning att fundera över att det finns så mycket
            gemensamt i dessa fem anföranden. Jag tror att det är ett bevis
            på det som Rigmor Ahlstedt tog upp, nämligen vikten av att vi
            har en jämställd riksdag. Vi kompletterar varandra, och då sker
            det över parti- och blockgränser i en rad frågor, precis som i
            fråga om det som vi diskuterar nu.
          </note>
          <note>
            Jag tog tidigare i en debatt med Lars Bäckström upp Skolverkets
            rapport med titeln Vad är rätt och rättvist, om ungdomars val
            i etiska situationer som uttryck för demokratisk kompetens. Den
            är viktig. I
          </note>
          <note>
            det replikskifte som vi hade kom Lars Bäckström mer att ägna
            sig åt hur medierna har behandlat den här rapporten än rapportens
            innehåll. Att många elever varken i hemmet, på fritiden eller
            i skolan medvetet tränar sig att se och hävda sin inre demokratiska
            värdebas är något mycket allvarligt. Det är här uppenbart att
            Skolverket ser skolans roll i detta arbete - att eleverna skall
            kunna gå ut i livet med demokratin som ledstjärna.
          </note>
          <note>
            Ett annat hot som jag vill ta upp, vilket Britta Lejon berörde
            i sitt anförande, är den fundamentalism i samhället som just nu
            tar sig uttryck i nätattacker och andra attacker från djurrättsaktivister.
          </note>
          <note>
            Jag läste i Karolinska institutets meddelande i förra veckan
            först och främst om vart man skall skicka sin post med hotande
            innehåll och vart forskare kan vända sig för att få personligt
            stöd när forskaren och vederbörandes familj utsätts för hot och
            trakasserier, därför att forskningen inrymmer djurförsök. Det
            är fråga om djurförsök som är godkända av djuretisk kommitté.
            Man har sett nyttan och man har också värnat om djurens väl och
            ve. Forskare skall inte i en demokrati utsättas för den här typen
            av hot.
          </note>
          <note>
            Britta Lejon tog upp något som jag tycker är väldigt viktigt,
            och det är argument. Det är synd att hon inte är här i kammaren,
            men hon kanske kan läsa protokollet. Vi måste alltså när sådant
            här uppträder argumentera tydligt för varför vi gör som vi gör,
            så att människor ute i samhället förstår vilka skyddsmekanismer
            vi har.
          </note>
          <note>
            Men vi måste naturligtvis också ta avstånd från de här övergreppen.
            De är ett hot mot vår demokrati.
          </note>
          <note>
            Vi har också andra hot, sådana som riktas mot yttrandefriheten.
            Det kan vara att man på en arbetsplats av rädsla för repressalier,
            att man inte kan gå vidare i karriären, inte vågar uttala sig
            om missförhållanden. I
          </note>
          <note>
            ett fritt samhälle måste man utan risk för repressalier kunna
            uppmärksamma den här typen av problem, förutsatt naturligtvis
            att man har goda grunder för det.
          </note>
          <note>
            Samtidigt som demokratin har brett ut sig i världen har förtroendet
            här i Sverige för centrala samhälleliga institutioner sjunkit.
            Britta Lejon gav en rad statistiska data i sitt anförande. Jag
            refererar här till dem. Jag kan konstatera att vi svenska politiker
            åtnjuter ett sämre förtroende än våra kolleger i Danmark, Norge
            och Nederländerna.
          </note>
          <note>
            Jag har i tidigare debatter flaggat med varningssignal för vad
            detta kan leda till. Det kan leda till framväxt av nya partier
            som inte har demokrati som ledstjärna, men som med karismatiska
            ledare förmår vinna många röster. Det som hände i Nazityskland
            under 30-talet förskräcker. Därför måste vi finna orsakerna bakom
            det sjunkande förtroendet. Jag tror att det är väldigt viktigt
            att satsa på forskning i det här sammanhanget. Jag hoppas att
            ni från Regeringskansliet som sitter här skickar vidare till regeringen
            att när man nu lägger fram en forskningspolitisk proposition kan
            detta bli en del i den propositionen.
          </note>
          <note>
            Det finns vissa saker som vi säger att vi måste påverka: schabbel
            med skattepengar för representation och annat som skattebetalarna
            inte själva anser sig ha råd med, välviljans hyckleri. Yvonne
            Andersson var inne på det i sitt anförande. Hur vi uttrycker oss
            i valrörelser, vad vi lovar, vad vi håller. Tänjandet av sanningen,
            hur makten utövas. Försvarsfrågans hantering i dessa dagar är
            inte precis ägnad att stärka förtroendet för den politiska makten.
            Här har vi ett stort antal människor som far mycket illa ute på
            sina arbetsplatser av beslut som fattas, beslut som tas tillbaka
            och beslut som inte fattas. Man lever i en mycket stor osäkerhet.
            Det finns andra statliga myndigheter som också är utsatta för
            detta fast i mindre skala.
          </note>
          <note>
            Man har också i debatten varit inne på återväxten av politiker.
            Rigmor Ahlstedt tog upp den frågan. Här känner jag stor oro. Britta
            Lejon tog också upp det i talarstolen. I detta måste vi verkligen
            djupdyka. Hur skapar vi en tillvaro i politiken så att unga människor
            tycker att det är attraktivt? Det handlar både om arbetsförhållanden
            och möjligheter att påverka.
          </note>
          <note>
            Fru talman! Jag har i tio års tid stretat med frågan om etik
            i politiken. Nu upptäcker jag att Yvonne
          </note>
          <note>
            Andersson, utan att vi har talat med varandra, säger samma sak.
            Det stärker mig i tron att vi måste gå vidare på den linjen. Jag
            skulle önska att man lyfte frågan upp till talmanskonferensen.
          </note>
          <note type="speaker">
            Anf. 142 STEN LUNDSTRÖM (v) replik:
          </note>
          <note>
            Fru talman! Jag skulle bara kort vilja ställa en fråga till Barbro
            Westerholm. Den avser den ekonomiska makten och demokratin på
            arbetsplatserna.
          </note>
          <note>
            Barbro Westerholm tog upp en rädsla som många anställda, både
            inom de kommunala och de privata företagen, har när det gäller
            att yttra sin kritik på sina egna arbetsplatser, där man trots
            allt tillbringar en stor del av dygnet.
          </note>
          <note>
            Samtidigt är Barbro Westerholms parti berett att förändra i arbetsrätten
            och öka möjligheterna för företagarna att avskeda folk utan egentlig
            saklig grund. Jag undrar hur Barbro Westerholm får detta att gå
            ihop. Barbro Westerholm delar kanske inte Bo
          </note>
          <note>
            Könbergs uppfattning att demokratin skall göra halt vid porten.
          </note>
          <note type="speaker">
            Anf. 143 BARBRO WESTERHOLM (fp) replik:
          </note>
          <note>
            Fru talman! Detta har inte med pengar att göra.
          </note>
          <note>
            Det har med ledarskap att göra. Om man är ansvarig för en arbetsplats
            och människor som arbetar där skall man också värna om deras fria
            rätt att yttra sig om förhållandena på arbetsplatsen. Det är gott
            ledarskap.
          </note>
          <note>
            Jag skiljer på det och finansiering.
          </note>
          <note type="speaker">
            Anf. 144 STEN LUNDSTRÖM (v) replik:
          </note>
          <note>
            Fru talman! Jag talar inte om finansiering, jag talar om den
            lagstiftade rätten för dem som är anställda att ha en demokratisk
            rättighet att vara delaktiga i styrningen av sin egen arbetsplats.
            Det är vad ni kämpar emot. Bl.a. ökar ni risken för tystnad och
            rädsla på arbetsplatserna genom ert ständiga tal om inskränkningar
            i arbetsrätten.
          </note>
          <note type="speaker">
            Anf. 145 BARBRO WESTERHOLM (fp) replik:
          </note>
          <note>
            Fru talman! Vi har helt olika synsätt på hur man fungerar på
            en arbetsplats. Jag vill återknyta till ett gott ledarskap. Det
            skapar möjligheter för alla och envar att uttrycka sin mening
            och påverka arbetsplatsen. Jag tror att det är en bättre grogrund
            än en massa detaljregler.
          </note>
          <note type="speaker">
            Anf. 146 GÖRAN MAGNUSSON (s):
          </note>
          <note>
            Fru talman! Låt oss i tanken flytta tio år tillbaka i tiden och
            se ut över Europa. Vi kan då fortfarande se
          </note>
          <note>
            Berlinmuren, symbolen för förtryck och ofrihet. Några månader
            senare, för tio år sedan, började folket riva muren och en fantastisk
            frigörelseprocess sattes i gång. Människorna i Sovjetunionen och
            dess lydländer befriade sig från stela kommunistiska diktaturer;
          </note>
          <note>
            årtiondens sanningar gällde inte längre. Människorna såg möjligheter
            till ett annat samhälle, och en tålamodsprövande demokratiseringsprocess
            tog vid.
          </note>
          <note>
            Europarådet, som i år kan 50-årsjubilera, spelar en viktig roll
            för att stödja den demokratiska utvecklingen. En rad nya stater
            har under 90-talet kunnat bli medlemmar i Europarådet och antalet
            är nu uppe i 40.
          </note>
          <note>
            Ytterligare medlemsstater är på väg, exempelvis
          </note>
          <note>
            Georgien, Armenien och Azerbajdzjan.
          </note>
          <note>
            En omistlig del av demokratin är mänskliga rättigheter. Ett villkor
            för medlemskap i Europarådet är godkännande av den europeiska
            konventionen om mänskliga rättigheter. Mer än 700 miljoner människor
            kan nu få sina rättigheter prövade av Europadomstolen i Strasbourg.
            I ett Europaperspektiv kan alltså konstateras att stora demokratiska
            landvinningar har gjorts.
          </note>
          <note>
            Risk finns alltid att demokratidebatten förs i ett ovanifrånperspektiv.
            De enskilda personer som var för sig och tillsammans är demokratins
            bas glöms ofta bort. Ibland heter det att vanligt folk får för
            stort inflytande, att de inte klarar av att ta ansvar. Så gick
            debatten vid demokratins genombrott och samma argument kan ibland
            höras i dag. Alla sådana tankar måste med kraft avvisas. Grunden
            för det demokratiska tänkesättet är att människor är kompetenta
            och kan ta det ansvar som krävs.
          </note>
          <note>
            Ett styrkebälte i den svenska demokratin har under de gångna
            hundra åren varit de många människornas engagemang i föreningsarbete.
            Arbetet för saken i de folkliga organisationerna har gett praktisk
            träning i demokratiskt beslutsfattande. Det arbetet har gett skolning
            i att debattera, att kompromissa, ja, också skolning i att förlora
            omröstningar och att acceptera besluten.
          </note>
          <note>
            De kunskaperna och den förmågan har också inneburit att människor
            engagerat sig i de offentliga institutionerna. Det tycker jag
            kan förklara det internationellt sett mycket höga valdeltagandet
            som vi i
          </note>
          <note>
            Sverige traditionellt har. Den deltagandedemokrati som föreningsarbetet
            innebär är enligt min mening grundläggande för en vital demokrati.
            Att enbart rösta i de allmänna valen räcker inte som demokratisk
            insats.
          </note>
          <note>
            Valdeltagandet är ett mått på hur det står till med demokratin.
            Valdeltagandet i höstas var på en för svenska förhållanden låg
            nivå. Samtidigt kunde väljarna för första gången aktivt påverka
            kandidatvalet genom att kryssa. Fler kryssade än vad som kanske
            hade förutsetts. Men det är stora variationer mellan riksdagsvalkretsarna.
            I Stockholms län var det 21 %
          </note>
          <note>
            som utnyttjade möjligheterna att kryssa för en kandidat, vilket
            är lägsta noteringen i landet. Högst andel kryssröstande hade
            Gotlands län med 40 %.
          </note>
          <note>
            Vid de tre föregående valen har valdeltagandet legat på drygt
            86 %. I valet i höstas sjönk det med drygt
          </note>
          <note>
            5 procentenheter ned till 81,4 %. Detta är mycket oroande. Särskilt
            bekymrad blir jag naturligtvis över invandrarnas låga valdeltagande.
            Ännu finns inte någon siffra för 1998, men vid valet 1994 deltog
            endast 40 % av invandrarna i kommunalvalet. År
          </note>
          <note>
            1976 röstade 60 % av invandrarna i valet. Vi vet också att valdeltagandet
            varierar kraftigt. I vissa invandrartäta delar av t.ex. Stockholms
            län är det extremt lågt.
          </note>
          <note>
            Detta är ett av våra stora demokratiproblem. Utanförskap och
            brist på kontakt med det sociala livet gör att sex av tio avstår
            från att rösta. Här har det erfarna
          </note>
          <note>
            Folkrörelsesverige en stor uppgift i att återskapa tron på demokratin,
            att få människor att känna att man kan påverka inom det demokratiska
            systemet.
          </note>
          <note>
            Fru talman! Jag deltog i slutet av 1950-talet -
          </note>
          <note>
            kalla krigets år - i Åsa folkhögskolas sommarkurs.
          </note>
          <note>
            Ofta talade rektorn Allan Degerman engagerat och kunnigt om demokratin.
            Han inskärpte i oss alla vikten av att slå vakt om demokratin.
            Han sade att den aldrig en gång för alla är införd, den hotas
            ständigt och måste ständigt återerövras. Med den utgångspunkten
            är det särskilt viktigt att skolan tar ett stort ansvar för att
            ingjuta demokratins tänkesätt i alla elever.
          </note>
          <note>
            Det ovanifrånperspektiv som jag tidigare nämnde leder ofta till
            att statsvetare, politiker och andra debattörer definierar demokratins
            problem som brister i dess institutioner eller dess former. Utan
            att påstå att det inte finns anledning till en sådan analys och
            debatt, vill jag framhålla att det nu i första hand handlar om
            att ta till vara de möjligheter som finns inom de spelregler och
            institutioner vi har. På alla nivåer, men inte minst på basplanet,
            måste fler människor känna engagemang och ansvar, fler ges möjlighet
            till inflytande och påverkan. Ett ökande utanförskap, brist på
            förtroende för politiker och politikens förmåga hotar demokratin.
            Den utvecklingen måste vi tillsammans vända. Vi kan göra det tillsammans
            i de olika politiska partierna, i föreningslivet - ja, i alla
            de sammanhang där människor träffas.
          </note>
          <note>
            Fru talman! Jag vill slutligen lyfta fram en bortglömd men mycket
            viktig förutsättning för demokratin, nämligen de allmänna samlingslokalernas
            betydelse. Om det finns någonting som kan kallas demokratins infrastruktur,
            då hör de allmänna samlingslokalerna dit. Därför måste de också
            i fortsättningen ges förutsättningar att ge plats och rum för
            det demokratiska arbetet och för den demokratiska diskussionen.
          </note>
          <note>
            Det är utomordentligt viktigt att vi nu samlar oss och på olika
            sätt gör insatser för att engagera fler i samhällsarbetet.
          </note>
          <note type="speaker">
            Anf. 147 YVONNE ANDERSSON (kd) replik:
          </note>
          <note>
            Fru talman! Göran Magnusson slutar sitt anförande med att diagnostisera
            problemet som att människor har brist på förtroende för politiker
            och politiska beslut. Men han ger inget svar på hur han tänker
            åtgärda problemet. I stället är hans svar en aktiv föreningsmedverkan.
            Hur tänker Göran Magnusson åtgärda det problem han har fokuserat
            sig på?
          </note>
          <note type="speaker">
            Anf. 148 GÖRAN MAGNUSSON (s) replik:
          </note>
          <note>
            Fru talman! Det finns naturligtvis en rad olika åtgärder. Min
            uppfattning är att det befintliga föreningslivet har en stor roll
            att spela. De som då är aktiva i folkrörelserna måste ta kontakt
            och försöka engagera de grupper som i dag inte är engagerade i
            arbetet. Det ligger i deras missionsuppgift - om jag får uttrycka
            mig så - att fler skall vara aktiva i t.ex.
          </note>
          <note>
            nykterhetsrörelsen och andra folkrörelser. Men detta är inte
            minst en fråga för de politiska partierna, nämligen genom uppträdande,
            agerande och de kontakter man får med de människor som i dag känner
            ett utanförskap.
          </note>
          <note>
            Det finns också andra åtgärder som kan vidtas.
          </note>
          <note>
            T.ex. kan en kraftig nedgång i arbetslösheten stärka förutsättningarna
            på en rad olika områden inom den sektorn.
          </note>
          <note type="speaker">
            Anf. 149 YVONNE ANDERSSON (kd) replik:
          </note>
          <note>
            Fru talman! Menar Göran Magnusson att mer aktivitet i föreningar
            skulle öka förtroendet för politiker och politiska beslut? Vi
            har påtalat att det är ett bekymmer att det finns ett visst politikerförakt.
            Socialdemokraterna har länge suttit som det största partiet i
            svensk demokrati men inte åtgärdat det problem Göran Magnusson
            själv fokuserar på.
          </note>
          <note type="speaker">
            Anf. 150 GÖRAN MAGNUSSON (s) replik:
          </note>
          <note>
            Fru talman! Jag vänder mig lite grann mot begreppet åtgärda.
            Det förefaller som om det vore ett slags fråga om teknik. Det
            här är en fråga om ett förhållningssätt. Alla partier - yngre
            eller äldre partier - har ett ansvar för den situation som nu
            föreligger.
          </note>
          <note>
            Men ingenting vinns på att säga att det skulle vara socialdemokratins
            särskilda ansvar att situationen är som den är.
          </note>
          <note>
            Det är inte fråga om åtgärder utan politikens innehåll, förmågan
            att engagera människor för olika politiska uppgifter, som jag
            ser som den väsentliga möjligheten att vitalisera demokratin.
          </note>
          <note type="speaker">
            Anf. 151 TALMANNEN:
          </note>
          <note>
            Låt mig informera om att om man begär replik på någon skall man
            göra det omedelbart i anslutning till att anförandet hålls, inte
            under det kommande replikskiftet. Det är två ledamöter som har
            begärt ordet lite för sent för att kunna få det vid detta tillfälle.
          </note>
          <note type="speaker">
            Anf. 152 TOMAS HÖGSTRÖM (m):
          </note>
          <note>
            Fru talman! Demokratin är en skör blomma som ständigt måste visas
            omsorg.
          </note>
          <note>
            Vi har anledning att vara bekymrade - och det har många gett
            uttryck för i kammaren - när vi ser vikande valdeltagande, misstro
            mot politiker och politiska församlingar, svårigheter att rekrytera
            medborgare till politiska uppdrag och svårigheter att engagera
            människor i den politiska debatten.
          </note>
          <note>
            Görs ingenting kan vi räkna med en fortsatt nedåtgående utveckling,
            som då missgynnar demokratin och på sikt missgynnar medborgarna.
          </note>
          <note>
            Det är bl.a. vår uppgift att vårda demokratin. Jag är övertygad
            om att en serie åtgärder är nödvändiga för att återvinna medborgarnas
            respekt och skapa en större legitimitet åt de uppdrag vi har som
            ledamöter i
          </note>
          <note>
            Sveriges riksdag. Det innebär att politiker och politiska församlingar
            återlämnar mera av rådrum och beslut till medborgarna, att vi
            skapar regelverk som är enkla och tydliga och som vi själva skall
            förstå - men framför allt att medborgarna skall förstå dem. Det
            lämnar en del i övrigt att önska, som många utredningar visar
            inom det området.
          </note>
          <note>
            När medborgarna inte förstår, när medborgarna inte känner sig
            delaktiga i det arbete och det resultat som vi visar av arbetet
            i de politiska församlingarna, tappar de förtroendet för oss.
          </note>
          <note>
            Bilden av politiker och politikens innehåll ger vi själva, vi
            som är demokratins företrädare. Hur vi hanterar frågorna och varandra
            ger bilden av politiken, ger bilden av demokratins tillstånd i
            Sverige.
          </note>
          <note>
            Låt mig börja med oss själva, mina damer och herrar, ärade ledamöter
            av Sveriges riksdag. Är vi effektiva? Är vi rationella? Vågar
            vi tala om kvalitet i vårt arbete? Vi pratar gärna om andras kvalitet,
            om kvaliteten i utredningar som andra utför, om tjänstemän i kommuner
            och landsting, om ledande företrädare inom i stort sett vartenda
            område utom vårt eget.
          </note>
          <note>
            Men låt oss ägna oss åt att prata kvalitet i Sveriges politiska
            församlingar! Det vinner demokratin på.
          </note>
          <note>
            Hur ser redovisningen av vårt arbete ut i dag? Jo, vi har en
            kvantifiering. Här redovisar vi att 2 000
          </note>
          <note>
            motioner har väckts i Sveriges riksdag. Vad säger det? Här redovisas
            att ledamoten den och den har varit uppe i talarstolen X gånger,
            väckt ett visst antal motioner eller svarat för en hel del interpellationer
            och frågor. Men vad säger det? Det är väl innehållet i vad som
            görs som skall vara avgörande. Vi skall ägna mer tid åt innehållet
            och kvaliteten i de anföranden som vi håller och i de motioner
            och de förslag som vi lägger. 2 000 motioner i Sveriges riksdag
            säger inte mycket; vi vet mycket väl att många av dessa motioner
            upprepas år efter år, att det i princip bara är efter byte av
            försättsblad som de återkommer. Det är bilden av den beslutande
            församlingen i Sverige. Vi kan se det i kommuner och landsting
            också.
          </note>
          <note>
            Det har sagts mycket klokt i dag trots allt, och jag skall instämma
            i det. Det har handlat om valdag, närhetsprincip, författningsdomstolar
            och annat.
          </note>
          <note>
            Samtidigt får jag en känsla av att vi gör precis som många ledande
            företrädare inom företag och organisationer: Nu skall vi visa
            dådkraft, så låt oss omorganisera! Vad då omorganisera? Saknar
            vi sammanträdestid i landets politiska församlingar? Nej, det
            vill jag påstå att vi inte gör - tvärtom. De politiska församlingarna
            och de politiska företrädarna i riksdagen, i landsting och i kommuner
            ägnar mer sammanträdestid än någonsin åt att hantera fler politiska
            frågor än någonsin.
          </note>
          <note>
            Jag skulle önska att landets politiska företrädare, de valda
            representanterna för Sveriges folk, ägnade mer tid åt att träffa
            medborgarna än åt att sitta i sammanträde och prata med varandra.
            Diskussionen måste flyttas ut från sammanträdesrummen. Om inte
            annat skall diskussionen i sammanträdesrummen visas upp för väljarna.
            Men det är ju tryggast för oss att sitta i utskottet. Det är ju
            tryggast för oss att sitta i sammanträdesrummet. Och det kanske
            är tryggast för partiledarna att ha slutna sammanträden, där man
            träffar uppgörelserna.
          </note>
          <note>
            Då vill jag påstå att det är demokratin som lider ett nederlag.
          </note>
          <note>
            Ser vi dessutom på bilden av riksdagen: Vilken är den? Jo, i
            går träffades partiledarna, debatterade och redovisade sin politik.
            Jag måste säga att jag finner det genant att höra talmannen säga
            - det gör alla talmän, och också vi själva från de olika bänkarna
            -
          </note>
          <note>
            till landets statsminister att det återstår si och så många sekunder.
            Vi har ju själva begärt det, därför att vi har själva varit med
            och satt upp regelverken. Jag tycker i alla fall att vi skulle
            skämmas för den bilden.
          </note>
          <note>
            Tidsbrist är någonting som inte bara kammaren lider av, utan
            det lider också medborgarna av. Så länge vi pratar om organisationsformer,
            mina damer och herrar, kommer vi alltid att lida av tidsbrist.
            Då är vi i sammanträdesrummen hela tiden. Där skall vi inte vara.
            Fler av de frågor vi hanterar måste ned till medborgarna. Det
            är där de hör hemma. Det är där demokratin finns och skall vara.
          </note>
          <note>
            (forts. 3 §)
          </note>
          <note>
            Ajournering
          </note>
          <note>
            Kammaren beslutade kl. 13.56 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            2 § Frågestund
          </note>
          <note type="speaker">
            Anf. 153 TALMANNEN:
          </note>
          <note>
            Vid dagens frågestund besvaras frågor av justitieminister Laila
            Freivalds, statsrådet Pierre Schori, statsrådet Maj-Inger Klingvall,
            statsrådet Leif Pagrotsky och socialminister Lars Engqvist. Justitieministern
            besvarar dels allmänpolitiska frågor, dels frågor på sitt eget
            ansvarsområde. Övriga statsråd besvarar frågor var och en inom
            sitt respektive ansvarsområde.
          </note>
          <note>
            Jag har just fått veta av justitieministern att statsrådet Mona
            Sahlin är sjuk och därför inte kan delta i dag.
          </note>
          <note>
            Vi inleder omedelbart frågestunden. Ordet är fritt.
          </note>
          <note>
            Var så goda.
          </note>
          <note>
            Den rättspsykiatriska vården
          </note>
          <note type="speaker">
            Anf. 154 HELENA BARGHOLTZ (fp):
          </note>
          <note>
            Fru talman! Min fråga riktar sig till justitieministern.
          </note>
          <note>
            Jag har nyligen läst flera artiklar om de stora och besvärliga
            problem som för närvarande tycks råda inom den rättspsykiatriska
            vården. Det handlar dels om brister och rättsosäkerhet när brottslingar
            skrivs ut från rättspsykiatrisk vård och återfaller i brott, dels
            om att de som är patienter i den rättspsykiatriska vården runtom
            i landet inte kan skrivas ut fast de inte längre är i behov av
            vård. Det beror på att kommunerna inte tillhandahåller omsorg,
            tillsyn och skydd inom överskådlig tid för dessa personer. Det
            leder i praktiken till en förlängd tvångsvård.
          </note>
          <note>
            Min fråga till justitieministern är därför: Vilka åtgärder är
            ministern beredd att vidta för att komma till rätta med dessa
            stora problem inom rättspsykiatrin?
          </note>
          <note>
            Anf. 155 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det är svåra frågor när det handlar om människor
            som har psykiska störningar och begår brott. Genom årens lopp
            har vi övervägt frågan i omgångar. Vi har ändrat lagstiftningen
            senast i slutet av 1980-talet, då förändringar innebar att det
            i betydligt färre fall än tidigare dömdes till rättspsykiatrisk
            vård. Vi införde då också principen om att det innan någon skrivs
            ut från psykvården skall göras en bedömning av samhällsskyddet.
            Det är alltså ett försök att se om personen i fråga riskerar att
            återfalla i brottslig verksamhet eller inte.
          </note>
          <note>
            Frågan är föremål för ständig debatt och diskussion. Bakgrunden
            är naturligtvis just att frågan är väldigt svår.
          </note>
          <note>
            För närvarande arbetar vi med direktiv till en utredning som
            skall få i uppdrag att återigen överväga förändringar i det straffrättsliga
            påföljdssystemet när det gäller personer som lider av psykiska
            störningar.
          </note>
          <note>
            Det kan leda till en annan ordning än vi har i dag, och förhoppningsvis
            leder det till att en del av de problem som finns i detta sammanhang
            minskar.
          </note>
          <note>
            Men jag tror alltid att vi kommer att ha svårigheter bl.a. när
            det gäller att göra bedömningar av människor - att göra bedömningar
            av svårigheten av deras psykiska störning och av deras eventuella
            farlighet och risk för återfall i brott.
          </note>
          <note>
            Det här är frågor som vi arbetar mycket med. Olika typer av expertis
            är nödvändig.
          </note>
          <note type="speaker">
            Anf. 156 HELENA BARGHOLTZ (fp):
          </note>
          <note>
            Fru talman! Visst är det väldigt svåra problem.
          </note>
          <note>
            Det har alltid varit det. Vad som är extra svårt är att de personer
            som tas in för rättspsykiatrisk vård ofta är utvecklingsstörda
            eller har åtminstone vissa störningar.
          </note>
          <note>
            Vad som oroar mig är att kommunerna inte är beredda att ta emot
            dessa personer. Kommunerna har nu ett ansvar för de utvecklingsstörda,
            men man är inte beredd att också ta hand om dessa personer. Man
            låter dem stanna kvar i någon typ av tvångsvård, fast de egentligen
            inte längre platsar inom de institutionerna.
          </note>
          <note>
            Anf. 157 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det sammanhänger med det ansvar som landsting och
            kommun har för vård och behandling även av dem som är psykiskt
            störda eller utvecklingsstörda. Det är en fråga för kommun och
            landsting.
          </note>
          <note>
            Från regeringens sida har vi, som Helena Bargholtz säkert vet,
            ansett det vara en väldigt prioriterad fråga att säkerställa att
            kommuner och landsting har ekonomiska möjligheter att erbjuda
            människor den vård och behandling de behöver - därav den ständigt
            återkommande diskussionen om stöd till kommunerna för skola, vård
            och omsorg. I detta paket ligger även utvecklingsstörda och psykiskt
            störda människor.
          </note>
          <note>
            IT-säkerheten vid svenska sjukhus
          </note>
          <note type="speaker">
            Anf. 158 LENNART DALÉUS (c):
          </note>
          <note>
            Fru talman! Det slarvas uppenbarligen med IT-
          </note>
          <note>
            säkerheten vid svenska sjukhus, så att patientsekretessen rentav
            hotas. Jag undrar vad socialministern tänker göra åt det.
          </note>
          <note>
            Anf. 159 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag har, uppenbarligen i likhet med
          </note>
          <note>
            Lennart Daléus, läst morgontidningarna. Däremot har jag inte
            läst den rapport som Datainspektionen har gjort. Vi skall noggrant
            ta del av den för att se i vilken mån vi från regeringens sida
            kan bidra till ökad säkerhet. Vi har inte haft möjlighet att bedöma
            rapporten än.
          </note>
          <note type="speaker">
            Anf. 160 LENNART DALÉUS (c):
          </note>
          <note>
            Fru talman! Självklart läser jag, som socialministern, tidningen
            på morgnarna.
          </note>
          <note>
            Jag kan ändå nämna några enkla vägar som socialministern kanske
            kan ha en åsikt om. Man kan på allvar undersöka om det går att
            öka utbildningen bland sjukhuspersonal på sjukhusen kring IT-
          </note>
          <note>
            säkerhetsfrågor. Det vore intressant att höra om socialministern
            har någon låt oss säga intuitiv uppfattning i den delen.
          </note>
          <note>
            Man kan också tänka sig att vårdregisterlagen, som trädde i kraft
            i oktober förra året, kanske redan är lite för lös i konturerna.
            Man skall kanske fundera på lagstiftningen.
          </note>
          <note>
            Tidningsläsande i alla ära, men det är klart att socialministern
            har funderat på detta långt tidigare och har en bestämd uppfattning.
          </note>
          <note>
            Anf. 161 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Så är det, Lennart Daléus. Jag har reflekterat en
            del över detta.
          </note>
          <note>
            Min första tanke när jag såg artikeln om rapporten var att vi
            återigen står inför mer principiella frågeställningar om tillgänglighet
            till information och kravet på integritet. Vi har här haft en
            diskussion om andra problem, nämligen möjligheten för patienter
            att få kunskap om de läkare som har fått prickningar eller på
            andra sätt fått restriktioner för sin läkarutövning beroende på
            att de har svarat för felbehandlingar. Då var kravet mycket enkelt,
            nämligen att man skulle se till så att alla register var öppna.
            Nu ställs vi inför den andra frågan, nämligen hur vi garanterar
            största möjliga integritet.
          </note>
          <note>
            Ytterst är det Socialstyrelsen som skall hantera även dessa frågor.
            Även om det handlar om IT-
          </note>
          <note>
            säkerhet handlar det ytterst om patientens säkerhet och patientens
            integritet. När vi får del av rapporten är jag för min del beredd
            att vidta åtgärder och också överlägga med Socialstyrelsen om
            vad man skall göra för att garantera en ökad patientsäkerhet.
          </note>
          <note>
            Colombia
          </note>
          <note type="speaker">
            Anf. 162 PER LAGER (mp):
          </note>
          <note>
            Fru talman! Jag har en fråga till Pierre Schori angående den
            avbrutna fredsdialogen mellan vänstergerillan Farc och regeringen
            i Colombia.
          </note>
          <note>
            140 människor fick sätta livet till förra helgen, den 8-10 januari.
            Brutalt mördades de. Enligt uppgift var det av de paramilitära
            dödsskvadronerna, som kallas AUC. Av den anledningen fryser nu
            Farcgerillan dialogen med regeringen redan efter 14 dagar.
          </note>
          <note>
            Min fråga till Pierre Schori är då följande: Vad tänker regeringen
            göra åt detta? Vad är regeringens inställning, och vad avser ni
            göra för att hjälpa till med att få i gång fredsdialogen igen?
          </note>
          <note type="speaker">
            Anf. 163 Statsrådet PIERRE SCHORI (s):
          </note>
          <note>
            Fru talman! Det är väl uppenbart att den utdragna inbördeskrigsliknande
            situation som råder i Colombia framför allt är en angelägenhet
            för det colombianska folket självt. Men världssamfundet, inklusive
            Sverige, kan naturligtvis bidra till att försöka få slut på detta
            långa elände. Det har också bildats olika grupper av länder som
            är beredda att aktivt stödja fredsprocessen.
          </note>
          <note>
            Det positiva är att det nu finns en mycket stark uttalad vilja
            att få en fredlig uppgörelse till slut. Därför hade man de stora
            fredsöverläggningarna helt nyligen. Som Per Lager sade avbröts
            den diskussionen på grund av att en högerextremistisk grupp håller
            på att fortsätta dödandet urskillningslöst.
          </note>
          <note>
            Jag tror inte att den här dialogen kommer att upphöra utan att
            man kommer att återuppta samtalen igen. Redan i nästa vecka har
            jag själv tillfälle att i
          </note>
          <note>
            Genève träffa Colombias president som har varit aktivt drivande
            i fredssamtalen. Då skall jag förhöra mig om Sverige kan bidra
            konstruktivt till fredsprocessen. Det är vi villiga till.
          </note>
          <note type="speaker">
            Anf. 164 PER LAGER (mp):
          </note>
          <note>
            Fru talman! Jag tackar för svaret. Speciellt det
          </note>
          <note>
            Pierre Schori sade sist lät bra, nämligen att han skall träffa
            presidenten.
          </note>
          <note>
            Vi får inte glömma bort att det har skett ett kontinuerligt dödande
            i Colombia. Bara förra året fick
          </note>
          <note>
            23 000 colombianer sätta livet till. Många blir brutalt mördade
            just av den här högergerillan eller den paramilitära gruppen,
            dödsskvadronerna.
          </note>
          <note>
            Jag hoppas att just Sverige kan göra en insats.
          </note>
          <note>
            Precis som i alla andra länder där det brinner och sådana här
            situationer uppstår är det viktigt att vi håller oss framme.
          </note>
          <note>
            Telekostnaderna
          </note>
          <note type="speaker">
            Anf. 165 ANDERS KARLSSON (s):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Pagrotsky. Det gäller samgåendet mellan Telia och
          </note>
          <note>
            Telenor. Jag utgår från att samgåendet mellan Telia och Telenor
            innebär att telekommunikationer mellan
          </note>
          <note>
            Norge och Sverige kostnadsmässigt likställs.
          </note>
          <note>
            Min fråga är därför: Kan vi i Skåne räkna med att detta kommer
            att medföra en ökad integration mellan
          </note>
          <note>
            Danmark och Sverige?
          </note>
          <note>
            Anf. 166 Statsrådet LEIF
          </note>
          <note type="speaker">
            PAGROTSKY (s):
          </note>
          <note>
            Fru talman! Det är dyrare att ringa från Skåne till
          </note>
          <note>
            Danmark än det är att ringa från Danmark till Skåne.
          </note>
          <note>
            De svenska telebolagen är sämre än de danska på att inrätta sig
            efter att dessa två regioner skall integreras och bli en gemensam
            Öresundsregion när bron blir klar om ett år.
          </note>
          <note>
            Jag tycker att det är dåligt. Jag tycker att de svenska operatörerna
            skall väckas ur sin dvala och göra någonting åt det. Kanske kan
            den här fusionen utgöra en sådan väckarklocka. De som presenterade
            fusionen antydde på TV i går att Sverige och Norge skall samarbeta
            tätt och att det skall manifesteras i att människorna får billigare
            teletaxor eller att det blir enklare taxestrukturer mellan Sverige
            och Norge.
          </note>
          <note>
            Det vore en skamfläck för de svenska operatörerna om det då skulle
            vara dyrare att ringa från Helsingborg till Helsingör än vad det
            är att ringa från
          </note>
          <note>
            Strömstad till Halden. Jag kan inte tänka mig att de tänker driva
            igenom det. Därför tror jag att även skåningarna kommer att ha
            glädje av den här finfina fusionen.
          </note>
          <note type="speaker">
            Anf. 167 ANDERS KARLSSON (s):
          </note>
          <note>
            Fru talman! Kan jag i och med detta svar räkna med att staten,
            som ägare, kommer att verka för att kostnaderna när det gäller
            telekommunikationerna mellan Sverige och Danmark kommer att sänkas?
          </note>
          <note>
            Anf. 168 Statsrådet LEIF
          </note>
          <note type="speaker">
            PAGROTSKY (s):
          </note>
          <note>
            Fru talman! Jag tycker inte riktigt att det är ägarens sak att
            bestämma priserna på enskilda produkter i statliga bolag. Men
            om jag träffar dem kanske jag ställer en fråga om hur de ser på
            det här. Men det är en fråga som jag i så fall också tänker ställa
            till de andra operatörerna.
          </note>
          <note>
            Kanske måste något litet bolag gå före för att locka till sig
            kunder som ofta rör sig över sundet och har många kunder eller
            leverantörer på andra sidan.
          </note>
          <note>
            De kanske är den intressanta målgruppen för något litet bolag
            att locka över innan den stora statliga dominanten rör sig.
          </note>
          <note>
            Det vore naturligtvis roligt om Telia ville gå först och offensivt
            sänka priset och visa att man har förstått att det sker någonting
            i den här regionen i och med att bron blir färdig. Men det kanske
            krävs att en liten uppstickare vaknar för att hela branschen skall
            väckas.
          </note>
          <note>
            I Danmark var det ju det statliga gamla monopolbolaget som sänkte
            priserna på samtal till Sverige.
          </note>
          <note>
            Låt det vara en utmaning till de svenska aktörerna!
          </note>
          <note>
            Egenavgifterna
          </note>
          <note type="speaker">
            Anf. 169 HOLGER GUSTAFSSON (kd):
          </note>
          <note>
            Fru talman! I gårdagens partiledardebatt fick vi ett löfte av
            statsministern om att man skulle, som han uttryckte det, kompensera
            löntagarna för de höga egenavgifterna. Jag är medveten om att
            finansministern inte är här, men jag riktar frågan till justitieministern,
            som har ett övergripande ansvar. Jag drar nämligen slutsatsen
            att frågan är så stor att den har varit uppe för diskussion i
            regeringen kollektivt.
          </note>
          <note>
            Min fråga är enkel: När kan vi påräkna att ett sådant här förslag
            kommer som är så angeläget för så många?
          </note>
          <note>
            Anf. 170 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Som Holger Gustafsson kanske också hörde i debatten
            i går avser regeringen att inleda förhandlingar med samtliga partier
            i riksdagen om skattepolitiken framöver. Detta är givetvis en
            av de frågor som kommer att tas upp i de förhandlingarna.
          </note>
          <note>
            Och regeringen hoppas på konstruktiv medverkan från samtliga
            övriga partier i riksdagen.
          </note>
          <note type="speaker">
            Anf. 171 HOLGER GUSTAFSSON (kd):
          </note>
          <note>
            Fru talman! Jag skall vara lika kortfattad den här gången. Kan
            man förvänta sig ett resultat redan i vårpropositionen om överläggningarna
            är framgångsrika?
          </note>
          <note>
            Anf. 172 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag utgår från att i vårpropositionen kommer skattefrågor
            att utgöra en del av regeringens förslag när det gäller den ekonomiska
            politiken.
          </note>
          <note>
            Klottret
          </note>
          <note type="speaker">
            Anf. 173 TANJA LINDERBORG (v):
          </note>
          <note>
            Fru talman! Jag vill ställa en fråga till justitieminister Laila
            Freivalds. Den gäller det omfattande klotter som förekommer i
            så gott som varje kommun i hela landet.
          </note>
          <note>
            Enbart i Västmanlands län har man under 1998
          </note>
          <note>
            fått in över 1 200 anmälningar om skadegörelse.
          </note>
          <note>
            Förutom att det väcker anstöt innebär det stora kostnader för
            bl.a. fastighetsägarna. Och det i sin tur leder till ökade hyror
            för oss hyresgäster.
          </note>
          <note>
            Nu har det i debatten höjts röster från polishåll om att straffbelägga
            innehav av sprayburkar. Det skulle alltså vara en lag liknande
            knivlagen. På så sätt menar polisen att man skulle kunna begränsa
            den omfattande skadegörelsen.
          </note>
          <note>
            Det skulle vara intressant att höra justitieministerns syn på
            den här frågan.
          </note>
          <note>
            Anf. 174 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Klotter är ett elände. Och det är många kommuner,
            bostadsområden och affärsinnehavare som lider mycket av det klotter
            som alltför många ungdomar i vårt land ägnar sig åt.
          </note>
          <note>
            Mot den bakgrunden är det glädjande att se att man har tagit
            sig an just frågan om klotter med ett brett perspektiv inom ramen
            för det omfattande brottsförebyggande arbete som har påbörjats
            på många ställen i vårt land. Det handlar om ungdomar som driver
            omkring på stan och ägnar sig åt skadegörelse av olika slag, bl.a.
            klotter. Det är ett problem som måste angripas brett.
          </note>
          <note>
            Polisen är mycket viktig i sammanhanget, men polisen behöver
            hjälp från andra i samhället. Det kan vara fastighetsägarna, föräldrarna,
            skolan, fritidsverksamheten och kommunen. Många måste samverka
            om man skall lyckas få stopp på det elände som klotter innebär.
          </note>
          <note>
            Jag kan också berätta för Tanja Linderborg att det numera finns
            mycket goda exempel från flera håll i landet på att man faktiskt
            har lyckats få bort detta problem helt och hållet. Det har skett
            genom att man har gått ihop och haft en helhetssyn. Man har samverkat
            kring den här problematiken.
          </note>
          <note>
            Det är möjligt att en enskild åtgärd, som t.ex. ett förbud mot
            att inneha färgburkar, skulle kunna bidra när det gäller att bekämpa
            det här problemet. Men jag tror aldrig att vi löser detta problem
            med mindre än att man ser detta i sitt sammanhang och att man
            samverkar lokalt kring den här problematiken.
          </note>
          <note type="speaker">
            Anf. 175 TANJA LINDERBORG (v):
          </note>
          <note>
            Fru talman! Jag delar justitieministerns uppfattning i den här
            frågan. Jag tror inte alls att detta är den enskilda lösningen
            på problemet. Kommunernas försämrade ekonomi har ju gjort att
            fritidsgårdar har lagt ned och man har fått minskade resurser
            till skolan. I den saneringsekonomi som har varit är faktiskt
            barn och ungdomar förlorare.
          </note>
          <note>
            Ungdomar har ju ett behov av att bli synliggjorda och bekräftade.
            Men det är så trist att det tar sig uttryck i att de måste klottra
            och sätta sin tagg på en husvägg.
          </note>
          <note>
            Jag tror att vi är många som måste vara uppmärksamma på det här
            problemet och hjälpa ungdomar till en mer meningsfull fritidssysselsättning.
            Framför allt är vi också överens om att kommunerna skall ha mer
            pengar. Det är där jag tror att problemet ligger.
          </note>
          <note>
            Den nya tandvårdsförsäkringen
          </note>
          <note type="speaker">
            Anf. 176 LISELOTTE WÅGÖ (m):
          </note>
          <note>
            Fru talman! Jag har en fråga till socialministern.
          </note>
          <note>
            Den rör den nya tandvårdsförsäkringen, som kom i början av januari.
          </note>
          <note>
            En av intentionerna i det förslag som riksdagen ställde sig bakom
            var ju att det skulle råda konkurrensneutralitet mellan Folktandvårdens
            vuxentandvård och den tandvård som bedrivs privat.
          </note>
          <note>
            Nu under januari månad har det kommit in olika prislistor. De
            visar att folktandvården på många håll i landet dumpar priserna
            på vuxentandvården inom landstingen. Det innebär att man inte
            lever upp till de intentioner som riksdagen har ställt sig bakom.
            Det är en sak som har varit föremål för många tandvårdsutredningar.
          </note>
          <note>
            Det här innebär att det fortfarande blir en snedvridning när
            det gäller konkurrensen mellan folktandvården och privattandvården.
            Vad har socialministern för avsikt att göra åt detta missförhållande?
          </note>
          <note>
            Anf. 177 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Det är egentligen alldeles för tidigt att utvärdera
            resultaten av den nya reformen på tandvårdens område. Det finns
            uppgifter som pekar åt det håll Liselotte Wågö nämner. Men det
            finns faktiskt också redovisningar som säger att detta att vi
            nu har släppt konkurrensen fri har inneburit påtagliga kostnadsminskningar.
          </note>
          <note>
            Det är självklart så att folktandvården inte får bli prisledande
            och, för sig själv eller för sina finansiärer, utnyttja det stöd
            som finns i tandvårdsreformen för att klara sin ekonomi, dvs.
            att man utnyttjar stödet i stället för att höja priset.
          </note>
          <note>
            Därför har regeringen gett Riksförsäkringsverket i uppdrag att
            följa utvecklingen och göra en utvärdering av vad som händer på
            området. Än är det för tidigt att ha en alldeles bestämd uppfattning.
            Det är ganska viktigt att man låter reformen verka. Skulle det
            vara så att man utnyttjar läget på det sätt som
          </note>
          <note>
            Liselotte Wågö talar om, är vi naturligtvis beredda att vidta
            åtgärder.
          </note>
          <note type="speaker">
            Anf. 178 LISELOTTE WÅGÖ (m):
          </note>
          <note>
            Fru talman! Jag delar socialministerns uppfattning att det kanske
            är något tidigt att göra en utvärdering totalt av den här nya
            tandvårdssubventionen. Men jag ställer den här frågan mot den
            bakgrunden att för närvarande pågår också en upphandling av det
            riktade äldrevårdsstöd till tandvård för de människor som finns
            inom de särskilda omsorgerna. Socialministern förstår ju lika
            väl som jag att har man en snedvridning av konkurrensen när det
            gäller den typen av tandvård redan från början under januari månad
            blir det lite grann av ett spel för gallerierna att ha en offentlig
            upphandling.
          </note>
          <note>
            Det finns ju ingen lagstiftning om att landstinget är nödgat
            att handla upp detta, men det var ju en klar intention från riksdagens
            sida att det skulle ske en upphandling inom både den privata tandvården
            och den offentliga. Om man redan från början lägger sig på en
            för låg nivå och fortfarande skattesubventionerar vuxentandvården
            inom folktandvården händer det ju väldigt konstiga saker. Visserligen
            är det bra att
          </note>
          <note>
            Riksförsäkringsverket följer den här frågan, men jag tror att
            det är nödvändigt att vidta åtgärder redan nu.
          </note>
          <note>
            Det blir fel redan från början om man inte redan nu går in och
            påpekar dessa missförhållanden.
          </note>
          <note>
            Anf. 179 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Som jag tidigare har påpekat har vi inget underlag
            för att dra sådana slutsatser som Liselotte Wågö drar. Vi vet
            inte hur upphandlingen kommer att ske och i vilken mån det finns
            en risk för dumpade priser när det gäller upphandling på grund
            av att man utnyttjar subventionssystemet på ett annat håll. Det
            är helt enkelt för tidigt säga det. Jag menar att vi även när
            det gäller de här problemen får förlita oss på den utvärdering
            som Riksförsäkringsverket gör.
          </note>
          <note>
            Platssituationen i arrestlokaler och häkten
          </note>
          <note type="speaker">
            Anf. 180 GUNNEL WALLIN (c):
          </note>
          <note>
            Fru talman! Jag skulle vilja ställa en fråga till statsrådet
            Laila Freivalds. I slutet av november ställde jag en fråga om
            platssituationen på våra häkten och anstalter. Vid den tidpunkten
            var det en häktad som hade fått tillbringa flera dygn i arrestlokalen
            på grund av överbeläggning i häktet. Platsen var Helsingborg.
          </note>
          <note>
            Arrestlokalerna i Helsingborg är utdömda. I helgen var de t.ex.
            överfulla. De är trånga och icke isolerade. Det finns massor med
            prylar som får stå framme eftersom de inte får plats någon annanstans.
            Det är en fruktansvärd stank. Det måste göras något åt detta.
          </note>
          <note>
            Detta hör samman med den andra frågan som jag ställde.
          </note>
          <note>
            Anf. 181 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Situationen ser ju väldigt olika ut i landet när
            det gäller platser i arrester, häkten och inom kriminalvården
            över huvud taget. Helsingborg har haft problem under ganska lång
            tid, och det är en fråga som Kriminalvårdsstyrelsen därför särskilt
            har uppmärksammat och arbetar på för att finna lämpliga lösningar.
          </note>
          <note>
            Enligt den information jag har är situationen nu för det mesta
            acceptabel. Men det händer fortfarande, precis som Gunnel Wallin
            påpekar, att det blir för många i Helsingborg, och man kan inte
            hantera det.
          </note>
          <note>
            Jag hoppas att Kriminalvårdsstyrelsen kommer att hitta en bra
            lösning som är acceptabel.
          </note>
          <note type="speaker">
            Anf. 182 GUNNEL WALLIN (c):
          </note>
          <note>
            Fru talman! Det är ju ingen ny fråga, precis som justitieministern
            sade. Den har ju förekommit länge.
          </note>
          <note>
            Man har haft dessa utdömda lokaler som den sista utvägen. Det
            är inte acceptabelt.
          </note>
          <note>
            Som svar på min skriftliga fråga fick jag veta att det fanns
            brister i organisationens flexibilitet och i samordningen. Detta
            gäller inte bara i Helsingborg, utan det är stora bekymmer i hela
            södra Sverige. Jag ser fram emot att någonting blir gjort snabbt.
          </note>
          <note>
            Det finns ju ett häkte som är tomt i Ängelholm efter sammanslagningen
            och centraliseringen. Det finns ingen verksamhet där, men vi betalar
            hyra för det. Där finns ju en möjlighet att snabbt ordna upp situationen.
          </note>
          <note>
            Den nya pensionen
          </note>
          <note>
            Anf. 183 KERSTIN-MARIA
          </note>
          <note type="speaker">
            STALIN (mp):
          </note>
          <note>
            Fru talman! Detta är en fråga till statsrådet Maj-
          </note>
          <note>
            Inger Klingvall. I måndags var jag på eftermiddagen lyssnare
            på en stor konferens om den nya svenska pensionen. Konferensen
            var i Riksförsäkringsverkets regi. Jag hörde tyvärr inte statsrådet
            Klingvall, men i den paneldebatt jag lyssnade på framfördes kritik
            mot att beräkningar av den inkomstgrundande pensionen på ett overkligt
            sätt baserar sig på heltidsarbete från det man är 23 år till det
            man fyller 65 år. Man undrade vad man gör om man t.ex. vill studera.
          </note>
          <note>
            Svaret från Riksförsäkringsverket var att väljer man att studera
            får man stå för det själv. Det sades ett par gånger och ungefär
            i den tonen att man nästan fick skylla sig själv. Konstigt nog
            tog ingen upp fråga huruvida det inte är i samhällets intresse
            att människor utbildar sig. Därför vill jag nu fråga statsrådet
          </note>
          <note>
            Klingvall om hon anser att det ligger i samhällets intresse att
            gynna utbildning och forskning och om hon är beredd att vidta
            åtgärder för det.
          </note>
          <note>
            Anf. 184 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Det är därför som studier också kommer att ge pensionsrätt
            i det framtida pensionssystemet. Däremot är vi ännu inte klara
            med den tekniska lösningen när det gäller pensionsrätt för studier.
            Vi inväntar den proposition som statsrådet
          </note>
          <note>
            Östros skall lägga fram om ett nytt studiemedelssystem.
          </note>
          <note>
            Men det kommer att bli pensionsrätt för studier, och de kommer
            att vara retroaktiva från 1995.
          </note>
          <note>
            Anf. 185 KERSTIN-MARIA
          </note>
          <note type="speaker">
            STALIN (mp):
          </note>
          <note>
            Fru talman! Jag har en liten följdfråga. Alla dessa områden är
            inte statsrådet Klingvalls. När jag satt där undrade jag hur länge
            man skall straffa ungdomar. De skall ta studielån som de kanske
            aldrig kan betala.
          </note>
          <note>
            CSN har de hårdaste regler man kan tänka sig när det gäller fakturor
            och betalning. Ungdomarna har inte råd att köpa Teliaaktier nu
            om man skall sälja dem.
          </note>
          <note>
            Till sist skall man dessutom diskvalificeras i pensionssystemet
            också. Men det är bra om man kan hitta tekniska lösningar så att
            det blir något bättre. Jag vet att studier skall räknas, men inte
            fullt ut. Det skall inte vara lika mycket värt som arbete. Det
            var detta jag var orolig för.
          </note>
          <note>
            Anf. 186 Statsrådet MAJ-INGER
          </note>
          <note type="speaker">
            KLINGVALL (s):
          </note>
          <note>
            Fru talman! Till detta vill jag bara tillägga att vi inte är
            färdiga med den tekniska lösningen. Vi får väl fortsätta att diskutera
            den frågan.
          </note>
          <note>
            Sockerpriset
          </note>
          <note type="speaker">
            Anf. 187 CARINA HÄGG (s):
          </note>
          <note>
            Fru talman! Jag har en fråga till statsrådet Leif
          </note>
          <note>
            Pagrotsky. Vi vet ju att Leif Pagrotsky har tagit sig an bananfrågan
            på ett väldigt bra och resolut sätt. Det har vi sett exempel på
            i mitt hemlän, Jönköpings län, när det gäller Huskvarnafabriken.
            Men jag är orolig för att vi kan få en liknande situation med
            vårt grannland Norge när det gäller en annan produkt som också
            är kringgärdad av väldigt många olika regler och restriktioner.
            Det är socker.
          </note>
          <note>
            Nu när vi har så bra relationer på telesidan med
          </note>
          <note>
            Norge, vore det ju synd om de försämrades på sockersidan. Man
            borde i stället kunna sockra den här teleaffären på ett bra sätt.
          </note>
          <note>
            Jag undrar om Leif Pagrotsky har tittat på den här nya fråga
            som dykt upp mellan våra länder och som naturligtvis har bäring
            på EU:s jordbrukspolitik.
          </note>
          <note>
            Anf. 188 Statsrådet LEIF
          </note>
          <note type="speaker">
            PAGROTSKY (s):
          </note>
          <note>
            Fru talman! Det stämmer att vi kanske behöver sockra våra relationer
            på grund av det sockerkrig som vi har på läskedrycksmarknaden
            med Norge. I Norge får man köpa socker till världsmarknadspris.
            Man har ingen sockerodling att skydda. När man har en vara som
            huvudsakligen innehåller socker, t.ex. läskedrycker, innebär det
            att den kan tillverkas väldigt mycket billigare. När norska läskedrycker
            säljs i
          </note>
          <note>
            Sverige kan svenska bryggerier inte konkurrera särskilt lätt.
            Det har gjort att importen, som alltså är helt skatte- och tullbaserad,
            av läskedrycker från Norge har ökat enormt kraftigt de senaste
            åren.
          </note>
          <note>
            Vi har anmält till EG-kommissionen att detta är ett bekymmer
            för en svensk näring. Det beror inte på att näringen är konkurrensoduglig,
            omodern eller misskött utan bara på EU:s jordbrukspolitik. Det
            pågår just den här veckan förhandlingar i Bryssel mellan kommissionen
            och Norge för att försöka få lösning på frågan. Jag har tyvärr
            inte några rapporter om vad man har kommit fram till. Men det
            är en fråga som vi följer med rätt hygglig närgångenhet i departementet.
            Det är en fråga som bekymrar oss. Det sätter fingret på det konstiga
            i jordbrukspolitiken som gör att våra konsumenter inte kan köpa
            socker lika billigt som de norska.
          </note>
          <note type="speaker">
            Anf. 189 CARINA HÄGG (s):
          </note>
          <note>
            Fru talman! Jag är tacksam för statsrådet Leif
          </note>
          <note>
            Pagrotskys svar. Det visar att Pagrotsky redan observerat frågan.
            Jag utgår från att han tar itu med den här frågan lika väl som
            med bananfrågan.
          </note>
          <note>
            Jag vill ändå ställa en följdfråga: Är det så att vi behöver
            vara oroliga för att kriget trappas upp ytterligare, som i banankonflikten?
            Frågan är uppe i WTO, och det finns fortfarande risk för att det
            utlyses sanktioner mot Sverige.
          </note>
          <note>
            Anf. 190 Statsrådet LEIF
          </note>
          <note type="speaker">
            PAGROTSKY (s):
          </note>
          <note>
            Fru talman! I den här frågan är det snarast tvärtom, att det
            är vi från svensk sida som känner oss hotade och angripna. Det
            är vi som i så fall skulle överväga någon sorts motåtgärder. Men
            några sådana planer har vi inte, utan vi för lugna och ordnade
            samtal med vår norska motpart genom kommissionen i Bryssel eftersom
            handelspolitiken, liksom för övrigt också jordbrukspolitiken,
            är gemensam i EU. Det här är en fråga som vi kan tala bilateralt
            med norrmännen om, men det verkar inte vara någon särskilt lättlöst
            fråga. Norrmännen är inte särskilt intresserade av ge upp de jobb
            och inkomster som detta ger deras bryggerier. Men vi jobbar på
            och hoppas att frågan skall lösas på ett bra sätt, så att vi kan
            ha våra bryggerier kvar. Det är miljömässigt idiotiskt att transportera
            dricksvatten från Norge till Sydsverige bara därför att tullarna
            på sockret är lite annorlunda konstruerade.
          </note>
          <note>
            Utflyttning av civilingenjörer från Sverige
          </note>
          <note type="speaker">
            Anf. 191 ALF SVENSSON (kd):
          </note>
          <note>
            Fru talman! Jag hade tänkt ställa en fråga till statsrådet Mona
            Sahlin, men jag kan säkert få svar här ändå.
          </note>
          <note>
            År 1997 utvandrade ca 860 civilingenjörer, vilket är fyra gånger
            fler än tio år dessförinnan. Det är alltså ca 25 % av den årliga
            examinationen som försvinner ut ur landet. Fortsätter denna trend
            finns det faktiskt risk för att företag kan behöva utvandra därför
            att det saknas civilingenjörer.
          </note>
          <note>
            Hur ser något av statsråden på detta? Vad tänker man vidta för
            åtgärder?
          </note>
          <note>
            Anf. 192 Statsrådet LEIF
          </note>
          <note type="speaker">
            PAGROTSKY (s):
          </note>
          <note>
            Fru talman! Vi har en ganska stor utflyttning av civilingenjörer
            från Sverige, men vi har också en väldigt stor inflyttning. Det
            beror på att väldigt många av våra storföretag rekryterar civilingenjörer
            i
          </note>
          <note>
            Sverige. Som en del i karriären flyttar dessa utomlands. Efter
            några år flyttar de hem. Nettoutflyttningen är inte så stor som
            det ibland nämns i debatten.
          </note>
          <note>
            Ibland när jag tittat på siffror från undersökningar har jag
            faktiskt tyckt att den kunde vara lite större. Jag har själv jobbat
            utomlands ett par år och vet vilken nytta och glädje som kan vara
            förknippat med det. En undersökning som jag såg visar att fem
            år efter examen var det bara 3 % av de nyexaminerade som hade
            jobb i utlandet. Med tanke på vårt internationaliserade näringsliv
            tycker jag att det är en väldigt låg siffra.
          </note>
          <note>
            Vad vi gör på det här området för att underlätta försörjning
            med civilingenjörer till storföretagen är ohyggligt mycket mer
            kraftfullt än vad dessa siffror på utflyttning visar. Vi fördubblar
            utbildningen av civilingenjörer och högskoleingenjörer i Sverige,
            på bara fem år en fördubbling. Det är alltså en kolossal ambitionshöjning
            just därför att vi vet vilken betydelse det har för våra tekniktunga
            företags möjligheter att utvecklas i Sverige och deras möjligheter
            att bereda jobb och sysselsättning på lång sikt. Det här är oerhört
            viktigt för tillväxten, kanske det allra viktigaste vi gör just
            nu.
          </note>
          <note type="speaker">
            Anf. 193 ALF SVENSSON (kd):
          </note>
          <note>
            Fru talman! Jag har absolut ingenting emot att man skaffar sig
            internationell erfarenhet. Jag är naturligtvis glad och tacksam
            för att statsrådet Pagrotsky så har gjort. Samtidigt är vi båda
            rörande överens om att det ropas efter civilingenjörer och att
            det i dag fordras vida fler civilingenjörer också nere i Gnosjöområdet
            än vad fallet var bara för ett antal år sedan. Att det är ett
            problem att civilingenjörer som utbildas i Sverige försvinner
            menar väl inte statsrådet är ett felaktigt påstående.
          </note>
          <note>
            Anf. 194 Statsrådet LEIF
          </note>
          <note type="speaker">
            PAGROTSKY (s):
          </note>
          <note>
            Fru talman! Det finns så många olika siffror i svang i den här
            debatten. En del siffror inbegriper utländska studenter som varit
            i Sverige för studier och som återvänder till sina hemländer när
            studierna är färdiga. Det är inte så där helt enkelt att få ett
            begripligt helhetsbegrepp. Därför har vi satt av pengar för att
            tillsammans med näringslivet gå till botten med den här frågan,
            att förstå statistiken och ta fram ett bra underlag. Det kommer
            fram snart och kommer att ge en bra belysning. Sedan kan Alf Svensson
            och jag på bättre grund återigen diskutera hur stort det här problemet
            är.
          </note>
          <note>
            Jag tycker att det vore klädsamt om Alf Svensson kunde medge
            att det inte kan vara dåligt för storindustrin att vi fördubblar
            utbildningen av civilingenjörer. Det är en ganska bra insats.
            Även om det har varit ett visst motstånd från en del partier här
            i riksdagen och man säger att det är alldeles för mycket, att
            så många inte behövs, att det inte går att hitta så många kan
            matematik för att utbilda, att skolorna ligger på fel ställen,
            långt ut i bygderna. Just i Gnosjö kanske det inte finns någon
            högskola men i närheten grundas nu ett universitet i Växjö, trots
            motstånd från en del partier i riksdagen. Nog kan vi vara överens
            om att det inte är nattsvart, utan det sker faktiskt rejäla förbättringar
            på detta oerhört viktiga område.
          </note>
          <note type="speaker">
            Anf. 195 ALF SVENSSON (kd):
          </note>
          <note>
            Fru talman! Jag tycker att det fanns en ärlig ödmjukhet över
            statsrådets andra inlägg som jag är glad över. Det här skall i
            alla fall utrönas.
          </note>
          <note>
            Det vore förödande om vi inte utbildade fler civilingenjörer
            i dag än vad vi gjorde för ett antal år sedan.
          </note>
          <note>
            Buggningsutredningen
          </note>
          <note type="speaker">
            Anf. 196 KIA ANDREASSON (mp):
          </note>
          <note>
            Fru talman! Jag har en fråga till Laila Freivalds.
          </note>
          <note>
            Buggningsutredningen har överlämnats i mars förra året till Justitiedepartementet
            och ministern. I denna föreslås att buggning införs i Sverige,
            dvs. hemlig teknisk avlyssning. Men många tunga remissinstanser,
            t.ex. JK, JO, Advokatsamfundet, Datainspektionen, är mycket kritiska
            och avstyrker förslaget.
          </note>
          <note>
            I den nu aviserade propositionslistan för våren finns inte detta
            ämne med. Min fråga till ministern är:
          </note>
          <note>
            Har ministern tagit intryck av kritiken, eller kommer ministern
            att föreslå att buggning införs i Sverige och i så fall när?
          </note>
          <note>
            Anf. 197 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det är för tidigt att svara på den frågan. Vi har
            precis fått in remissvaren, och vi håller på att gå igenom och
            sammanställa dem. Det finns olika typer av synpunkter. Det finns
            kritiska, positiva och varierande synpunkter på hur man skulle
            kunna förbättra det förslag som utredningen har kommit med.
          </note>
          <note>
            Min uppfattning är därför att jag inte tänker ta ställning förrän
            vi har gått igenom materialet, även om den här frågan blev väldigt
            aktuell plötsligt i valrörelsen. Då noterade jag att det var många
            av riksdagspartierna som var väldigt pigga på att ta ställning
            i denna fråga. Jag har dessutom att ta hänsyn till hur det parlamentariska
            läget ser ut i riksdagen. Jag vill gärna komma fram till ett beslut
            som också har ett majoritetsstöd i riksdagen. Det är en fråga
            som jag har anledning att fundera över.
          </note>
          <note type="speaker">
            Anf. 198 KIA ANDREASSON (mp):
          </note>
          <note>
            Fru talman! Tyvärr har just den politiska inställningen svängt.
            Frågan har ju diskuterats under årtionden. Den har legat kvar.
            Men i utredningen finns ingen analys av brottsligheten. Nu var
            det ju det nya som hänt i samhället som skulle göra att detta
            tvångsmedel skulle införas. Jag tycker att det är oerhört viktigt
            att göra en analys av brottsligheten och nya faktorer så att det
            kommer fram när man skall bedöma frågan. Det saknar jag i dag.
          </note>
          <note>
            Anf. 199 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! När vi föreslår nya tvångsmedel i vår lagstiftning
            skall förslagen alltid grunda sig på en analys av den verklighet
            som de är avsedda att tilllämpas på, vilka effekter som man avser
            att uppnå med dessa tvångsmedel och det skall alltid göras en
            avvägning mellan det som offras och det som uppnås.
          </note>
          <note>
            Slutresultatet skall ju så att säga ligga på plus, så att man
            tycker att man har vunnit någonting av värde när det gäller att
            bekämpa grov brottslighet, som det är fråga om i det här fallet.
          </note>
          <note>
            Det är självklart att det är precis den analysen som skall ligga
            till grund för det beslut som regeringen så småningom kommer att
            ta ställning till. Jag utgår ifrån att det också är den analysen
            som riksdagen gör när den skall ta ställning i frågan.
          </note>
          <note>
            Arbetsbelastningen vid tingsrätterna
          </note>
          <note type="speaker">
            Anf. 200 JOHAN PEHRSON (fp):
          </note>
          <note>
            Fru talman! Också jag har en fråga till justitieministern. Det
            gäller arbetsbelastningen vid våra tingsrätter där det finns stora
            obalanser när det gäller antalet mål. Det beror - tyvärr - delvis
            på en stor mängd mål där ungdomar är inblandade, på häktningar
            och också till viss del på personalbrist.
          </note>
          <note>
            På den tingsrätt som jag själv känner till ganska väl - Örebro
            tingsrätt - kan man t.ex. efter pensionsavgångar inte tillsätta
            nya domartjänster så de får förbli vakanta. Enligt uppgifter från
            hovrätten - i det här fallet från Göta Hovrätt - beror det på
            att det inte finns några domare att tillgå för tjänstgöring vid
            hovrätten. Därmed är detta ett problem för hela hovrättsområdet.
          </note>
          <note>
            Det beror också på att folk hoppar av. Assessorer och fiskaler
            finner inte jobbet tillräckligt attraktivt.
          </note>
          <note>
            Det är för svårt och det är inte tillräckligt förmånligt att
            jobba som domare. Därför har det införts ett nytt system med överrättsnotarier
            som innebär ännu mindre trygghet och ännu större svårigheter att
            planera sin framtid.
          </note>
          <note>
            Då undrar jag vad justitieministern har för planer, om justitieministern
            är beredd att se över detta för att stärka rättssäkerheten och
            förbättra arbetsmiljön vid tingsrätterna.
          </note>
          <note>
            Anf. 201 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Arbetssituationen vid tingsrätterna ser väldigt olika
            ut om man ser på hela landet. Det finns tingsrätter som har en
            mycket stor arbetsbelastning och svårigheter att inom rimlig tid
            avverka de mål och ärenden som de har. På andra håll i landet
            kan det se helt annorlunda ut.
          </note>
          <note>
            Ett av de bekymmer som vi för närvarande har är att det förefaller
            som att det finns en snedfördelning av de resurser som domstolsväsendet
            i dess helhet har. Det är en av de prioriterade frågorna för Domstolsverket
            att i samband med budgetbehandlingen överväga på vilket sätt man
            kan dimensionera resurserna för de olika domstolsslagen och geografiskt
            över landet för att bättre möta de olika behov som de olika domstolarna
            har. Jag ser det som en oerhört starkt prioriterad fråga att säkerställa
            att snedfördelningen av resurser blir åtgärdad.
          </note>
          <note>
            I övrigt när det gäller att se till att domstolarna blir attraktiva
            arbetsplatser kanske Johan Pehrson känner till det reformarbete
            som sedan några år tillbaka pågår i fråga om vårt domstolsväsende.
            Ett av syftena i detta reformarbete är just att säkerställa att
            domstolarna blir attraktiva arbetsplatser så att de även i fortsättningen
            lockar till sig de duktigaste unga juristerna.
          </note>
          <note type="speaker">
            Anf. 202 JOHAN PEHRSON (fp):
          </note>
          <note>
            Fru talman! Det är bra att man ser över detta, men en analys
            av verkligheten - för att använda justitieministerns egna ord
            - kräver att man ser till det faktum att det redan då systemet
            med fiskaler fanns var stora avhopp av olika skäl. Då fanns det
            ändå en helt annan trygghet och vetskap om förhoppningsvis en
            fortsatt karriär inom domstolen.
          </note>
          <note>
            Nu har man infört ett system med överrättsnotarier där man i
            stort sett kan tillsätta hur många som helst och sparka dem hur
            som helst. Det lär ju inte öka tryggheten och attraktionen när
            det gäller att söka sig till hovrätten. Detta är ett organisatoriskt
            problem som nyss har uppstått och inte ett ekonomiskt.
          </note>
          <note>
            Anf. 203 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Reformen med överrättsnotarier var en reform som
            föregicks av utredning, överväganden och remissbehandling. Det
            finns olika uppfattningar om vad denna reform innebär bl.a. när
            det gäller möjligheten att attrahera unga jurister till domarbanan.
            Låt oss se hur detta utfaller i framtiden.
          </note>
          <note>
            Men de flesta har inte gjort den bedömning av denna reform som
            Johan Pehrson gör.
          </note>
          <note>
            Innemiljön
          </note>
          <note>
            Anf. 204 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag vill ställa en fråga till socialminister Lars
            Engqvist.
          </note>
          <note>
            Sambandet mellan innemiljön i våra bostäder och skolor och vår
            hälsa är komplext. Sverige och Finland har t.ex. högre frekvens
            av allergiska sjukdomar än
          </note>
          <note>
            Baltikum och Ryssland. De allergiska problemen öka kontinuerligt
            hos barn och ungdomar. Nya allergiska reaktioner påvisas även
            längre upp i åldrarna.
          </note>
          <note>
            I november 1998 kom det en skrift från Sveriges provnings- och
            forskningsinstitut som visar på allergiframkallande problem i
            220 undersökta skolor.
          </note>
          <note>
            Folkhälsoinstitutet inleder nu den 11 februari innemiljöåret
            1999 i samarbete med Astma- och allergiförbundet, Socialstyrelsen
            m.fl. Min fråga till socialminister Lars Engqvist är då: Vad tänker
            ministern göra för att integrera folkhälsoarbetet med genomförandet
            av Agenda 21-arbetet så att förekomsten av astma och allergier
            minskas och för att man skall kunna arbeta mera tillsammans?
          </note>
          <note>
            Anf. 205 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Ulla-Britt Hagströms utgångspunkt är alldeles korrekt.
            Vad vi känner till om allergier är att det är komplexa problem
            som hänger ihop med hela vår livsmiljö. De politiska instrument
            som vi arbetar med när det gäller hälsopolitik har tidigare varit
            ganska begränsade.
          </note>
          <note>
            Med startandet av Folkhälsoinstitutet breddades den verksamhet
            som tidigare låg under Socialstyrelsen. Därmed fick vi möjligheter
            att arbeta vidare.
          </note>
          <note>
            Folkhälsoinstitutets verksamhet under det här året på allergiområdet
            är ett exempel på samverkan med andra organisationer och myndigheter,
            inte minst de myndigheter som arbetar inom miljöområdet. Detta
            är en början till att skapa en helhetsbild över allergiproblemet
            som inte bara handlar om traditionellt medicinska perspektiv,
            utan det handlar just om hela miljöperspektivet.
          </note>
          <note>
            Anf. 206 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Det saknas ju en bostadsminister. Bostadsfrågorna
            ligger på olika departement, bl.a. på socialministerns departement.
            Det finns en forskning som arbetar med Det sunda huset för att
            man skall kunna halvera antalet i dag oförklarade inremiljörelaterade
            hälsoproblem och halvera risken för felhantering i innemiljön.
          </note>
          <note>
            Problemet för forskningsprojektet Det sunda huset är resurser,
            och det är också ett problem att det inte finns något nationellt
            program för innemiljön. Då undrar jag om socialministern är beredd
            att medverka till att vi kan få ett nationellt program för dessa
            frågor.
          </note>
          <note>
            Anf. 207 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! På det faktum att det inte finns någon bostadsminister
            kan man anlägga två perspektiv. Jag vill anlägga det perspektiv
            som jag tycker är rimligast, nämligen att just bostadsfrågor bör
            hanteras i de sammanhang där de är relevanta. Jag tror att det
            är klokt att väsentliga delar av bostadspolitiken ligger som ett
            ansvar under miljöministern, inte bara med tanke på innemiljön
            utan med tanke på hela bostadsmiljön, stadsplaneringsfrågor och
            andra planfrågor.
          </note>
          <note>
            På det sättet har det förts in de hänsyn i bostadspolitiken i
            det sammanhang där de hör hemma.
          </note>
          <note>
            Jag är ansvarig för de bostadssociala frågorna.
          </note>
          <note>
            Sedan är det Finansdepartementet och biträdande finansministern
            som har ansvar för bostadsfinansieringsfrågorna.
          </note>
          <note>
            Jag tycker att detta är ett ganska bra sätt att sortera upp bostadspolitiken.
            Det handlar om ekonomi, bostadssociala perspektiv och bostadsmiljö
            inklusive innemiljö.
          </note>
          <note>
            Jag är alldeles övertygad om att miljöministern reflekterar över
            vad man kan göra på det nationella planet för att klara också
            innemiljöproblemen. Det allra bästa är att Ulla-Britt Hagström
            ställer frågan till honom.
          </note>
          <note>
            Brott i kristendomens namn
          </note>
          <note type="speaker">
            Anf. 208 KALLE LARSSON (v):
          </note>
          <note>
            Fru talman! Min fråga riktar sig till justitieminister Laila
            Freivalds. Vi har ju hört i kammaren i dag och också tidigare
            hur det diskuteras att man skall stärka historieundervisningen
            i form av kampanjer i olika frågor. Jag vill höra hur justitieministern
            eller regeringen skulle ställa sig till en kampanj som uppmärksammar
            brott begångna i kristendomens namn.
          </note>
          <note>
            Vi kan ju historiskt sett se ganska många sådana exempel alltifrån
            häxbränning under inkvisitionen till kolonialismen. Det finns
            också exempel från modernare tidevarv.
          </note>
          <note>
            Min fråga blir då: Hur ställer sig justitieministern till en
            sådan kampanj?
          </note>
          <note>
            Anf. 209 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag tror inte att jag riktigt törs svara på den frågan.
            Då skulle jag kunna få skolministern på mig, för jag antar att
            det handlar om en kampanj som i första hand skall vända sig till
            skolor och skolungdomar. Det var ju också det som var utgångspunkten
            för det initiativ som statsministern tog när det gällde Förintelsen
            och en levande historia.
          </note>
          <note>
            Om jag får göra en personlig reflexion, hoppas jag verkligen
            att vi redan i dag i skolorna får en hel del kunskap om de brott
            som begåtts både i kristendomens och i andra religioners namn
            genom historien.
          </note>
          <note>
            Det tycker jag verkar vara en självklar del av den historiekunskap
            som var och en av oss borde bära med oss.
          </note>
          <note>
            Inte vet jag vad som har skett med skolundervisningen sedan jag
            i skolan, men nog har jag ett gott minne av att vi fick höra en
            hel del om inkvisition och annat som har skett i vår historia.
          </note>
          <note type="speaker">
            Anf. 210 KALLE LARSSON (v):
          </note>
          <note>
            Fru talman! Jag tackar för det. Enligt min uppfattning är historieundervisningen
            i och för sig bra på det här området, men den kan säkerligen bli
            bättre. Det är därför som Vänsterpartiet har motionerat om att
            göra historia till ett av kärnämnena i gymnasieskolan.
          </note>
          <note>
            Bakgrunden till min fråga är förstås, vilket inte kan vara så
            obekant, att det skall ske partiöverläggningar om brott begångna
            i kommunismens namn.
          </note>
          <note>
            Frågan måste nog ändå kvarstå. Jag vill inte bli missförstådd,
            för jag har full respekt för dem som kallar sig för kristna och
            stor förståelse för det kristna kärleksbudskapet. Men om man nu
            skall uppmärksamma att det har begåtts brott i kommunismens namn,
            varför då inte på samma sätt uppmärksamma de brott som faktiskt
            har begåtts i kristendomens namn? Jag skulle vilja veta vad justitieministern
            personligen ser för verkligt avgörande skäl för att inte göra
            en sådan jämförelse.
          </note>
          <note>
            Anf. 211 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Men, Kalle Larsson, det finns väl ändå en aspekt
            i dessa frågeställningar som är av betydelse, nämligen tidsaspekten.
          </note>
          <note>
            När det handlar om brottsligheter i ideologiers namn, som nazismen,
            fascismen och kommunismen, är det någonting som ligger väldigt
            nära dagens situation. Många av oss här i dag har egna personliga
            erfarenheter av de övergrepp som har skett i dessa ideologiers
            namn. Men det finns kanske ingen i dag som på samma sätt har upplevt
            det som någon gång i historien har skett i kristendomens namn.
            Det som vi intresserar oss för är vår moderna historia. Dessutom
            känner vi oss inte övertygade om att faran att återigen bli utsatta
            för den typ av förtryck som har skett i såväl kommunismens som
            nazismens och fascismens namn inte skulle kunna ske igen. Det
            är det som driver oss att säga: Vi får aldrig glömma. Vi måste
            lära oss av historien.
          </note>
          <note>
            Samma argumentation kanske ändå inte tynger diskussionen om kristendomen
            och dess historia.
          </note>
          <note type="speaker">
            Anf. 212 KALLE LARSSON (v):
          </note>
          <note>
            Fru talman! Det är riktigt att det är ett antal år emellan dessa
            händelser. Men bara därför att 100
          </note>
          <note>
            eller 150 år mer har gått kan väl inte anledningen att glömma
            vara större. Det kan väl inte vara så att vi inte längre behöver
            tänka på vad kristendomen eller andra religioner kan åsamka mänskligheten
            för brott bara därför att de som har utsatts för brott i kristendomens
            namn inte längre lever. Det kan enligt min uppfattning inte vara
            det bästa skälet.
          </note>
          <note>
            Jag får väl återkomma under kommande frågestunder med frågan
            om det är tänkbart att genomföra kampanjer om det som har begåtts
            i nationalismens namn och kanske en del som har begåtts i kapitalismens
            eller liberalismens namn.
          </note>
          <note>
            Jag tackar för att jag har fått svar i dag om att vi, om jag
            uppfattade det rätt, inte kommer att genomföra någon kampanj vad
            gäller kristendomen. Men nog finns det i tid räknat mer näraliggande
            brott att uppmärksamma.
          </note>
          <note>
            Anf. 213 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Det är naturligtvis ingenting som hindrar Kalle Larsson
            att fortsätta att hävda vad han anser vara betydelsefullt.
          </note>
          <note>
            För egen del kommer jag att fortsätta hävda att det är mycket
            viktigt att vi får en bättre, djupare kunskap om det som har skett
            under vår egen livstid och om det som fortfarande utgör ett hot
            mot oss, nämligen hotet från fascismen, nazismen och kommunismen.
          </note>
          <note>
            Åldersbegränsning för läkare
          </note>
          <note type="speaker">
            Anf. 214 BERIT ADOLFSSON (m):
          </note>
          <note>
            Fru talman! Jag skulle vilja ställa en fråga till socialministern.
          </note>
          <note>
            En stor del av allmänläkarna och specialistläkarna har fått näringsförbud
            i Sverige i dag, därför att de har uppnått en viss ålder. Problemen
            i vården visar sig bestå i att det saknas läkare. Min fråga är
            då till socialministern: Funderar socialministern på att ändra
            lagen så att tillgängligheten till vård i Sverige kan förbättras?
          </note>
          <note>
            Anf. 215 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Beslutet om att läkare som har uppnått 65 års ålder
            fattades i riksdagen, om jag har förstått det rätt, med ganska
            bred majoritet. Man bedömde att man skulle klara läkarförsörjningen.
            Ett skäl var möjligtvis också att en gräns skulle dras för när
            läkare skall upphöra att utöva sin profession.
          </note>
          <note>
            Jag har inte haft anledning att reflektera över att gå till riksdagen
            och kräva en ändring av detta. Men jag är naturligtvis beredd
            att fundera över effekterna då man nu allmänt sett talar om en
            läkarbrist.
          </note>
          <note>
            Jag kan förstå att läkare som har kommit till åren så pass att
            de inte klarar att utöva sitt yrke inte bör göra det. Men det
            är inte alldeles säkert att läkare som är 65 eller 66 år inte
            skulle klara det. Jag är naturligtvis beredd att fundera på frågan,
            men jag har hittills inte kommit fram till att det har varit dags
            att gå till riksdagen med ett förslag.
          </note>
          <note type="speaker">
            Anf. 216 BERIT ADOLFSSON (m):
          </note>
          <note>
            Fru talman! Jag är glad över att socialministern funderar på
            frågan och hoppas att det lyckas bli ett bra resultat av funderingarna.
          </note>
          <note>
            Jag vill bara upplysa socialministern om att i välfärdsdebatten
            i går argumenterade ledamoten Tullia von Sydow angående åldersdiskrimineringen.
            Hon hävdade att människor över 65 år fortfarande har mycket att
            ge i deras yrkesverksamhet. Jag undrar om socialministern delar
            denna uppfattning.
          </note>
          <note>
            Anf. 217 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag delar den uppfattningen, och jag tror att vi
            kommer att få anledning att reflektera mycket över dessa problemställningar
            när vi nu börjar fundera på vad som händer i ett samhälle där
            vi inom loppet av 20 år kommer att ha en situation där var fjärde
            samhällsmedborgare är över 65 år. Vilka krav ställer det på oss
            själva, på varandra, på samhällsorganisationer och på arbetslivet?
          </note>
          <note>
            Jag tror att det finns alla skäl att fundera på den typen av
            åldersbegränsningar som det här handlar om.
          </note>
          <note>
            Jag upprepar: Jag är beredd att överväga vad man kan göra när
            det gäller just läkarnas deltagande i den svenska sjukvården.
          </note>
          <note type="speaker">
            Anf. 218 BERIT ADOLFSSON (m):
          </note>
          <note>
            Fru talman! Jag är mycket glad över socialministerns inställning.
          </note>
          <note>
            Stöd till missbrukarbarn
          </note>
          <note type="speaker">
            Anf. 219 RAGNWI MARCELIND (kd):
          </note>
          <note>
            Fru talman! Jag skulle vilja ställa en fråga till socialministern.
          </note>
          <note>
            Regeringen lämnade en proposition till riksdagen i juni 1998
            som handlade om en strategi för hur FN:s barnkonvention skall
            efterlevas. I regeringsförklaringen skriver regeringen att barnkonventionen
            skall efterlevas och att alla beslut som fattas skall fattas utifrån
            barnens bästa.
          </note>
          <note>
            Detta är ju väldigt fina skrivningar, som vi naturligtvis alla
            vill skall efterlevas i vårt samhälle. Trots det tror jag att
            vi alla kan konstatera att verkligheten inte är sådan. Vi kan
            läsa rapporter om hur barnen har det i skolan, hur köerna växer
            till barnpsykiatrin, hur barnomsorgen ser ut, hur våldet ökar
            mot barn och barn emellan.
          </note>
          <note>
            En speciell grupp som jag skulle vilja lyfta fram och fråga socialministern
            om är just missbrukarbarnen, som blev väldigt uppmärksammade runt
            1991 då kristdemokraterna krävde en kartläggning av missbrukarbarnens
            situation i Sverige. Då är min fråga:
          </note>
          <note>
            Vad finns det för strategi för att se till att dessa
          </note>
          <note>
            150 000 barn får den hjälp och det stöd som de behöver av våra
            kommuner?
          </note>
          <note>
            Anf. 220 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag och socialförsäkrings- och familjeministern funderade
            på vem det är som skall svara på frågan. Vi har nämligen arbetsfördelningen
            att det är familje- och socialförsäkringsministern som svarar
            för just frågorna om barnen.
          </note>
          <note>
            Just den här frågan handlar snarare om socialtjänsten och socialtjänstens
            sätt att fungera. Det är enligt socialtjänstlagen kommunernas
            ansvar att klara också missbrukarbarnen. Vi menar att vi måste
            ställa hårdare krav på kommunerna att klara dessa uppgifter. Kommunerna
            bör med den resursförstärkning som har skett, och som fortsättningvis
            sker de kommande åren, klara skyldigheterna enligt socialtjänstlagen
            när det gäller missbrukarbarnen.
          </note>
          <note type="speaker">
            Anf. 221 RAGNWI MARCELIND (kd):
          </note>
          <note>
            Fru talman! Det som skedde efter att Socialstyrelsens rapport
            kom 1993 var att många projekt startades, men när projekttiden
            nu har gått ut är det svårt att mobilisera beslutsfattarna att
            satsa pengar på just denna verksamhet. I besparingstider är det
            just den verksamhet som är riktad mot dem som inte kan göra sin
            röst hörd som dras in.
          </note>
          <note>
            Därför är det viktigt att vi har en klar strategi för hur vi
            skall få kommunerna att besluta om att öronmärka pengar till just
            missbrukarbarnen.
          </note>
          <note>
            Anf. 222 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Detta är ännu ett exempel på hur svårt det är att
            balansera riksdagens och regeringens ambitioner å ena sidan och
            den kommunala självstyrelsen å den andra. Jag tycker inte att
            det vore bra att gå över till ett system med att öronmärka det
            statliga stödet till kommunerna. Det skulle betyda att vi tog
            bort en viktig del av svensk demokrati, nämligen kommunernas rätt
            att själva bestämma.
          </note>
          <note>
            Däremot måste vi påpeka vilka förväntningar vi har, och det som
            nu kommer att ske på olika sociala områden är ju att vi preciserar
            de nationella målen och hittar en väg att också utvärdera de sociala
            verksamheterna gemensamt mellan staten och regeringen samt Kommunförbundet
            och kommunerna. På det sättet tror jag att man kan påpeka att
            vi faktiskt inte ger stödet till kommunerna villkorslöst. Vi ger
            stöd för att kommunerna skall klara sina sociala åtaganden bl.a.
            när det gäller frågan om missbrukarbarnen.
          </note>
          <note>
            Till sist blir det alltså en fråga om att hitta rätt sätt att
            utvärdera kommunernas verksamhet och ha det som grund för hur
            vi hanterar det generella stödet från staten till kommunerna.
          </note>
          <note type="speaker">
            Anf. 223 TALMANNEN:
          </note>
          <note>
            Därmed har klockan passerat 15.00, och det innebär att riksdagens
            frågestund nu är avslutad. Jag tackar regeringens företrädare
            och kammarens ledamöter för er medverkan i dagens frågestund.
          </note>
          <note>
            3 § (forts. från 1 §) Allmänpolitisk debatt
          </note>
          <note>
            Demokratifrågor (forts.)
          </note>
          <note type="speaker">
            Anf. 224 MARGARETA VIKLUND (kd):
          </note>
          <note>
            Herr talman! Jag vill påstå att begreppen demokrati, mänskliga
            rättigheter och jämställdhet, och det som de orden står för, är
            inbakade och integrerade i varandra. Ett land eller en institution
            kan inte påstå att det råder demokrati om det inte också finns
            mänskliga rättigheter och jämställdhet. Begreppen hänger ihop
            och är beroende av varandra för att i praktiken kunna fungera
            fullt ut. Det har tagit generationer och människoliv att omsätta
            dem i praktiken och ge dem det innehåll och den innebörd som de
            har i dag.
          </note>
          <note>
            Men varje ny på arenan aktiv generation måste kämpa för och bevaka
            att de inte rivs ned eller förlorar sin innebörd. Vad skulle vi
            i så fall få i deras ställe? För att få svar på den frågan behöver
            vi inte gå så långt ut i världen. Jag behöver bara nämna sådana
            namn som Saddam Hussein eller Slobodan Milosevic och ta upp deras
            handlande för att peka på vad bristen på demokrati, och därmed
            bristen på mänskliga rättigheter och jämställdhet, åstadkommit.
          </note>
          <note>
            Herr talman! I det sammanhanget kan jag inte undgå att nämna
            de senaste dagarnas massdödande av civilbefolkningen i Kosovo.
            Och nämner jag det kan jag inte låta bli att nämna massdödandet
            av civila sommaren 1995 i Srebrenica och Zepa i Bosnien, ett massdödande
            som lämnade många barn föräldra- eller faderlösa. Jag har mött
            många av dessa barn, liksom också barn som kommit till genom systematiska
            våldtäkter.
          </note>
          <note>
            Det handlar om grova brott mot mänskliga rättigheter och jämställdhet
            när systematiska våldtäkter mot kvinnor och barn ingår i krigföringen.
            Enligt deklarationen om mänskliga rättigheter klassas just systematiska
            våldtäkter i krig som ett brott mot mänskliga rättigheter. Vi
            som har de demokratiska möjligheterna måste protestera så det
            hörs. Vi måste protestera mot dessa brott. Men jag har inte hört
            eller sett att den svenska regeringen i exempelvis FN-
          </note>
          <note>
            sammanhang har protesterat särskilt högljutt mot de här brotten,
            dvs. övergreppen mot de mänskliga rättigheterna i det här sammanhanget.
          </note>
          <note>
            Herr talman! Då andra världskriget slutade sade man: Aldrig mer
            får något sådant hända i Europa. Då menade man den etniska rensningen
            av judar, zigenare och andra grupper av människor. Likväl lät
            man det ske igen. Den här gången var det framför allt muslimer
            på Balkan som rensades bort. Och de rensas fortfarande bort -
            mitt i Europa framför västvärldens ögon.
          </note>
          <note>
            Framför allt är det barnen som far oerhört illa på
          </note>
          <note>
            Balkan, och det är ju de som skall föra utvecklingen och framtiden
            vidare. Det är de som skall skapa samförstånd, samarbete och samverkan
            med våra barn och barnbarn för en framtid för fred i Europa. Genom
            att bara stå och titta på, som människorna där tycker att vi gör,
            skapar vi bitterhet, vrede, ilska och oförståelse i stället för
            gemenskap och, i mötet med barnen och de som har ansvaret för
            dem, en bro av försoning, förståelse och hopp. Här hör det till
            våra demokratiska förpliktelser att agera, herr talman.
          </note>
          <note>
            Kriget i Kosovo måste få ett slut. Det måste stoppas, både för
            människornas på Balkan skull och för världsfredens och demokratins
            skull. Fredsförhandlarna måste kunna ta sig samman och sätta Slobodan
          </note>
          <note>
            Milosevic på plats. Det är fullt tillräckligt med antalet misslyckade
            förhandlingar med den mannen. Det räcker nu med de illdåd han
            står bakom och har iscensatt. Frågade vi människorna som är utsatta
            så skulle vi få det svaret. Men de har ingen chans att göra sina
            röster hörda med den brist på demokrati och mänskliga rättigheter
            som råder där.
          </note>
          <note>
            Det är därför vår gemensamma mänskliga skyldighet att så fort
            som möjligt se till att de människor som berörs av illdåden, dvs.
            civilbefolkningen, får en människovärdig tillvaro och att de får
            sina hem och sitt land tillbaka.
          </note>
          <note>
            Herr talman! Så vill jag säga några ord om situationen i Sverige
            och konsekvenserna för mänskliga rättigheter av demokratiskt fattade
            beslut i vårt land.
          </note>
          <note>
            Det är bra att vi har fått den nya lagen om prostitution. Men
            för att denna lag skall få den positiva effekt som många av oss
            önskar måste den kombineras med behandling, stöd och sociala anpassningsprogram
            för de flickor och kvinnor som ägnar sig åt prostitution. Det
            här poängteras nu från många håll, och det har sedan länge ingått
            i kristdemokraternas kravlista. Det handlar om människovärde,
            som också ingår i demokratibegreppets innersta kärna.
          </note>
          <note>
            En annan form av prostitution som vi också måste ta tag i är
            det som jag och många med mig kallar slavhandel. Ett stort antal
            kvinnor kommer till Sverige varje år genom s.k. kontaktförmedling.
            Många stannar i Sverige mer än två år, dvs. den tidsrymd som utlänningslagen
            fastställt skall gälla för att en person skall anses vara stadigvarande
            bosatt i landet.
          </note>
          <note>
            Men många sänds också före den tidens utgång tillbaka till sina
            hemländer och till ett liv i förnedring och misär.
          </note>
          <note>
            Ur jämställdhetens och de mänskliga rättigheternas synpunkt måste
            det gå att få ett slut på den här verksamheten. Den förnedrande
            kontaktförmedlingen med utländska kvinnor måste upphöra. Kopplerilagens
            bestämmelser måste kunna prövas när det gäller verksamheter med
            kontaktannonser och annan s.k.
          </note>
          <note>
            kontaktverksamhet. Utlänningslagens s.k. tvåårsregel kan inte
            och får inte tillämpas automatiskt. Också detta handlar om människovärdet
            och om demokratins innersta kärna.
          </note>
          <note>
            Herr talman! Sverige är världens mest jämställda land, sägs det.
            Men hur är det egentligen i verkligheten? Här i kammaren i dag
            har det talats om, och givits en hel del exempel på, hur det är.
            Så jag tänker inte orda så mycket om det. Men jag vill ändå säga
            att enligt Kvinnomaktsutredningen skulle det ta minst
          </note>
          <note>
            100 år, kanske 150 år, innan vi har en arbetsmarknad utan könssegregering
            om utvecklingen fortsätter i nuvarande takt. Det tycker jag är
            mycket allvarligt i en demokrati, herr talman.
          </note>
          <note>
            Jag anser att det är en demokratisk och mänsklig rättighet att
            även på arbetsmarknaden behandlas jämställt. Därför anser jag
            att Jämställdhetsombudsmannen måste ges resurser och befogenheter
            att verka för att den osakliga löneskillnaden mellan kvinnor och
            män försvinner och för att ledande positioner inom näringsliv,
            offentlig sektor och samhället i övrigt görs tillgängliga för
            kvinnor på samma villkor som för män.
          </note>
          <note>
            Men, herr talman, demokrati, mänskliga rättigheter och jämställdhet
            skall inte bara vara förbehållet privilegierade grupper utan också
            gälla dem som är sjuka och svaga och som inte har så starka röster
            att de kräva sin rätt.
          </note>
          <note>
            Man kan verkligen undra om det är demokrati när man på olika
            nivåer inom vård och omsorg så helt har tagit bort de äldres demokratiska
            och mänskliga rättigheter att få bestämma över sig själva. Man
            kan undra om det är demokrati när det exempelvis inte finns plats
            eller personal utan de får ligga i korridorer och sidoutrymmen,
            när de utan information och medgivande bara flyttas från en avdelning
            till en annan eller från ett sjukhus till ett annat. Vi kristdemokrater
            anser att det är viktigt att framhålla människans värdighet och
            okränkbarhet i livets olika skiften.
          </note>
          <note>
            Kanske är det så, herr talman, att den perfekta demokratin inte
            finns, dvs. den demokrati där också mänskliga rättigheter och
            jämställdhet ingår fullt ut.
          </note>
          <note>
            Men vi får aldrig ge upp. Vi måste fortsätta vår strävan mot
            att uppnå full demokrati.
          </note>
          <note type="speaker">
            Anf. 225 CARINA HÄGG (s) replik:
          </note>
          <note>
            Herr talman! Jag har i ett annat replikskifte med en partikamrat
            till Margareta Vilkund tagit upp den norska situationen. Där har
            man drivit en värdekommission, som man också har lyft fram från
            kd:s sida här i Sverige, men som har blivit en bumerang mot
          </note>
          <note>
            Margareta Viklunds partikamrater i Norge. Där har det blivit
            tydligt att ord och handling inte hänger ihop.
          </note>
          <note>
            På samma sätt tyckte jag att det var med Margareta Viklunds anförande.
            Ord och handling inom kd hänger inte ihop. Det var främst när
            hon berörde den nya prostitutionslagen. Den tycker jag är väldigt
            positiv, och där förstår jag att vi är eniga. Men hon berörde
            också i sitt anförande vikten av att man kan ge människorna vård
            och behandling. Vi har tidigare under frågestunden hört ytterligare
            partikamrater till
          </note>
          <note>
            Margareta Viklund tala om barn till missbrukare.
          </note>
          <note>
            Men då kommer vi till det här med handling. Vi vet att kd som
            en del av majoriteten i Stockholm har allierat sig med de krafter
            som vill lägga ned det enda behandlingshemmet som finns för kvinnor.
            Där hänger inte retorik och handling ihop. Har Margareta
          </note>
          <note>
            Viklund någon kommentar till den här situationen?
          </note>
          <note type="speaker">
            Anf. 226 MARGARETA VIKLUND (kd) replik:
          </note>
          <note>
            Herr talman! Jag uppfattade inte riktigt om den sista frågan
            gällde vem som har nedlagt behandlingshemmet.
          </note>
          <note>
            Om man skall följa det som jag har sagt och som också ingår i
            vårt kristdemokratiska synsätt måste man naturligtvis se till
            att det finns behandlingshem för de här kvinnorna eller andra
            möjligheter så att man kan hjälpa dem att komma tillbaka till
            ett vanligt liv, som vi kanske kan uttrycka det. Det måste finnas.
          </note>
          <note>
            Det tycker jag är ett krav.
          </note>
          <note type="speaker">
            Anf. 227 CARINA HÄGG (s) replik:
          </note>
          <note>
            Herr talman! Jag kan konstatera att antingen är det
          </note>
          <note>
            Margareta Viklunds retorik som inte hänger ihop med kd:s politik
            eller också tar hon här klart avstånd från den borgerliga majoriteten
            i Stockholms stad, varav kd är en del, som lägger ned det enda
            missbrukshemmet för kvinnor som finns.
          </note>
          <note>
            Det är oerhört viktigt att man inte låter skattesänkningar och
            ambitioner gå ut över de allra svagaste, dem som vi allra mest
            behöver ägna oss åt. Inte minst behöver vi stötta barnen till
            de här personerna.
          </note>
          <note type="speaker">
            Anf. 228 MARGARETA VIKLUND (kd) replik:
          </note>
          <note>
            Herr talman! Jag kan inte ta ställning till vad som ligger bakom
            det här ställningstagandet och vilka som fanns med i sammanhanget
            när det här beslutades.
          </note>
          <note>
            Efter vad jag nu hör från Carina Hägg var det missbrukande kvinnor
            som behandlas på hemmet.
          </note>
          <note>
            Det jag talade om handlade också om kvinnor - och naturligtvis
            är många av dem missbrukare - som är prostituerade. Det är ju
            inte bara i Stockholm i så fall som en sådan institution kan ligga.
            Det finns ju också möjligheter att ha sådana institutioner på
            andra håll i landet.
          </note>
          <note>
            Det är ett viktigt krav, som vi har haft länge inom den kristdemokratiska
            rörelsen, att det måste finnas behandlingshem för kvinnorna när
            de vill, måste eller kan sluta sitt liv som prostituerade, så
            det är ingenting som skiljer oss åt.
          </note>
          <note type="speaker">
            Anf. 229 STEN LUNDSTRÖM (v):
          </note>
          <note>
            Herr talman! Rubriken för den här debatten är demokratifrågor.
            Flera av debattörerna har försökt att identifiera begreppet och
            gjort sina ideologiska, pragmatiska och filosofiska utvikningar.
            Detta är bra och viktigt, och jag kan med glädje konstatera att
            vi är överens när det gäller större delen av de självklara politiska
            och mänskliga rättigheterna.
          </note>
          <note>
            Att vi sedan inte är överens hela vägen har den här debatten
            också visat. Vi sätter gränsen för demokratin olika. Vi har kunnat
            konstatera i den här debatten att kristdemokrater, moderater och
            folkpartister sätter gränsen när det handlar om den ekonomiska
            makten och rätten till makt och inflytande över det egna arbetet.
          </note>
          <note>
            Herr talman! För mig som vänsterpartist är rätten till arbete
            och bostad självklara delar i demokratin, liksom rätten att vara
            aktiv och delaktig i utformningen och utvecklingen av samhällets
            alla delar. Tyvärr omfattas inte dessa och en del andra demokratiska
            rättigheter av alla. Tvärtom kan vi konstatera att det senaste
            decenniet har utanförskapet ökat. Det avspeglar sig tydligt i
            olika typer av statistik. Om vi tittar på arbetslöshetsstatistik,
            bostadslöshet och valdeltagande kan vi konstatera att budgetsaneringar,
            skattereformer och EU-anpassningar har lett fram till ökade klassklyftor
            och ett ökat utanförskap.
          </note>
          <note>
            Herr talman! När jag anmälde mig till den här allmänpolitiska
            debatten anmälde jag mig till en integrationsdebatt men kunde
            lika gärna ha valt klasssamhället som en utgångspunkt. Det som
            i dag har hänt i Sverige är att klassamhället har fått en tydlig
            etnisk prägel. Bara genom att titta på officiell statistik får
            vi en tydlig bild av vad som hänt. Jag skall försöka låta bli
            att trötta kammaren med alltför många siffror, men det finns en
            del mycket tydliga exempel.
          </note>
          <note>
            Arbetslösheten 1997 var totalt 8 % i landet. Bland de utomnordiska
            medborgarna var samma siffra
          </note>
          <note>
            33 %. Sysselsättningsgraden var totalt 70,7 %, men bland de utomnordiska
            medborgarna bara 35,2 %. I
          </note>
          <note>
            storstädernas ytterområde är situationen i vissa fall rent katastrofala.
            För att exemplifiera detta skall jag bara kort visa på situationen
            i delområdet Herrgården i Malmö.
          </note>
          <note>
            Här är förvärvsfrekvensen bland 20-64-åringar bara 9 % och bland
            kvinnor 7 %. I samma område har
          </note>
          <note>
            94 % av befolkningen utländsk bakgrund, socialbidragsberoendet
            är 95 % och valdeltagandet är 40 %.
          </note>
          <note>
            Om inte dessa siffror är tillräckliga för att visa att vi har
            skapat ett utanförskap och ett klassamhälle som har ett tydligt
            etniskt ansikte torde det vara fullständigt omöjligt att övertyga
            någon om detta faktum.
          </note>
          <note>
            Vilka strategier har vi då i Sverige för att lösa de här problemen?
            Enligt mitt förmenande saknas strategier. Vackra ord och deklarationer
            finns och en allmän välvilja finns. Men sedan tar det slut. Problemet
            är att vi i Sverige inte beslutat oss för vad vi vill och inte
            ens vad vi menar med de ord vi använder.
          </note>
          <note>
            I dag har de flesta insett att ordet integration är det som skall
            användas och det är bra. Men vi måste också har en gemensam uppfattning
            om vad vi avser när vi använder detta begrepp. Ibland tycks det
            ha gått inflation i begreppet, och begreppet har också i allt
            högre utsträckning börjat misstänkliggöras och missbrukas i den
            allmänna samhällsdebatten. Det används i alla möjliga och omöjliga
            sammanhang och blandas ofta sammman med begreppet assimilation.
          </note>
          <note>
            Det tar sig uttryck i att man ser integrationen som något som
            bara berör invandraren och att integration har skett när invandraren
            har blivit som en svensk. I
          </note>
          <note>
            en allmän välvilja kan han eller hon tillåtas behålla vissa exotiska
            inslag från sin ursprungskultur, t.ex.
          </note>
          <note>
            högtidsseder och en del av sina matvanor.
          </note>
          <note>
            Vid sidan av den här uppfattningen finns det också en tilltro
            till en byråkratisk lösning, där integrationen inte växer fram
            av sig själv utan är något som skall läras in och tvingas fram
            under överseende av särskilda myndighetspersoner.
          </note>
          <note>
            Slutligen finns det ytterligare en variant av välvilja som bygger
            på en tanke om omvänd assimilering där majoritetsbefolkningen
            skall överta seder och bruk från de kulturer som kommer hit.
          </note>
          <note>
            För oss vänsterpartister finns det över huvud taget inte något
            egenvärde i att dela in befolkningen i invandrare och svenskar
            och sedan utarbeta planer för hur man skall bete sig för att leva
            tillsammans. Tvärtom måste utgångspunkten vara att människor är
            människor med allt vad det innebär av individuella särdrag och
            erfarenhet vid sidan av olika grupptillhörigheter som klass, kön,
            etnicitet, sexuell läggning osv.
          </note>
          <note>
            Problemen uppstår först när det finns tydliga skillnader mellan
            olika gruppers möjligheter att göra sig gällande i samhället och
            när några grupper ställs utanför möjligheten att delta och påverka
            samhällsutvecklingen, dvs. när det gemensamma samhället ställer
            vissa utanför och inte ger utrymme för alla.
          </note>
          <note>
            I dagens Sverige har olika invandrargrupper och andra etniska
            minoriteter små möjligheter att delta i det gemensamma samhället
            och därmed svårt att förverkliga sina livsplaner. Att motarbeta
            den diskriminering som framför allt finns på arbetsmarknaden och
            bostadsmarknaden är vad vi i Vänsterpartiet menar med integration.
          </note>
          <note>
            Jag vill fråga kristdemokrater, moderater och folkpartister:
            Vad menar ni med ordet integration?
          </note>
          <note>
            Det handlar också om att skapa aktivt utrymme inom de samhälleliga
            institutionerna t.ex. barnomsorg, skola och äldreomsorg för den
            kulturella mångfald som finns i befolkningen. Detta kan vi göra
            genom att stat och kommun faktiskt ser till att kultur och språk
            är en kompetens i sig själv och genom att vi som arbetsgivare
            går i fronten för förändringar.
          </note>
          <note>
            Det kommer säkerligen också att behövas en hel del lagstiftning
            för att komma till rätta med detta och överbrygga diskrimineringen.
          </note>
          <note>
            I dag ställs det krav på att jämställdhetsplaner skall upprättas
            på arbetsplatser. Det är bra. De borde kompletteras med mångfaldsplaner.
            Det är viktigt att jämställdhetsplanerna och mångfaldsplanerna
            samordnas så att inte invandrarkvinnor ytterligare marginaliseras
            i Sverige.
          </note>
          <note>
            Vilket stöd har Vänsterpartiet i den här kammaren för sitt krav
            på mångfaldsplaner?
          </note>
          <note>
            Det borde också, i den lag som kommer mot diskriminering på arbetsmarknaden,
            vara en självklarhet att anställningsintervjuer omfattas av diskrimineringslagen.
            Vilket stöd har Vänsterpartiet i den här kammaren för en förändring
            av en lag som inte ens är införd ännu, nämligen diskrimineringslagen?
            Det har ni möjlighet att visa.
          </note>
          <note>
            Att kalla Sverige i dag för ett integrerat samhälle vore en mycket
            kraftig överdrift, herr talman. Skall vi benämna Sverige som någonting
            i dag, skall vi benämna det som ett segregerat samhälle.
          </note>
          <note>
            Som jag tidigare har sagt präglas många människors levnadsvillkor
            av en svag eller ingen anknytning till arbetsmarknaden, med svaga
            sociala kontaktnät. På så sätt har vi skapat ett samhälle där
            utanförskap och tilltagande splittring råder. Segregationen är
            alltid minst tudelad. Den innebär att människors vardag ter sig
            helt olika och att vissa grupper ställs utanför områden som ger
            tillgång till makt och inflytande över både sina egna och i viss
            mån andras liv.
          </note>
          <note>
            Segregationen i Sverige finns på arbetsmarknaden och bostadsmarknaden.
            Klassmässig, könsmässig och etnisk segregation existerar sida
            vid sida, men framför allt i samverkan.
          </note>
          <note>
            De som lever i allra högsta välmåga är naturligtvis också segregerade,
            men deras segregation bygger på möjligheten att själv besluta
            på vilket sätt man vill bli segregerad, medan de grupper som befinner
            längst ned på samhällsstegen inte har någon möjlighet att eftertrakta
            det som för andra är en självklarhet med plånbokens och maktens
            hjälp.
          </note>
          <note type="speaker">
            Anf. 230 ROSITA RUNEGRUND (kd) replik:
          </note>
          <note>
            Herr talman! Sten Lundström buntade ihop kristdemokrater, folkpartister
            och moderater och sade att vi skulle ha skapat detta klassamhälle.
            Vill Sten
          </note>
          <note>
            Lundström till det också lägga åren 1991-1994 som de år då vi
            skapade ett klassamhälle i Sverige?
          </note>
          <note>
            Det parti som Sten Lundström representerar är faktiskt ett vänsterparti,
            och vi har haft vänstermajoritet i Sverige i många år.
          </note>
          <note type="speaker">
            Anf. 231 STEN LUNDSTRÖM (v) replik:
          </note>
          <note>
            Herr talman! Jag anklagar inte Rosita Runegrund och hennes parti
            för att ha skapat ett klassamhälle.
          </note>
          <note>
            Jag anklagar er för att inte vara beredda att vilja avskaffa
            det.
          </note>
          <note>
            Under debatten i kammaren har vi ett antal gånger frågat bland
            andra Rosita Runegrunds partiföreträdare om man är beredd att
            låta demokratin få verka både vad avser den ekonomiska makten
            och det som gäller arbetslivet, nämligen att ge folket rätten
            att vara med och utforma, utveckla och besluta när det gäller
            de egna arbetsplatserna.
          </note>
          <note>
            Ni har tydligt i den här debatten vid ett flertal tillfällen
            sagt: Här går gränsen för demokratin. Ni har, förvisso tillsammans
            med Socialdemokraterna och
          </note>
          <note>
            EU-anpassningen, faktiskt skapat ett segregerat Sverige som är
            betydligt mer segregerat än det var 1991.
          </note>
          <note>
            Även detta visar officiell statistik.
          </note>
          <note>
            När arbetslösheten ökade med 11 % bland s.k. etniska svenskar
            ökade den under samma period med
          </note>
          <note>
            24 % bland utomnordiska medborgare. Redan från början var de
            utomnordiska medborgarna överrepresenterade i den statistiken.
          </note>
          <note>
            Jag har aldrig hört något annat från Kristdemokraterna än att
            man har accepterat den politik som förts.
          </note>
          <note type="speaker">
            Anf. 232 ROSITA RUNEGRUND (kd) replik:
          </note>
          <note>
            Herr talman! Solidaritet är grunden till integration. Solidaritet
            och kunskap om andras kulturer är grunden till integration.
          </note>
          <note>
            Att arbetslösheten i högre grad har drabbat invandrare, vet vi.
            Kristdemokraterna är beredda att arbeta för att det blir en förändring.
          </note>
          <note type="speaker">
            Anf. 233 STEN LUNDSTRÖM (v) replik:
          </note>
          <note>
            Herr talman! Det gläder mig. Det innebär att
          </note>
          <note>
            Kristdemokraterna är beredda att stödja Vänsterpartiets krav
            på mångfaldsplaner på de större företagen, och att man är beredd
            att i diskrimineringslagen införa kravet att rätten till anställningsintervju
            också skall ingå i diskrimineringslagen
          </note>
          <note>
            Det innebär också att jag kan lita på att Kristdemokraterna ute
            i landets kommuner i framtiden kommer att se till att sammansättningen
            av den kommunala personalen på ett eller annat sätt kommer att
            motsvara den etniska sammansättningen i de samhällen där Kristdemokraterna
            är representerade i fullmäktige.
          </note>
          <note>
            Det är inte min erfarenhet. Men det finns möjlighet att driva
            den här frågan framöver.
          </note>
          <note type="speaker">
            Anf. 234 BIRGITTA SELLÉN (c):
          </note>
          <note>
            Herr talman! Under den här allmänpolitiska debatten har det talats
            en hel del om välfärden och om centraliseringen till storstäder.
            Ungdomar flyttar till storstaden i hopp om att få ett arbete som
            de inte kan erbjudas på de mindre orterna.
          </note>
          <note>
            Det många då erfar, om de inte lyckas få arbete, är att deras
            livskvalitet sjunker. De kommer från en uppväxtmiljö där människor
            som bor och arbetar tillsammans känner varandra och kan hjälpa
            varandra.
          </note>
          <note>
            Det skapar kvalitet, närhet och delaktighet.
          </note>
          <note>
            Delaktighetens betydelse har vi kunnat se genom alla de s.k.
            byarörelser som växer upp i landet. Den vägen kan medborgarna
            känna sig delaktiga i demokratin. De arbetar tillsammans för hembygdens
            bästa.
          </note>
          <note>
            De arbetar opolitiskt, och alla känner sig jämlika och delaktiga
            i bygdens utveckling.
          </note>
          <note>
            Denna verksamhet kan och bör vi politiker lära oss mycket av.
          </note>
          <note>
            Under senare år har försök gjorts att driva kommundelar med just
            partiopolitiska nämnder. Mest känd är väl Svågadalen i norra Hälsingland.
            Där har man redan haft denna organisation under en period, och
            man valde en ny nämnd i november 1998. Den utvärdering som gjorts
            visar att detta är positivt för bygden.
          </note>
          <note>
            1999 påbörjar även byn Kall, som hör till Åre kommun, ett intressant
            projekt. Där görs till en början ett tvåårigt försök som kommer
            att utvärderas innan man eventuellt går vidare. Där ser modellen
            annorlunda ut än i Svågadalen, som har enbart partiopolitiskt
            valda i sin nämnd.
          </note>
          <note>
            I Kall har man en nämnd med tio personer, varav fem är politiker
            utsedda av kommunfullmäktige i Åre.
          </note>
          <note>
            De övriga fem är direktvalda från befolkningen i
          </note>
          <note>
            Kall.
          </note>
          <note>
            De är alltså direktvalda, något som Bo Könberg efterlyste i demokratidebatten
            i förmiddags. Det finns alltså redan ett nystartat försök.
          </note>
          <note>
            I Kall bor det 650-700 personer. 30 personer ställde upp till
            val. Det stora intresset att kandidera visar att människor gärna
            ställer upp när det gäller att arbeta för sin hembygd.
          </note>
          <note>
            Nämnden i Kall kommer att arbeta med frågor som rör förskola,
            skola och äldreomsorg.
          </note>
          <note>
            Herr talman! De två exempel som jag pekat på har stor betydelse
            för demokratin. Förhoppningsvis kommer det att öka förståelsen
            för behovet av politiker i samhället.
          </note>
          <note>
            Vi i Centerpartiet tycker att det är positivt med dessa och liknande
            försök, och vi följer med delaktigt intresse hur byarörelserna
            fortsätter att växa.
          </note>
          <note>
            För att demokratin skall fungera som beslutsform bygger den på
            människornas deltagande. Människor måste ha möjlighet och förmåga
            att ta del av information och ge uttryck för sina åsikter. Om
            människor inte har förutsättningar att delta i den politiska dialogen
            leder det till vanmakt och utanförskap som på sikt är ett hot
            mot det demokratiska systemet.
          </note>
          <note>
            Herr talman! I Sverige finns det många människor med varierande
            förutsättningar att ta del av alla beslutsgångarna i den demokratiska
            processen. Jag tänker då på de personer som har flyttat till Sverige
            och som har svårigheter rent språkligt men också på grund av att
            beslutsgångarna ser lite olika ut i olika länder.
          </note>
          <note>
            Kunskaper i svenska språket är av stor betydelse för möjligheterna
            att integreras i det svenska samhället. Otillräckliga kunskaper
            i svenska språket kan leda till utanförskap och brist på förståelse
            för det som sker i samhället.
          </note>
          <note>
            Detta visar valet i höstas tydligt. Bara var tredje utländsk
            medborgare deltog nämligen i kommunaloch landstingsvalen 1998.
            Det är en halvering i förhållande till år 1976. Valdeltagandet
            har fallit från
          </note>
          <note>
            60 % till 34 %. Jag tycker att det kan ses som ett demokratiskt
            misslyckande.
          </note>
          <note>
            Allra mest skrämmande är att det är de unga invandrade männen
            under 26 år som inte röstar. I Skärholmen i Stockholm var det
            bara 20 % av dem som utnyttjade sin rättighet att rösta.
          </note>
          <note>
            Alla politiska partier har här ett stort arbete framför sig.
            Det finns många inflyttade svenskar i landet, och det är viktigt
            att de kan ta del i den demokratiska processen. Om inte samhället
            bryr sig om att informera, röstar de inte heller. Det behövs att
            någon vågar prova nya grepp. Jag tycker att Fittjaprojektet som
            beskrevs av Mats Einarsson på förmiddagen är ett steg i rätt riktning.
          </note>
          <note>
            Herr talman! Inflyttade medborgare från andra länder har mindre
            inflytande i samhället än personer som är infödda i Sverige. Det
            är också så att "nya svenskar av andra generationen" har mindre
            möjligheter att påverka inom "traditionellt svenska" domäner.
            Det är viktigt att ge samma demokratiska möjligheter till alla
            grupper i landet.
          </note>
          <note>
            Människor är människor, sade Sten Lundström alldeles nyss. Centerpartiet
            säger: Alla människor har lika värde. I Centerpartiet försöker
            vi leva som vi lär.
          </note>
          <note>
            Som ett exempel på det tänker jag berätta vad som hände vid kommunvalet
            i Sundsvall 1998.
          </note>
          <note>
            Vi fick en ny medlem, som kommer ifrån Somalia. Han blev medlem
            i samband med nomineringarna till våra listor i kommunvalet. Han
            nominerades och hamnade på 19:e plats på listan, vilket brukat
            anses vara en omöjlig plats för att bli vald till fullmäktige.
          </note>
          <note>
            Men alla vi andra på listan stöttade honom helhjärtat, och så
            gjorde också väljarna. Han blev alltså inkryssad och har i dag
            en ordinarie plats i Sundsvalls kommunfullmäktige.
          </note>
          <note>
            Jag vill till sist säga att jag i mitt inlägg undvikit ordet
            invandrare, och det är, som ni nog förstår, avsiktligt. En "nysvensk"
            har nämligen sagt så här: Som svensk medborgare har jag slutat
            vandra. - Jag tycker att det är tänkvärda ord.
          </note>
          <note>
            För att våra nya svenskar skall känna att de är delaktiga i den
            demokratiska processen måste vi acceptera dem som fullvärdiga
            medborgare.
          </note>
          <note type="speaker">
            Anf. 235 ROSITA RUNEGRUND (kd):
          </note>
          <note>
            Herr talman! Demokrati är inte ett entydigt begrepp, och dess
            innebörd i Sverige är inte given en gång för alla. Den formas
            av värderingar i familjen och av den sociala och ekonomiska utvecklingen
            i samhället. Vi har hört flera talare i dag säga att demokratin
            behöver återerövras av varje ny generation.
          </note>
          <note>
            I ett debatthäfte, Demokrati i dag och i morgon, beskrivs två
            former av demokrati: den snabba demokratin, med sin kollektivistiska
            samhällssyn, där en representativ elit fördelar resurser i det
            goda samhället, och den starka demokratin, vars förmåga ligger
            i att främja den personliga självständigheten. Politikerna agerar
            som medborgarföreträdare, och politik skapas via nätverk, t.ex.
            för brukarinflytande.
          </note>
          <note>
            I valet 1998 har flera nya partier framgångsrikt tagit plats
            i fullmäktigeförsamlingarna. Man kan fråga sig: Ökar därmed den
            lokala demokratin? Eller är det den redan starka demokratin som
            vinner terräng, t.ex. på grund av att invånarna i ett litet skärgårdssamhälle
            inte ser någon reell möjlighet att påverka besluten i den egna
            fullmäktigeförsamlingen?
          </note>
          <note>
            Kanske är bara hälften av invånarna i samhället åretruntboende
            och röstberättigade i kommunalvalen.
          </note>
          <note>
            Intresseföreningar måste bildas för att brukarinflytande skall
            nås. I nätverken finns kunskapen om levnadsvillkoren, men helhetssynen
            saknas eftersom man ser enbart till det egna intresset.
          </note>
          <note>
            Som nyvald riksdagsledamot från Bohuslän, invald i Västra Götalands
            västra valkrets, och skärgårdsbo ser jag en möjlighet att under
            ämnet demokrati lyfta fram skärgårdsfrågor. Av mitt läns 15
          </note>
          <note>
            kommuner är 12 kustkommuner, och bebyggelsen är till stor del
            koncentrerad till kustzonen med ett sextiotal bebodda öar.
          </note>
          <note>
            Den beryktade vägsträckan på E 6 med sin dåliga standard norr
            om Uddevalla är ett problem som berör en del av Sveriges befolkning,
            speciellt sommartid då man besöker semesterattraktioner som Lysekil,
            Smögen och Strömstad.
          </note>
          <note>
            Vill man inte köa på landsvägen kan man också färdas motsvarande
            sträcka sjövägen. Trafiken är där lugnare, och sommartid finns
            det möjlighet till anlöp på ställen som sjuder av inneliv, med
            små boutiquer och utsökta restauranger.
          </note>
          <note>
            Det är till sådana platser som Sveriges politiker drar både till
            lands och till sjöss när det lider mot val vart fjärde år. Man
            betygar för alla sommargäster och för den delen också en och annan
            fastboende att Sverige behöver en levande skärgård. Fastighetsskattens
            negativa effekter skall man minsann undanröja.
          </note>
          <note>
            Bohusläns vackra samhällen är bra för oss rikspolitiker så länge
            valen hålls i september. Bohuslän är en träffpunkt för folk från
            hela Sverige. Tänk om valdagen skulle flyttas, så att valet skulle
            hållas i aprilsnålblåst utan en sommargäst eller en segelbåt i
            sikte!
          </note>
          <note>
            Jag undrar hur en politiker under valturnén svarar den stadsbo
            som svär över att det är så dyrt för familjen att med färja -
            sådana finns - vattenvägen ta sig till Åstol för att få se Peter
            Harryssons drömställe.
          </note>
          <note>
            Att den dagliga färden vattenvägen från huset till parkeringsplatsen
            innebär en stor kostnad för en åretruntboende familj tror jag
            inte att den gästande turisten tänker på.
          </note>
          <note>
            Det är nämligen så att de statliga subventionerna går till allmänna
            vattenvägar som transporterar bilar.
          </note>
          <note>
            För att en kommunal eller enskild färjeled skall få bidrag skall
            färjan vara avsedd för transport av motorfordon och vara ändamålsenlig
            i förhållande till det allmänna vägnätet. På tätbebyggda öar är
            vägarna dimensionerade efter de förhållanden som rådde för många
            år sedan, då man inte hade samma behov av kommunikationer med
            fastlandet.
          </note>
          <note>
            Öborna tycker naturligtvis att det är fel att det enbart är vattenvägar
            där man transporterar människor med bil som får statligt stöd.
            När hemkommunens ekonomi tryter kan man få det svar som en boende
            på
          </note>
          <note>
            Gullholmen fick av en ledande politiker: Bosätter man sig på
            en ö, kan man inte räkna med samma möjligheter att förflytta sig
            som på fastlandet.
          </note>
          <note>
            Sista färjeturen går kl. 8. Jag tror att goda kommunikationer
            bygger broar av förståelse och framtidstro mellan människor och
            samhällen.
          </note>
          <note>
            Herr talman! Regeringen har tillsatt olika utredningar som syftar
            till att stärka demokratin och skärgårdsbornas möjligheter till
            överlevnad och utveckling. Den senaste i raden har benämningen
            Miljö i
          </note>
          <note>
            Väst-Skärgård.
          </note>
          <note>
            Men kunskapen finns. Det behövs inga utredningar. Det som Sverige
            behöver i dag är en rakryggad skärgårdspolitik, som genom konkreta
            lösningar skapar tilltro och optimism, en politik som har en helhetssyn
            på boende, kommunikationer, utbildning och möjligheter till arbete
            genom utveckling och samordning av de näringar och utbildningar
            som finns redan i dag. En sådan politik hörsammar fiskarnas krav
            på konkurrensneutralitet och ser till de miljövärden som kustfiske
            och småskaliga jordbruk ger. Det krävs en skattepolitik som ger
            utvecklingsmöjligheter till småföretag inom turism och andra näringar.
          </note>
          <note>
            Avsaknaden av en skärgårdspolitik gör att det inte finns någonting
            att förhålla sig till, varken från skärgårdsbornas eller från
            myndigheternas sida. Detta skadar demokratin, dvs. folkstyret.
          </note>
          <note type="speaker">
            Anf. 236 INGEMAR VÄNERLÖV (kd):
          </note>
          <note>
            Herr talman! Vi närmar oss slutet på demokratiavsnittet, och
            många intressanta anföranden har hållits.
          </note>
          <note>
            En del har varit allmänna och övergripande, ja, nästan av filosofisk
            karaktär, men inte desto mindre viktiga för det. Själv kommer
            jag att hålla mig till ett smalare område som har med lokal demokratiutveckling
            att göra.
          </note>
          <note>
            Vi har all anledning att vara stolta över vår svenska demokratiska
            modell som vuxit fram och utvecklats under detta sekel. Men vår
            demokrati får aldrig tas för given, och där sällar jag mig till
            tidigare talare som menar att den ständigt måste försvaras, vitaliseras
            och vidareutvecklas. De senaste valens sjunkande valdeltagande
            visar att detta är något vi måste ta på allvar och att nytänkande
            krävs. Detta gäller inte minst de lokala sammanhangen.
          </note>
          <note>
            Mot den bakgrunden, herr talman, var det spännande signaler demokratiminister
            Britta Lejon sände ut när hon i höstas förde fram tanken på att
            kommuninnevånare skulle kunna skriva motioner till kommunfullmäktige.
            Ett annat sätt att öka invånarnas engagemang i kommunpolitiken
            kan vara att göra det enklare att få till stånd kommunala folkomröstningar.
          </note>
          <note>
            Ytterligare ett sätt att få folk intresserade av politiken i
            den egna kommunen kan vara att ha nämndernas sammanträden öppna
            för allmänheten. Vid detta, herr talman, vill jag uppehålla mig
            en liten stund.
          </note>
          <note>
            Redan i dag är det möjligt för en kommun att ha öppna nämndsammanträden.
            Kommunallagen ändrades 1994 på så sätt att kommunfullmäktige får
            medge att en nämnds sammanträden helt eller delvis är offentliga.
            Dock skall ärenden som avser myndighetsutövning eller som innehåller
            sekretessbelagda uppgifter alltid hållas inom stängda dörrar.
          </note>
          <note>
            Länge har medborgarnas möjligheter till insyn i politiska beslutsförsamlingar
            inskränkt sig till de för allmänheten öppna kommunfullmäktigesammanträdena.
            Den kommunpolitiska verksamheten har under senare år dock förändrats
            på så sätt att ärendena på kommunfullmäktiges bord har minskat
            i antal. Detta har lett till att det ej är ovanligt att fullmäktiges
            sammanträden ställs in. T.ex. ställdes i min hemkommun,
          </note>
          <note>
            Vänersborg, två av fyra sammanträden in under hösten 1997 på
            grund av för få ärenden, vilket givetvis drastiskt minskar insynen
            för Vänersborgarna. Dylika företeelser bidrar knappast till att
            främja intresset för kommunpolitiken.
          </note>
          <note>
            Eftersom insyn och öppenhet i en kommun är viktiga demokratifrågor
            måste strävan vara att ständigt försöka utveckla den lokala demokratin,
            vilket jag nämnde i början av mitt anförande. Att endast närvara
            vid ett ärendes hantering i kommunfullmäktige ger en begränsad
            insyn eftersom det mesta som sker där är tämligen förutsägbart
            då fullmäktiges uppgift i stort går ut på att konfirmera det som
            beslutats i de slutna nämnderna. Insynen blir dock en annan om
            den intresserade haft möjlighet att i facknämnden från början
            följa samma ärende. Då kan han eller hon se hur politiska ställningstaganden
            växer fram, vilket är oerhört värdefullt när det gäller förståelsen
            för de förtroendevaldas situation och politikens villkor.
          </note>
          <note>
            En intresserad person som bevistar ett offentligt nämndsammanträde
            har varken yttrande- eller förslagsrätt. Därför hör jag ibland
            invändningen att en dylik s.k. åskådardemokrati är tämligen värdelös.
          </note>
          <note>
            Men så är det naturligtvis inte. Den som är närvarande vid ett
            sammanträde, låt vara endast som åhörare, har naturligtvis en
            helt annan möjlighet att efteråt starta debatt och skapa opinion
            runt något som framkom vid sammanträdet än vad den har som endast
            haft tillgång till summariska sammanträdesprotokoll.
          </note>
          <note>
            En annan invändning är att ledamöternas överläggningar kommer
            att flytta till andra, slutna rum.
          </note>
          <note>
            Men detta är ju i och för sig inget nytt. Så är det ju delvis
            redan i dag. Före ett sammanträde är det vanligt att den styrande
            majoriteten och oppositionen träffas var för sig.
          </note>
          <note>
            I nr 14 av tidningen Kommun Aktuellt redovisades våren 1996 en
            undersökning om hur kommunerna ställde sig till möjligheten att
            ha öppna nämndsammanträden. Alla 288 kommunerna besvarade en enkät,
            och av svaren framgick att då, under våren 1996, hade fullmäktige
            hunnit fatta beslut i 61 kommuner.
          </note>
          <note>
            31 av dessa sade ja till offentliga nämndsammanträden, i regel
            som försöksverksamhet, medan 30 sade nej. I ytterligare 55 kommuner
            var frågan på väg till kommunfullmäktige. Denna undersökning har
            ej senare följts upp, men enligt uppgift från tidningen planeras
            en uppföljning under våren.
          </note>
          <note>
            Även om det ej går att dra några långtgående slutsatser av denna
            tidiga undersökning är det ändå allvarligt att av de kommuner
            som t.o.m. våren 1996
          </note>
          <note>
            fattat beslut var hälften negativa till den möjlighet till utveckling
            av den lokala demokratin som öppna nämndsammanträden kan innebära.
            Det är önskvärt att utvecklingen av den kommunala demokratin går
            framåt i hela landet och inte bara i en del framsynta kommuner.
          </note>
          <note>
            Möjligheten till offentliga nämndsammanträden har nu funnits
            i snart fem år. Därför förutsätter jag att demokratiministern
            givit den pågående demokratiutredningen direktiv att utvärdera
            vad de kommuner kommit fram till som vågade försöket. Kanske kan
            en dylik utredning resultera i en tidsbegränsad försöksverksamhet
            över hela landet, eller kanske kan den visa hur vi på annat sätt
            bör gå till väga för att öka medborgarnas möjligheter till delaktighet
            och engagemang.
          </note>
          <note>
            Jag inser att offentliga nämndsammanträden ej är något universalmedel
            som automatiskt leder till större kommunpolitiskt intresse, men
            det är ett litet steg bland andra i strävan att åstadkomma ökad
            öppenhet och insyn. Och just detta, herr talman, att åstadkomma
            ökad öppenhet och insyn är ett måste om det förtroende för oss
            politiker och vår verksamhet som tyvärr undan för undan naggats
            i kanten skall kunna återupprättas. Lyckas vi ej med detta hotas
            på sikt vårt samhälles demokratiska grundvalar.
          </note>
          <note type="speaker">
            Anf. 237 CARINA HÄGG (s):
          </note>
          <note>
            Herr talman! Jag vill inleda med att ge en liten replik till
            det föregående inlägget som Ingemar Vänerlöv höll här. Jag måste
            säga att jag blir oerhört glad att det var någon som tog upp den
            här frågan om öppna nämnder som jag har drivit hemma många gånger
            som kommunalpolitiker. Jag har däremot aldrig känt att jag har
            fått stöd från kd i den frågan, men jag har heller inte mycket
            att vara stolt över när det gäller andra partiföreträdare inklusive
            mina egna partikamrater. Det var därför väldigt roligt att det
            togs upp här.
          </note>
          <note>
            Men en sak som har dykt upp nu och som är extra oroande är att
            jag genom en person från Huddinge som jag träffade hörde en rapport
            om att där man ändå har lyckats öppna sammanträdena, där stänger
            man med hjälp av bl.a. kd. Jag hoppas därför att kd:s företrädare
            här hjälper till att ta upp detta med Huddingepolitikerna och
            sina partikamrater så att man låter de nämnder som ändå har varit
            öppna få förbli öppna. Sedan finns det ju väldigt mycket kvar
            att göra för att fortsätta driva frågan att nämnderna skall öppnas
            där man ännu inte har vågat sig på det. Vi känner ju alla till
            argumenten om stolar och lokaler. Denna fråga fastnar i hög grad
            i sådana frågor och i rädsla för att öppna. Men tack så hemskt
            mycket för att frågan togs upp!
          </note>
          <note>
            Men det var inte det jag skulle tala om i mitt anförande. Jag
            har tillhört dem som har oroat sig för att flyttlassen rullar
            samtidigt som det finns redskap som vi inte använder oss av i
            dag för att hjälpa till att stoppa denna rullning. Om vi då lyfter
            blicken över
          </note>
          <note>
            Atlanten vet vi att det finns intressanta modeller att studera
            närmare där, i USA, men också på andra håll.
          </note>
          <note>
            Själv är jag mest nyfiken på den kanadensiska modellen. Där startade
            man 1984 i Québec en motsvarighet till LO. Där hade man en s.k.
            solidaritetsfond, och liknande fonder har man sedan dess startat
            i flertalet av de kanadensiska delstaterna. Investeringsfonderna
            är skattemässigt gynnade pensionsfonder uppbackade av fackförbunden
            och i några fall av enskilda fackföreningar. Delstaterna samt
            regeringen ger en skattereduktion på 15 % vardera på insättningar
            upp till ca 25 000 svenska kronor per år. Jag tror inte att det
            behöver vara så att den här skattesubventionen är en förutsättning
            för att pröva någonting likadant i Sverige, men det kan ändå vara
            intressant att väga den här skattesubventionen mot regionalpolitiska
            stöd och att kunna avväga lite här och se detta i sammanhanget.
          </note>
          <note>
            Insatserna samlas upp och investeras av en stab i den delstat
            där sparandet sker. Det finns alltså ett tydligt lokalt samband
            mellan pengar, engagemang och resultat. Vad jag har förstått förvaltar
            fonderna inte bara regionalt kapital utan kan också vara en förmedlande
            länk mellan de stora bankerna och investeringarna i de små företagen.
          </note>
          <note>
            Jag vet att det också finns intressanta försök på den här sidan
            Atlanten på andra kontinenter. Sydafrika har t.ex. mycket intressanta
            exempel på det här området som vi också skulle kunna kika på.
          </note>
          <note>
            Själv har jag sedan länge försökt hävda olika sätt att arbeta
            med sambandet mellan pengar, etik, miljö och arbetstillfällen.
            Det har minst sagt varit trögt. Nu börjar det dock lossna i debatten,
            men besluten dröjer.
          </note>
          <note>
            Jag börjar bli lite otålig. Det är därför jag i dag tar tillfället
            i akt att lyfta fram frågan från den här talarstolen.
          </note>
          <note>
            Samtidigt som vi brottas med arbetslösheten underlåter man att
            utnyttja möjligheten för människor att bry sig. Facken har t.ex.
            redskap i sin verktygslåda. De har sina pengar men uppträder som
            lata kapitalister i stället för att ta sitt ansvar på det här
            området.
          </note>
          <note>
            Regeringen bör i sina samtal med arbetsmarknadens parter föra
            in också den här formen av framtidsdiskussioner. Tillväxtdepartementet
            skulle vara ett utmärkt forum för att ta upp den här diskussionen
            och se vad man kan göra med de pengar som redan finns.
          </note>
          <note>
            Nu vet jag att TCO nyligen tog fram en rapport som visade just
            på det jag har hävdat här, dvs. möjligheten att låta fackliga
            strävanden och internationell solidaritet vägleda kapitalplaceringar.
          </note>
          <note>
            LO kikar på modellen i Kanada. Men ännu återstår frågan om LO
            vill lämna rollen som lat kapitalist för att bli en maktspelare
            med värderingar på börsen men också se hur man skall kunna använda
            möjligheten man har i Kanada med lokala investeringsfonder för
            att skapa jobb.
          </note>
          <note>
            LO och TCO skulle kunna använda sin ägarmakt som i det kanadensiska
            fallet för att rikta investeringarna till utvecklingsbranschen
            för att på så sätt skapa jobb i olika regioner och branscher.
            Det gäller också att uppbåda och samla det lokala engagemanget
            som ofta finns. Där brister det ibland därför att man inte hittar
            riskvilligt kapital.
          </note>
          <note>
            Sveriges löntagare är mycket rika. Värdet av löntagarnas pensionspengar
            är sammanlagt den ofattbara summan 1,2 biljoner kronor. Dessutom
            kommer premiereserven i det nya pensionssystemet att ge ytterligare
            30 miljarder kronor per år. Sammantaget rör det sig om ganska
            mycket pengar. Och pengar ger makt, eller hur?
          </note>
          <note>
            Det handlar bara om hur man skall använda pengarna, och om man
            skall använda dem. Löntagarmakt är för många ett fult ord, nästan
            lika fult som fonder.
          </note>
          <note>
            Diskussionen om löntagarfonderna är som alla känner till död
            och begraven. Ändå placeras en stor del av dessa 1,2 biljoner
            hopsparade löntagarpengar i just fonder som i sin tur handlar
            med aktier på börsen tillsammans med andra aktörer.
          </note>
          <note>
            Löntagarna är indirekt en av de största aktörerna på börsmarknaden.
            De är betydligt större än Wallenberg och Investor med sina 73
            miljarder kronor. Det är orimligt, för att inte säga oansvarigt,
            att facket inte använder denna ekonomiska maktposition för att
            bättre tillvarata löntagarnas intressen och för att utveckla näringslivet
            i Sverige.
          </note>
          <note>
            Både LO och TCO har nu börjat fundera i dessa banor. LO tänker
            exempelvis dra i gång ett internationellt fackligt forum för att
            diskutera och analysera de maktmedel som löntagarna förfogar över.
            Man har också studerat löntagarägarmakt på plats i Kanada och
            USA.
          </note>
          <note>
            TCO har å sin sida fört en intensiv debatt i sina fackliga tidskrifter
            om etiska placeringar, dvs. löntagarnas faktiska möjligheter att
            kunna ställa krav på vilka företag deras pengar skall placeras
            i och varför.
          </note>
          <note>
            Jag tycker att detta är ett bra och nödvändigt initiativ.
          </note>
          <note>
            Men det måste gå vidare och leda till konkreta förslag.
          </note>
          <note>
            Det är viktigt att nu snabbt få i gång en debatt bland Sveriges
            löntagare och politiker inte minst med tanke på premiereservfondernas
            tillkommande kapital. Hur skall vi kunna se till att det kapital
            som redan finns i Sverige och som håller på att byggas upp medverkar
            till att stoppa flyttlasspolitiken?
          </note>
          <note>
            Vi är vana att föra en diskussion om de traditionella glesbygdsområdena
            och att man flyttar därifrån till städerna. Men i dag ser vi det
            här problemet i varje län. Vi ser att man flyttar från landsbygden
            in till samhällena och från de små samhällena till städerna.
          </note>
          <note>
            Vi kan också möta samma diskussion i de regionala centralorterna.
            Jag besökte Växjö. Det är en stad som har en stor inflyttning
            från Kronobergs län i övrigt. Men även där var man väldigt bekymrad
            över att man tappar den välutbildade ungdomen till ändå större
            städer.
          </note>
          <note>
            Den här frågan är inte bara ett glesbygdsproblem av de traditionella
            måtten. Det här är en fråga som i dag berör hela landet. Därför
            tycker jag att man måste titta på de möjligheter som man har och
            som står till buds.
          </note>
          <note>
            Jag tycker att det är dags att Sveriges löntagare märker av och
            tar ansvar för den ekonomiska makt de faktiskt har. Man måste
            också från politikernas sida ta upp diskussionen och se om det
            finns något sätt på vilket vi politiker kan hjälpa till.
          </note>
          <note>
            Jag stannar där eftersom min talartid är slut.
          </note>
          <note>
            Sverige och EU
          </note>
          <note type="speaker">
            Anf. 238 GÖRAN LENNMARKER (m):
          </note>
          <note>
            Herr talman! De förhoppningar som ställdes på medlemskapet när
            vi gick in i den europeiska unionen har både infriats och inte
            infriats. Vi svenskar kan röra oss fritt. Vi har tillgång till
            den fria rörligheten i
          </note>
          <note>
            Europa. Vi har den inre marknaden som är av stort värde för både
            konsumenter och företag. Vår utrikespolitik blir starkare genom
            EU. Vi har nytta av samarbetet på många olika områden.
          </note>
          <note>
            Däremot har förhoppningarna inte infriats på de områden som är
            mer direkt beroende av svensk politik. Jag tror att varje vän
            av det europeiska samarbetet har anledning att var djupt besviken
            på hur socialdemokraterna har förvaltat de möjligheter som EU-
          </note>
          <note>
            medlemskapet ger.
          </note>
          <note>
            Om vi går tillbaka till folkomröstningskampanjen år 1994 betonades
            att välståndet skulle öka och arbetslösheten skulle minska. Så
            blev det inte. Men felet är inte EU:s. Det beror på den politik
            som har förts de fyra gångna åren av en socialdemokratisk regering
            som inte förstått att utnyttja möjligheterna.
          </note>
          <note>
            Det här är väldigt intressant om man jämför med
          </note>
          <note>
            Finland som kom med samma dag som Sverige den
          </note>
          <note>
            1 januari 1995 i Europeiska unionen och ser hur de två grannländerna
            utvecklats under de gångna fyra åren. Finland har haft en stark
            tillväxt och god välståndsutveckling. Finland är nu rikare än
            Sverige.
          </note>
          <note>
            Arbetslösheten i Finland har minskat kraftigt från en hög nivå.
            I dag är den sannolikt lägre än i Sverige.
          </note>
          <note>
            Finland och också haft låg inflation, litet budgetunderskott
            och låg ränta och fullt ut kvalificerat sig för att vara med i
            eurosamarbetet.
          </note>
          <note>
            I jämförelse med Sverige har Finland haft en lysande utveckling
            när det gäller tillväxt, arbete och ekonomisk stabilisering. Detta
            trots att Finland snarare har haft sämre yttre förhållanden, framför
            allt ett större beroende av Ryssland. Detta har naturligtvis berott
            på att man i Finland för en annan politik än vad som görs i Sverige.
          </note>
          <note>
            I Finland sänker man skattetrycket målmedvetet ned till 44 %
            på tre år. Samtidigt minskas de offentliga utgifterna med betydligt
            mer än vad skattetrycket sänks. Företagen växer. Finland drar
            till sig huvudkontor bl.a. från Sverige.
          </note>
          <note>
            Finland driver en politik som vi moderater förordar för Sverige.
            Det intressanta är att den finska politiken också fått lovord
            - det heter t.o.m. så i EU:s egna dokument - av Ekofinrådet. Där
            betonar man särskilt det förväntade sänkta skattetrycket, minskad
            inkomstskatt, att skatten på arbete sänks och att det är mycket
            bra. Förmodligen har även Sveriges finansminister varit med att
            göra dessa lovord i Ekofin även om han kanske inte skulle vilja
            tillstå det.
          </note>
          <note>
            Sveriges väg har varit en annan. Den har skilt sig väldigt mycket
            från Finlands. Här går tillväxten knackigt, och välståndet stagnerar.
            Sverige är nu
          </note>
          <note>
            Nordens fattigaste land. Arbetslösheten minskade i mitten av
            1990-talet men började också att öka igen år 1996.
          </note>
          <note>
            Den gångna regeringsperioden kommer historiskt att vara den då
            arbetsmarknaden återreglerades och massarbetslösheten befästes.
            Vi har i dag kanske
          </note>
          <note>
            200 000 som är arbetslösa i onödan beroende på en inkompetent
            politik.
          </note>
          <note>
            I Sverige är stabilisering det enda positiva resultatet. Inte
            minst statsministern brukar alltid betona detta. I Finland handlar
            det om att stabilisera finanserna parallellt med en kraftig tillväxt
            och en snabb minskning av arbetslösheten.
          </note>
          <note>
            Var och en kan begripa att om man minskar arbetslösheten hjälper
            man till att stabilisera statsfinanserna. Det är faktiskt ganska
            smart att ha en låg arbetslöshet om man skall se till att få balans
            i de offentliga utgifterna.
          </note>
          <note>
            I Sverige har det inte handlat om skattesänkningar utan om skattehöjningar
            och dubbelbeskattning. I
          </note>
          <note>
            Sverige har inte arbetsmarknaden gjorts flexibel utan återreglerats.
            I Sverige är det för få företag som startas, för få företag som
            växer och för många företag som flyttar utomlands.
          </note>
          <note>
            Om man skulle betygssätta de fyra åren skulle man kunna säga
            om den politik som har förts under
          </note>
          <note>
            EU-medlemskapet att Finland kanske skulle få en fyra eller femma
            och Sverige skulle hamna på en etta eller tvåa.
          </note>
          <note>
            Det beror återigen på missade chanser och tappade sugar och inte
            på EU. EU:s inre marknad och stabila gemensamma valuta ger nämligen
            de bästa förutsättningarna för en god välståndsökning och en snabb
            minskning av arbetslösheten. Det går inte att få bättre yttre
            villkor för att nå dessa goda mål än genom
          </note>
          <note>
            EU-medlemskapet.
          </note>
          <note>
            Herr talman! Misslyckandet i den inhemska politiken - som ju
            är väldigt djupt och berör gemene man väldigt starkt och drabbar
            rätt in i det svenska samhället, från storstäderna till glesbygden
            - har delvis en motsvarighet i den svenska regeringens agerande
            inom själva EU.
          </note>
          <note>
            Jag såg häromdagen en svensk journalist på TV
          </note>
          <note>
            som konstaterade att Sverige är en trekvartsmedlem, en motvillig
            medlem som inte har något större inflytande och som inte förmår
            utnyttja möjligheterna.
          </note>
          <note>
            Det absolut största problemet har varit regeringens brist på
            åsikt om den gemensamma valutan. Det har skadat Sveriges roll
            i EU mer än någonting annat.
          </note>
          <note>
            Inom EU har man ofta skilda ståndpunkter, och man kan slåss för
            sina idéer så att stickor och strån ryker.
          </note>
          <note>
            En medlemsstat kan ha en avvikande uppfattning. Det är legitimt,
            och det väcker respekt. Men det som ger ett löjets skimmer är
            när en regering flyr från sitt ansvar i en viktig fråga.
          </note>
          <note>
            Om man frågar socialdemokrater från andra länder så ruskar de
            bara på huvudet när de talar om vad de tycker om den svenska regeringens
            position när det gäller den gemensamma valutan.
          </note>
          <note>
            Nu noterar vi dock att regeringspartiet möjligen skall få en
            ståndpunkt i denna fråga, men, om jag förstår det rätt, först
            om ett år. Finansmarknaden tolkar dock detta som en omsvängning
            till förmån för en anslutning till euron. Till följd av detta
            stärktes direkt den svenska kronans värde.
          </note>
          <note>
            Jag har därför en fråga till Sören Lekberg, som jag tror är den
            som företräder regeringspartiet. Gör finansmarknaderna rätt bedömning?
            Är det korrekt att
          </note>
          <note>
            Socialdemokraterna och den socialdemokratiska regeringen kommer
            att verka för att Sverige skall ansluta sig till euron? Jag tror
            att det är viktigt att också kammaren får ett besked i denna fråga.
          </note>
          <note>
            Om vi nu skall ansluta oss till euron gäller två förutsättningar,
            dels att vi är förberedda, dvs. att det måste bedrivas ett förberedelsearbete,
            dels att vi faktiskt är välkomna. Vi skall då komma ihåg att Sverige
            underkändes för en anslutning till euron på grund av bristande
            valutastabilitet. Vi hade en skvalpvaluta.
          </note>
          <note>
            Kronan skvalpade upp och ned. Om vi skall gå med i
          </note>
          <note>
            EMU behövs det därför ett skyndsamt svenskt medlemskap i ERM
            2 för att stabilisera kronan.
          </note>
          <note>
            En annan fråga har handlat om sysselsättningsunionen. Arbetslösheten
            är ju hög i Sverige och i åtskilliga andra EU-länder, medan den
            är låg i vissa andra. Därför är det viktigt att man nationellt
            bedriver en politik för att snabbt få ned arbetslösheten. Det
            görs i Finland och vissa andra länder men inte i Sverige. Frågan
            är då: Skall man föra över den politik som är avgörande för att
            få ned arbetslösheten till
          </note>
          <note>
            EU-nivå? Nej, sägs det i Amsterdamfördraget. Det skulle kunna
            bli förödande. Även fortsättningsvis avgör det enskilda medlemslandet
            villkoren på arbetsmarknaden, löneavtal, sociala förmåner, utbildningssystem,
            arbetsmarknadspolitiska åtgärder, bidrag och skatter, allt detta
            som i allt väsentligt påverkar villkoren på arbetsmarknaden. Det
            är inte EU:s uppgift, utan det är nationalstatens uppgift. EU:s
            uppgift är att bidra med den inre marknaden och en gemensam stabil
            valuta. Dessutom har man krav på medlemsländerna att de skall
            ha sunda och stabila statsfinanser.
          </note>
          <note>
            Sysselsättningsunionen handlar egentligen om att främja institutionell
            konkurrens mellan länderna, så att det skall bli svårare att vanstyra
            ett land. Man skall få skämmas mer om man har hög arbetslöshet
            och låga reallöner. Det märkliga är dock att Socialdemokraterna,
            som säger att de är för sysselsättningsunionen, de facto struntar
            i att följa rekommendationerna.
          </note>
          <note type="speaker">
            Anf. 239 SÖREN LEKBERG (s) replik:
          </note>
          <note>
            Herr talman! Göran Lennmarker är oftast en konstruktiv debattör.
            Därför skorrade det lite illa när han fick ägna hela sitt åttaminutersanförande
            åt ett slags eländesbeskrivning över den socialdemokratiska politiken.
            Jag förstår inte vilka källor som Göran
          </note>
          <note>
            Lennmarker har använt sig av. Han tycks vara helt främmande för
            den ekonomiska situation som Sverige befann sig i för bara fem
            år sedan och har tydligen glömt bort detta med 500 % ränta, med
            gigantiska budgetunderskott och en massarbetslöshet. Vad som har
            hänt, vilket också står i dessa rapporter som har presenterats
            i Ekofinrådet, är att Sverige har gjort stora förbättringar i
            sin ekonomi.
          </note>
          <note>
            Låt mig bara till sist, när Göran Lennmarker lite raljerande
            talar om EMU, säga att när Göran Lennmarker och hans parti var
            med och styrde Sverige, då var Sverige över huvud taget inte kvalificerat
            för medlemskap i EMU. Det är vi nu. Faktum talar sitt tydliga
            språk.
          </note>
          <note type="speaker">
            Anf. 240 GÖRAN LENNMARKER (m) replik:
          </note>
          <note>
            Herr talman! Jag vill erinra Sören Lekberg om att situationen
            i Finland var väsentligt mycket värre än situationen i Sverige
            i mitten av 1990-talet. Finland har klarat av att stabilisera
            sin ekonomi, få en kraftig tillväxt och en kraftig minskning av
            arbetslösheten från en väldigt hög nivå. Det är klokare att bedriva
            en sådan politik och ta fasta på det positiva som EU-
          </note>
          <note>
            medlemskapet ger än att bedriva en bromspolitik.
          </note>
          <note>
            Det är mycket svårt att förstå att man över huvud taget kunde
            komma på idén att öka arbetslösheten igen.
          </note>
          <note>
            Varför jag betonar detta så mycket är därför att det är detta
            som EU-medlemskapet i så stor utsträckning handlar om, detta att
            faktiskt ge vanliga människor tillträde till de förmåner som EU
            ger. Det hänger mycket på hur det fungerar inom ett land. Därför
            är det så tragiskt att detta inte har utnyttjats.
          </note>
          <note>
            Det är klart att vi som var på ja-sidan och såg alla dessa möjligheter
            känner oss besvikna över att Sverige inte har haft denna utveckling
            utan har blivit Nordens fattigaste land under dessa år.
          </note>
          <note type="speaker">
            Anf. 241 SÖREN LEKBERG (s) replik:
          </note>
          <note>
            Herr talman! 1994 hade Sverige halkat ned ordentligt i den här
            välståndsligan. Men om Göran
          </note>
          <note>
            Lennmarker går hem och tittar i sina papper kan han konstatera
            att Sverige nu klättrar uppåt i välståndsligan.
          </note>
          <note>
            Göran Lennmarker gör jämförelser med Finland.
          </note>
          <note>
            Men om vi håller oss till Sverige kan vi se att den svenska ekonomin
            har förbättrats påtagligt. Det stora gigantiska budgetunderskottet
            har omvandlats till ett överskott. Statsskulden börjar amorteras,
            arbetslösheten pressas ned, och vi tillhör de EU-länder som har
            den lägsta arbetslösheten. Men vi är inte nöjda med det, utan
            vi vill naturligtvis gå vidare. Detta är faktum.
          </note>
          <note>
            Ett annat faktum, Göran Lennmarker, är att socialdemokratin med
            kraft inför Amsterdamfördraget har drivit frågan om sysselsättningen.
            Vi blev hånade av moderaterna, men vi lyckades tillsammans med
            andra få in ett särskilt kapitel om sysselsättningen, vilket gör
            att den europeiska unionen numera fokuserar på åtgärder mot arbetslösheten.
            Det är att uträtta något, Göran Lennmarker.
          </note>
          <note type="speaker">
            Anf. 242 GÖRAN LENNMARKER (m) replik:
          </note>
          <note>
            Herr talman! Om vi börjar med sysselsättningsunionen är ju bekymret
            att Sverige är ökänt för att inte följa de rekommendationer som
            ges. Här har man sagt att man skall ha rekommendationer för att
            medlemsländerna skall ta tag i den höga arbetslösheten.
          </note>
          <note>
            Och sedan när sådana rekommendationer görs struntar Sveriges
            regering i att följa dem. Det är ju det tragiska att Sverige är
            mest känt för detta. Det sänks ju minsann inga löneskatter här.
            Det blir ingen förändring av arbetsrätten. Tvärtom har det ju
            gått i motsatt riktning.
          </note>
          <note>
            När det gäller att stabilisera ekonomin så har ju alla europeiska
            länder gjort det - minskat budgetunderskotten, fått ned inflationen
            och har låga räntor.
          </note>
          <note>
            Det är ingenting specifikt för Sverige. När det gäller räntorna
            är väl räntorna snarast något högre i Sverige än vad de är i huvuddelen
            av EU:s medlemsländer.
          </note>
          <note>
            Detta hänger samman med att det i Sverige har framställts som
            om det vore en prestation. Poängen är ju att kunna stabilisera
            sin ekonomi och samtidigt ha tillväxt och en snabb minskning av
            arbetslösheten. Vi har 200 000 som i onödan är arbetslösa i dag
            till följd av den gångna tidens politik.
          </note>
          <note type="speaker">
            Anf. 243 BJÖRN VON DER ESCH (kd) replik:
          </note>
          <note>
            Herr talman! Det framställdes lite grann som om medlemskapet
            i EMU är en fråga om att vi skall få en gemensam valuta med transparens
            och allt vad därtill hör och att finansmarknaden då skulle se
            positivt på när det lutar åt att vi skulle gå med i EMU. Men Sverige
            är nog det enda landet i unionen där man begränsar EMU till en
            fråga om gemensam valuta.
          </note>
          <note>
            EMU är så att säga förutsättningen för ett Europas förenta stater.
            EMU kan inte existera på sikt om det inte blir ett Europas förenta
            stater och ett Europas förenta stater kan heller inte existera
            utan en valutaunion.
          </note>
          <note>
            Detta kommer inte fram, allra minst får våra medborgare veta
            någonting om detta. Varför talar man inte om att det är detta
            som är syftet för dem som tycker att EMU är framtiden, att vi
            är på väg in i ett
          </note>
          <note>
            Europas förenta stater. Det är det vi skall ta ställning till,
            inte en isolerad företeelse som valutan.
          </note>
          <note type="speaker">
            Anf. 244 GÖRAN LENNMARKER (m) replik:
          </note>
          <note>
            Herr talman! Låt mig först säga att det inte bara är en gemensam
            valuta, det är en gemensam stabil valuta. Vi har t.o.m. en penningpolitik
            som är fördragsfäst för att säkra att vi inte har en gemensam
            valuta av låg kvalitet. Det är den bittra erfarenheten av inflationsvalutor
            som ligger bakom det.
          </note>
          <note>
            Den andra huvudpunkten i Björn von der Eschs replik är att vi
            på något sätt skulle gå in i någon mer omfattande politisk union.
            Vi vet faktiskt vad vi går in i. Vi har ett Amsterdamfördrag som
            är under ratificering. Det kommer säkert att träda i kraft i höst.
            Vi vet exakt vilka frågor som kommer att ligga inom
          </note>
          <note>
            EU:s beslutssfär och vilka som inte kommer att ligga där.
          </note>
          <note>
            Återigen: Vi har den inre marknaden, vi har den gemensamma stabila
            valutan, vi har kraven på sunda statsfinanser. Det ligger inom
            EU. Däremot ligger den ekonomiska politiken i andra avseenden
            helt nationellt. Skattepolitiken, skattetryckets storlek, hela
            arbetsmarknaden - denna oerhört vitala del - samt alla villkoren
            för företagande och företagsamhet är nationella frågor. Jag ägnade
            mig i mitt inlägg åt att kraftfullt kritisera regeringen för att
            vansköta de här frågorna. Men det är inte EU som har bestämt det.
          </note>
          <note>
            Det har bestämts här i den svenska riksdagen.
          </note>
          <note>
            Jag tror inte att vi skall utmåla att någonting annat är på gång.
            När Amsterdamfördraget har trätt i kraft lever vi med de fördragsändringar
            som Amsterdamfördraget har givit. Därefter kommer möjligtvis en
            liten fördragsändring som avser röstreglerna i ministerrådet och
            kommissionens sammansättning och arbetsformer, för att förbereda
            den för utvidgningen.
          </note>
          <note>
            Det är vad som finns på agendan. Ingenting annat.
          </note>
          <note type="speaker">
            Anf. 245 BJÖRN VON DER ESCH (kd) replik:
          </note>
          <note>
            Herr talman! Det är knappast omtänksamt om landet att beteckna
            den svenska kronan som en skvalpvaluta. Dessutom har den här skvalpvalutan
            stigit 8 % i förhållande till euron sedan årsskiftet. Så man kan
            väl lämna det därhän om det är en skvalpvaluta eller inte.
          </note>
          <note>
            Men att komma och säga att skattepolitiken kommer att vara en
            nationell fråga, när hela debatten mellan Tyskland och Frankrike,
            driven av bl.a. Lafontaine, handlar om att skattepolitiken skall
            bli övernationell. Det är där de stora stridigheterna står. Det
            är jättebra om vi får behålla en egen skatte- och finanspolitik,
            men det är det man inte får i ett Europas förenta stater.
          </note>
          <note>
            Om sedan rösträtten i ministerrådet eller något sådant ändras
            är bisaker. Jag menar att man måste tala om för svenska folket
            vad det hela handlar om: Vill vi gå med i ett Europas förenta
            stater eller inte?
          </note>
          <note type="speaker">
            Anf. 246 GÖRAN LENNMARKER (m) replik:
          </note>
          <note>
            Herr talman! Först till skvalpvalutan. Det är sant att kronan
            stärktes påtagligt gentemot den gemensamma euron när statsministern
            gav besked om att regeringspartiet skulle ta ställning i frågan.
            Det tolkade finansmarknaden som att Sverige nu skall gå med.
          </note>
          <note>
            Därför stärktes kronan alldeles påtagligt.
          </note>
          <note>
            Det är t.o.m. så att om statsministern hade kommit med beskedet
            före årsskiftet hade Sverige i medlemsavgift tjänat åtskilliga
            hundra miljoner kronor. Vi förlorade ungefär 2 miljarder i medlemsavgift
            till följd av att vi hade en så låg valuta vid det tillfälle när
            medlemsavgiften bestämdes.
          </note>
          <note>
            Det andra gäller skattefrågan. Riksdagen intog en mycket noggrann
            position inför Amsterdamförhandlingarna. Där fanns från moderater,
            och socialdemokrater skall jag säga, en alldeles bestämd vilja
            att alla skattefrågor skall kräva enhällighet. Det fanns från
            åtskilliga partier krav på att man från EU:s sida i fråga om miljöskatter
            skulle kunna ta ställning med majoritet. Men vi var i kammaren
            mycket noggranna när vi fattade beslutet. Och det gäller. Det
            går inte att fatta ett federalt beslut om skattesatser i EU. Det
            har vi bl.a. från Sveriges riksdag sett till.
          </note>
          <note type="speaker">
            Anf. 247 YVONNE RUWAIDA (mp) replik:
          </note>
          <note>
            Herr talman! När Göran Lennmarker påstår att ett uttalande från
            Göran Persson om att socialdemokraterna skall ta ställning i EMU-frågan
            kan ha en sådan påtaglig effekt på börsen undrar jag vad Göran
          </note>
          <note>
            Lennmarkers uttalande i dag kan ha för effekt på börsen och om
            Göran Lennmarkers uttalande i dag inte är ett svek mot den svenska
            ekonomin och de svenska medborgarna.
          </note>
          <note>
            Jag tycker att man inte skall tala ned svensk ekonomi på det
            sätt som Göran Lennmarker gör bara för att driva en politisk debatt.
            Jag anser att Göran
          </note>
          <note>
            Lennmarker i sitt prat om EMU egentligen använder
          </note>
          <note>
            EMU som ett slagträ för att minska skattetrycket i
          </note>
          <note>
            Sverige, för att minska den offentliga sektorn och för att enkelt
            uttryckt genomdriva moderat politik.
          </note>
          <note>
            Det viktiga i EMU-frågan, det tog Björn von der
          </note>
          <note>
            Esch upp, är att EMU inte är en ekonomisk fråga. Det är en politisk
            fråga. EMU är till för att öka integrationen i EU. Det säger Europapolitiker
            i de flesta EU-
          </note>
          <note>
            länderna är syftet med EMU. Detta är en fråga som man måste ta
            ställning till i en folkomröstning. Det hoppas jag att moderaterna
            kan ställa upp på.
          </note>
          <note type="speaker">
            Anf. 248 GÖRAN LENNMARKER (m) replik:
          </note>
          <note>
            Herr talman! Först och främst påverkas inte börsen, däremot den
            svenska kronans värde. Det var en alldeles påtaglig förändring
            av den svenska kronans värde efter statsministerns annonsering
            av en omprövad position från regeringspartiets sida.
          </note>
          <note>
            Finansmarknaden tolkade det som att socialdemokraterna nu kommer
            att bestämma sig för att vilja gå med i valutaunionen. Det var
            därför jag ställde en fråga till Sören Lekberg. Han har ett anförande
            senare där han kan ge besked om detta.
          </note>
          <note>
            De är väl mycket viktigt att vi kritiserar den svenska ekonomin.
            Vi kan inte låta bli att tala om
          </note>
          <note>
            200 000 i onödan arbetslösa i riksdagens talarstol på grund av
            risken att det skulle påverka finansmarknaden. Det har jag mycket
            svårt att förstå.
          </note>
          <note>
            Tillbaka till hela frågan om att det finns uttalanden. Det finns
            många olika uttalanden. Lafontaine, den tyske finansministern,
            uttalar sig i många olika riktningar. Jag delar sällan hans åsikter.
            Men det är inte han som bestämmer EU:s utveckling. Vi har fördragen.
            De finns där. De är under ratifikation. Vi har spelreglerna. Det
            är de som gäller. Vi har inte minst från Sveriges riksdag noggrant
            gått igenom hur
          </note>
          <note>
            Sverige skall förhålla sig till de gemensamma spelreglerna.
          </note>
          <note type="speaker">
            Anf. 249 YVONNE RUWAIDA (mp) replik:
          </note>
          <note>
            Herr talman! Göran Lennmarker tog i lite om det jag sade. Jag
            försökte bara ironisera lite över att jag inte delar uppfattningen
            att Göran Perssons uttalande var det som påverkade den svenska
            valutans ställning i en sådan uttalad grad. Den psykologiska effekten
            tror jag inte att det uttalandet hade på marknaden.
          </note>
          <note>
            Men när det gäller EMU anser jag att det är ett politiskt projekt.
            Det säger de flesta politiker i EU att det är, även mina gröna
            systerpartier, som har en annan inställning än Sverige har. Man
            vill ha en mer federal riktning. De flesta anser att EMU bara
            kommer att fungera om man har en gemensam finanspolitik med gemensamma
            skatter och övrigt och att EMU
          </note>
          <note>
            så att säga har startats för att öka integrationen när det inte
            har lyckats den rent politiska vägen.
          </note>
          <note>
            Moderaterna i Sverige är väldigt ensamma i sin syn på vad EMU
            innebär. Men det viktiga här i Sverige är att folket skall kunna
            ta ställning till EMU-
          </note>
          <note>
            frågan i en folkomröstning.
          </note>
          <note type="speaker">
            Anf. 250 GÖRAN LENNMARKER (m) replik:
          </note>
          <note>
            Herr talman! Man får noga hålla isär de förändringar som kommer
            genom att man gemensamt beslutar om att t.ex. ha gemensamma beslut
            i en viss fråga jämfört med det som kommer fram genom institutionell
            konkurrens. Jag tog exemplet på arbetsmarknadssidan. Det kommer
            att bli svårare att vanstyra länder när man kan jämföra. Ett land
            som har hög arbetslöshet och låga reallöner kommer naturligtvis
            att få svårare att för sin egen befolkning motivera sin politik
            till följd av att det via gemensam valuta i en inre marknad blir
            lättare att jämföra och se. Det är kanske den viktigaste framgången
            i europeisk politik, att statsmakter får svårare att vanstyra
            och vansköta sina fögderier.
          </note>
          <note>
            Men EU:s själva beslutsmakt ligger precis klar. Vi vet exakt
            var den ligger. Vi har Amsterdamfördraget.
          </note>
          <note>
            Vi har två kompletterande saker som behövs inför utvidgningen.
            Därutöver har vi inget av detta på bordet.
          </note>
          <note type="speaker">
            Anf. 251 MAGGI MIKAELSSON (v):
          </note>
          <note>
            Herr talman! Göran Lennmarker har anslagit en ton i debatten.
            Det är faktiskt en ganska tråkig ton.
          </note>
          <note>
            Det måste vara tråkigt att alltid vara så missnöjd och alltid
            skylla regeringen för allt som skall debatteras i kammaren.
          </note>
          <note>
            Grunduppfattningen om var vi i de politiska partierna står i
            EU-frågan är känd. Det vore mer intressant om vi någon gång kunde
            diskutera i en mer problematiserande form, om vi kunde för en
            kritisk diskussion om EU-systemet. Det finns faktiska problem
            som jag tror alla partier är överens om. Det gäller t.ex. det
            demokratiska underskottet. Det gäller bristen på insyn, svällande
            byråkrati, korruption och fusk, brist på kontroll av lobbyister
            m.m. Det vore också intressant att i kammaren ha en diskussion
            om vart
          </note>
          <note>
            EU är på väg. Vad vill vi i de olika partierna göra åt det? Även
            de EU-positiva partierna måste inse och stå för en viss kritik
            av de brister som finns i systemet.
          </note>
          <note>
            Vi som tillhör de kritiska partierna har ett ansvar för att också
            göra det bästa av den situation landet befinner sig i som medlem
            i EU och göra det vi kan för att förändra det som är dåligt.
          </note>
          <note>
            Vi befinner oss i en föränderlig tid. Det är oroväckande att
            dagens politiska och ekonomiska makthavare är så dåliga på att
            göra analyser av samhällsutvecklingen.
          </note>
          <note>
            Under det senaste decenniet har det hänt stora omvälvande förändringar
            i världen som ingen förutsåg förrän just när de hände. Där finns
            t.ex. Berlinmurens fall, apartheidsystemets upplösning och kollapsen
            i Sydostasien. Det är tre exempel. Näraliggande finns krisen i
            Ryssland, som i dess förlängning leder till problem med EU:s jordbrukspolitik
            och svinproduktion - ett exempel på en konkret fråga. Där finns
            också den ekonomiska krisen i Brasilien. Alla tecken finns där.
            Men de politiska och ekonomiska makthavarna vill inte se och göra
            någonting åt det hela.
          </note>
          <note>
            I stället domineras perspektiven ofta av att man skriver fram
            den utveckling som sker just i dag. Går det bra, kommer det att
            gå bra hur länge som helst.
          </note>
          <note>
            Går det dåligt, är allting fel. Den insikten är viktig att ha
            med sig när man skall diskutera Sverige och EU.
          </note>
          <note>
            Vad är det som är möjligt eller tänkbart? Vad är en önskvärd
            utveckling i den europeiska unionen? Kan vi se den? Vill vi, och
            törs vi?
          </note>
          <note>
            Herr talman! Det finns ett stort behov av internationellt samarbete
            mellan länder. Men det är inte det det hela handlar om. Det gäller
            både mellan länderna i Europa och i ett globalt perspektiv. Det
            behövs en internationell samordning av de gemensamma resurser
            vi har. Vi lever alla på ett jordklot, och vi utnyttjar de biologiska
            resurserna nära kollapsens gräns i dag.
          </note>
          <note>
            Om vi skall få ordning på detta måste vi ha större samordning,
            mera samarbete och en rättvis fördelning. Om EU skall spela en
            roll i den nödvändiga förändringen, måste man ändra på EU:s fördrag.
          </note>
          <note>
            EU måste bli en union som respekterar nationellt självbestämmande
            och som utgår från demokratiska principer. Det behövs ett nytt
            fördrag. Den utvecklingen syns inte i dag. Jag är pessimistisk
            till möjligheten att ändra på fördraget. Bland de ledande makthavarna
            i dag finns det snarare en utveckling mot en federal förbundsstat
            som dominerar scenariot - precis som Björn von der Esch tog upp
            i sin replik.
          </note>
          <note>
            Jag förutsätter att de flesta av er som sitter i kammaren i dag
            har läst Joschka Fischers redovisning av tyska ordförandeskapets
            program. Han var mycket tydlig, och han säger att införandet av
            den gemensamma valutaunionen innebär att det europeiska samarbetet
            har slagit in på en helt ny väg, rent av en revolutionär väg.
            Det tyska ordförandeskapets mål är att fortsätta denna process
            till det logiska slutet, nämligen en verklig politisk union. Fischer
            menar med en verklig politisk union att man skall reformera institutionerna
            i EU, majoritetsomröstningar bör vara normen och enhällighet bara
            användas i fördragsändringar. Han vill också förstärka unionens
            utrikespolitiska profil, öka skatteharmoniseringen - inte en nationell
            fråga -, stärka parlamentets befogenheter och ge
          </note>
          <note>
            Europol ökade befogenheter.
          </note>
          <note>
            Det går att fundera över om Jacques Santer fortfarande har något
            förtroende kvar efter de senaste veckornas turbulens. Men han
            stödde ordförandeskapets program fullt ut.
          </note>
          <note>
            Prioriteringarna av den politiska unionen och den federala utvecklingen
            är ingenting som lyfts fram i den svenska debatten. Det måste
            vi göra. I Sverige pratar man mycket hellre om sysselsättningsunionen
            och östutvidgningen. Det är i och för sig viktiga frågor, men
            jag tycker att en demokratisk debatt kräver att alla frågor ges
            plats. Jag skulle vilja höra vad de andra partierna tycker om
            den tydliga utvecklingen.
          </note>
          <note>
            Vad säger Centern om en federal utveckling? Vad säger Moderaterna,
            och vad säger Socialdemokraterna? Folkpartiet har varit tydligast
            i den frågan. Är det bra eller dåligt? Hur skall Sverige agera?
            Hur skall
          </note>
          <note>
            Sverige kunna stärka sina möjligheter att påverka utvecklingen
            av en union som väldigt tydligt går mot ett Europas förenta stater?
          </note>
          <note>
            Jag skall försöka göra en koppling över till riksdagens arbete
            med EU-frågorna och riksdagens möjligheter att påverka. I dag
            är det i princip bara i EU-
          </note>
          <note>
            nämnden som vi för en debatt om principfrågor. EU-
          </note>
          <note>
            nämnden är rådgivande, och samrådet sker inom stängda dörrar.
            För att över huvud taget kunna binda regeringen vid en viss handlingslinje
            är vi i riksdagen beroende av en proposition från regeringen.
            Det behövs en diskussion över hur riksdagen skall få större möjligheter
            att binda regeringen för en viss handlingslinje. Kanske skall
            det vara på det sätt det sker i
          </note>
          <note>
            Danmark. I Finland jobbar man också på ett annat sätt med EU-frågorna.
            Det behövs en bredare diskussion om EU:s utveckling. Riksdagen
            borde t.ex. ha någon form av remissdebatter omkring kommissionens
            vitoch grönböcker för att på så sätt komma in tidigt i diskussionerna.
            Riksdagen skulle kunna göras till ett forum där vi diskuterar
            europeiskt samarbete.
          </note>
          <note>
            Om några månader skall svenska folket välja representanter till
            Europaparlamentet. Där vore det också värdefullt om Sveriges riksdag
            kunde bidra till att höja intresset genom att tydliggöra EU:s
            faktiska utveckling och våra respektive partiers utgångspunkter.
            Riksdagen måste få en roll inför valet. Vi känner en oro för ett
            lågt valdeltagande. EU och Europaparlamentet har inte någon legitimitet
            i svenska folkets mening.
          </note>
          <note>
            Herr talman! Jag vill lite kort säga något om de senaste veckornas
            turbulens i Europaparlamentet med det misstroendevotum som inte
            blev något annat än en tumme.
          </note>
          <note>
            Det är inte konstigt att det finns en så stor skepticism mot
            EU bland folken i Europa och i EU-
          </note>
          <note>
            länderna. Pratar man med den vanlige fransmannen, tysken eller
            spanjoren finner man en väldig okunnighet, osäkerhet och kritik
            mot fusk, korruption, svågerpolitik, ren ekonomisk misskötsel
            av gemensamma medel. Jag har svårt att förstå hur det går att
            hylla en union som inte kan hantera de frågorna. Det är inte precis
            någon betryggande garanti för framtiden.
          </note>
          <note type="speaker">
            Anf. 252 GÖRAN LENNMARKER (m) replik:
          </note>
          <note>
            Herr talman! Riksdagen har noggrant tagit ställning i EU:s författningsfrågor.
            Det gjorde vi inför
          </note>
          <note>
            Amsterdamfördraget. Ärendet behandlades mycket utförligt innan
            beslut fattades i kammaren.
          </note>
          <note>
            Sedan till Vänsterpartiets agerande. Låt oss jämföra det svenska
            vänsterpartiet med det finländska systerpartiet. Där finns en
            stor skillnad i agerande. Det finska vänsterpartiet finns med
            i regeringen och har varit med om att skapa en positiv utveckling
            under
          </note>
          <note>
            EU-medlemskapet i Finland, en positiv ekonomisk utveckling med
            en snabb välståndsökning och snabb minskning av arbetslösheten.
          </note>
          <note>
            Jag har en fråga till Maggi Mikaelsson. Hur kan det komma sig
            att det finska vänsterpartiet - ni är väl systerpartier, framför
            allt i nordiska rådsgruppen? -
          </note>
          <note>
            kan bedriva en så helt annorlunda politik? Partiet ställer upp
            på skattesänkningar och ser till att det blir resultat. Men i
            Sverige stöder ni en blockeringspolitik. Varför är svenska vänsterpartiet
            så efterblivet?
          </note>
          <note type="speaker">
            Anf. 253 MAGGI MIKAELSSON (v) replik:
          </note>
          <note>
            Herr talman! Det är oförskämt att kalla partier efterblivna,
            Göran Lennmarker. Jag säger inte det om
          </note>
          <note>
            Moderaterna.
          </note>
          <note>
            Visst har vi diskuterat Amsterdamfördraget och fattat beslut
            i riksdagen. Men EU förändras hela tiden. EU är på väg mot en
            ny utveckling. Det kommer en ny regeringskonferens så fort samtliga
            medlemsstater har undertecknat Amsterdamfördraget.
          </note>
          <note>
            Jag tycker inte att riksdagen kan vänta på den utvecklingen och
            tills det har kommit en proposition.
          </note>
          <note>
            Riksdagen skall ha en större roll.
          </note>
          <note>
            Vänsterpartiet är ett självständigt parti som fattar egna beslut
            med utgångspunkt i förhållandena i Sverige. Gör Moderaterna i
            Sverige exakt som Moderaterna i Portugal eller Frankrike? Tänker
            ni inte självständigt och tar ställning för hur Sverige skall
            agera i
          </note>
          <note>
            EU?
          </note>
          <note type="speaker">
            Anf. 254 GÖRAN LENNMARKER (m) replik:
          </note>
          <note>
            Herr talman! Jag har aldrig misstänkt något annat än att Vänsterpartiet
            har en självständig ställning -
          </note>
          <note>
            det har väl alla partier. Men frågan är varför det finska vänsterpartiet
            och Vänsterpartiet i Sverige har hamnat på så fundamentalt skilda
            ståndpunkter.
          </note>
          <note>
            Vänsterpartiet i Finland har varit med om en mycket konstruktiv
            politik och sett till att EU:s fördelar har slagit igenom i det
            finska samhället på bred front, vilket givit en mycket positiv
            respons i det finska samhället. Man har där sett allt det goda
            som har följt med EU-medlemskapet. Här i Sverige stöder Vänsterpartiet
            en politik som blockerar och förhindrar företagsamhet, att vi
            får ned arbetslösheten och allt detta.
          </note>
          <note>
            När jag sade att Vänsterpartiet var efterblivet var det alltså
            i förhållande till det finska vänsterpartiet.
          </note>
          <note>
            Det var inom den egna grupperingen jag gjorde den jämförelsen,
            dvs. att man reagerar så reaktionärt jämfört med det finska partiet.
            Vad är orsaken? Hur kan man göra så skilda bedömningar och därmed
            också vara med och påverka samhällsutvecklingen i två så skilda
            riktningar som i Sverige och i Finland?
          </note>
          <note type="speaker">
            Anf. 255 MAGGI MIKAELSSON (v) replik:
          </note>
          <note>
            Herr talman! Den grundläggande orsaken till den kritik som Vänsterpartiet
            riktar mot EU och hela EU-
          </note>
          <note>
            projektet är demokratifrågan. EU är inte ett demokratiskt projekt
            i den meningen att folk har möjlighet att påverka institutioner
            och möjlighet att påverka utvecklingen. I EU-kommissionen är inte
            ens enskilda kommissionärer avsättbara, som vi nyligen har sett.
          </note>
          <note>
            Det förekommer massor av mygel och fusk. Det vet
          </note>
          <note>
            Göran Lennmarker. Det är ett jättestort problem inom jordbrukspolitiken,
            där man inte vet vart pengarna tar vägen. Det är jättestora problem
            med olika biståndsprojekt.
          </note>
          <note>
            Ett sådant koncept, som dessutom bygger på nyliberala ekonomiska
            teorier, med minsta möjliga offentlig sektor och största möjliga
            frihet åt bolagen, den fria handeln och näringslivet, är inte
            vad vi menar med en utveckling i ett demokratiskt samhälle.
          </note>
          <note type="speaker">
            Anf. 256 MARIANNE ANDERSSON (c) replik:
          </note>
          <note>
            Herr talman! Jag kan hålla med Maggi Mikaelsson om att vi här
            i riksdagen tidigare borde diskutera olika förändringar i EU.
            Vi har många gånger dryftat problemet hur vi skall åstadkomma
            det på ett bra och praktiskt genomförbart sätt. Vi borde försöka
            komma fram till någonting bättre. Det är viktigt.
          </note>
          <note>
            Maggi Mikaelsson frågade om vi i Centerpartiet är för en utveckling
            av EU i federal riktning. Det är vi inte. Det är en av orsakerna
            till att vår stämma har fattat ett beslut om att Sverige inte
            skall vara med i
          </note>
          <note>
            EMU.
          </note>
          <note>
            Många i olika partier har här i kammaren hemfallit åt att kräva
            att EU borde göra allt möjligt i varierande frågor, att EU skall
            vara mer aktivt och åstadkomma saker. Samtidigt vill vi naturligtvis
            minska byråkratin. Jag tycker att det är viktigt att vi renodlar.
          </note>
          <note>
            Det är viktigt att vissa frågor är överstatliga, där vi verkligen
            måste jobba gemensamt. Det är freds-, säkerhets-, demokrati- och
            miljöfrågorna som är de absolut viktigaste i EU.
          </note>
          <note type="speaker">
            Anf. 257 MAGGI MIKAELSSON (v) replik:
          </note>
          <note>
            Herr talman! Det är bra att Centern har tagit den ståndpunkten
            att EU inte skall utvecklas mot en politisk union. Men EU är redan
            nu på väg att bli en union. Det står också inskrivet i fördragstexten
            att man skall ha en gemensam valuta och en gemensam säkerhets-
            och utrikespolitik. Man kommer att skapa en gemensam flyktingpolitik
            och en gemensam yttre gräns. Vad är det annat än en unionsuppbyggnad?
          </note>
          <note>
            Behövs det något mer för att kriteriet på en union skall uppfyllas?
          </note>
          <note>
            Frågan är då: Vad vill Centerpartiet göra för att motverka det?
          </note>
          <note type="speaker">
            Anf. 258 MARIANNE ANDERSSON (c) replik:
          </note>
          <note>
            Herr talman! Vi har varit med om att fatta beslut om de fördrag
            som finns. Det vet Maggi Mikaelsson mycket väl. Vad vi menar är
            att vi inte skall ta ytterligare steg i den riktningen.
          </note>
          <note type="speaker">
            Anf. 259 MAGGI MIKAELSSON (v) replik:
          </note>
          <note>
            Herr talman! När det gäller just frågan om den politiska unionen
            är vi tydligen överens om att vi inte skall ta ytterligare steg.
            Problemet är att de ytterligare stegen tas av sig självt, eftersom
            det inom ramen för
          </note>
          <note>
            Amsterdamfördraget finns möjligheter att utvidga både kommissionens
            och EU-parlamentets makt. De har knaprat åt sig delar. Det finns
            svagheter i hela fördragstexten. Det är det som Vänsterpartiets
            grundläggande kritik riktar sig mot.
          </note>
          <note>
            Det här är ett jättestort problem. Det vore verkligen angeläget
            att vi diskuterade den här frågan, att vi försökte plocka undan
            våra egna politiska ståndpunkter och försökte hitta en gemensam
            kritik mot det som behöver förändras.
          </note>
          <note type="speaker">
            Anf. 260 HOLGER GUSTAFSSON (kd):
          </note>
          <note>
            Herr talman! Drivkraften för kristdemokraterna i det europeiska
            samarbetet och för Sveriges medlemskap i EU är visionen om en
            varaktig och stabil fred och därmed ökad trygghet och livskvalitet
            för våra medborgare. Vägen dit går genom ett långtgående ekonomiskt,
            politiskt och kulturellt samarbete. Detta har utvecklats till
            Europas främsta fredsprojekt.
          </note>
          <note>
            EU:s planerade utvidgning mot öst och sydost är ett viktigt steg
            för demokratin och stabiliteten i de forna kommunistdiktaturerna.
            Reella medlemskapsförhandlingar måste nu snarast påbörjas också
            med
          </note>
          <note>
            Lettland och Litauen.
          </note>
          <note>
            Herr talman! Under den senaste månaden har EU-
          </note>
          <note>
            kommissionen, med all rätt, utsatts för en omfattande inre kritik
            för misshushållning av resurser inom EU.
          </note>
          <note>
            EU har fortfarande alltför stora inslag av ineffektivitet och
            dålig kontroll över hur de gemensamma resurserna används. Öppenhet
            och insyn måste förstärkas för att kontrollen skall bli effektiv.
          </note>
          <note>
            Kristdemokraterna vill i det kommande EU-valet få mandat att
            utifrån vår etiska grundsyn arbeta för god hushållning, effektivitet
            och medborgerlig insyn i
          </note>
          <note>
            EU:s arbete. Vi kräver meddelarfrihet och att offentlighetsprincipen
            skall gälla inom alla EU:s institutioner.
          </note>
          <note>
            Herr talman! Anhängare av Europasamarbetet måste vara kritiska
            och inriktade på att förändra och förbättra unionen. Därför är
            det inte relevant att tala om "EU-anhängare" i motsats till "EU-kritiker".
          </note>
          <note>
            Verkligheten visar att den europeiska unionen har en rad fördelar,
            men också många brister, som vi kristdemokrater verkligen vill
            åtgärda.
          </note>
          <note>
            Vi kristdemokrater anser att Sverige kan och bör gå i spetsen
            för en genomgripande reformering av
          </note>
          <note>
            EU. För att EU-samarbetet skall ge ett bättre vardagsliv för
            vanliga människor krävs positivt engagerade EU-politiker, som
            fokuserar politiken på frågor som verkligen berör medborgarna.
            Det krävs t.ex.
          </note>
          <note>
            krafttag:
          </note>
          <note>
            · mot missbruk av de gemensamma pengarna
          </note>
          <note>
            · mot överbyråkratisering av ansökningsprocedurer för ekonomiska
            stöd, som irriterar många
          </note>
          <note>
            · för en tydligare och bättre gränsdragning mellan frågor som
            EU skall besluta om och vad medlemsländerna själva skall ansvara
            för.
          </note>
          <note>
            Herr talman! Kristdemokraterna vill också reformera EU:s biståndspolitik.
            Vi kan inte acceptera ett
          </note>
          <note>
            EU som enbart blir öppet inåt och som isolerar sig utåt. Solidariteten
            får inte begränsas till medlemsländerna. Ett starkt Europa måste
            också känna ansvar för utvecklingen i omvärlden. Det bistånd som
            kanaliseras genom EU måste bli effektivt. De skandaler som har
            skakat EU-biståndet på senare tid är helt oacceptabla och måste
            förebyggas av medlemsländerna.
          </note>
          <note>
            Biståndet måste i större utsträckning koncentreras till de verkligt
            fattiga länder som också visar vilja till egna ansträngningar.
            Biståndet måste gå hand i hand med en generös och rättvis handelspolitik.
            Biståndet måste främja den rättvisa handelspolitiken, så att vi
            också får en ekonomisk och demokratisk utveckling.
          </note>
          <note>
            EU måste ta ett större moraliskt ansvar mot länder som inte respekterar
            demokratins spelregler. EU skall verka för att export av vapen
            och annan krigsmateriel sker enbart till stabila demokratiska
            stater.
          </note>
          <note>
            Herr talman! Ett etiskt förhållningssätt innebär ett gemensamt
            ansvarstagande för varandra och för omvärlden. Det innebär ett
            förvaltaransvar för jordens resurser som ställer krav på en progressiv
            miljöpolitik både nationellt och internationellt. Hälso- och miljöaspekten
            måste få ökad tyngd i den ekonomiska politiken och integreras
            såväl i produktion som transporter och konsumtion.
          </note>
          <note>
            Det krävs fler EU-politiker som är beredda att ta krafttag mot
            gränsöverskridande organiserad brottslighet, illegal droghandel,
            terrorism, spridning av barnpornografi, ökad kvinnohandel och
            människosmuggling.
          </note>
          <note>
            Vi kristdemokrater kommer att arbeta mot alla tendenser mot en
            liberalisering av narkotikapolitiken.
          </note>
          <note>
            Vi måste se upp med både gröna och socialistiska politiker som
            är allt annat än pålitliga i EU-
          </note>
          <note>
            parlamentet i denna fråga. Här skall inte ges något utrymme för
            kompromisser. Ett offensivt och kollektivt nej till liberalisering
            från politiker, skolor, familjer och läkare är det mest effektiva
            sättet att minska antalet narkomaner i vårt samhälle.
          </note>
          <note>
            Herr talman! Låt mig ta upp rollfördelningen mellan EU och nationerna.
            För att EU-projektet skall upplevas som nyttigt måste det till
            ytterligare gränsdragning när det gäller vad som skall beslutas
            i Bryssel och vad som skall klaras av på hemmaplan. Jag tror att
            våra medborgare kräver detta.
          </note>
          <note>
            I svensk politik har vi en beslutsfördelning mellan riksdagsnivå,
            landsting och kommuner. Europeisk politik bör endast behandla
            frågor som är av gränsöverskridande karaktär. Kristdemokraterna
            vill se tydligare riktlinjer som preciserar kompetensområden inom
            vilka EU skall kunna agera.
          </note>
          <note>
            Herr talman! Förutsättningar för ett ökat företagande och för
            ett bättre företagarklimat skapas genom både nationella och gränsöverskridande
            beslut. Det är en nödvändighet att svenska företag ges liknande
            konkurrensförutsättningar som andra länders företag på den europeiska
            marknaden. Här måste en ny och företagsvänlig svensk näringspolitik
            gå hand i hand med en offensiv EU-politik. Det handlar bl.a. om
            att
          </note>
          <note>
            Sverige måste arbeta hårdare för att de svenska miljönormerna
            skall kunna införas också i hela unionen.
          </note>
          <note>
            Detta är bra för såväl miljön som för konkurrensvillkoren för
            de svenska företagen.
          </note>
          <note>
            Den inre marknaden öppnar många nya möjligheter för nyinvesteringar
            och expansion. Även om utvidgningen av EU mot Central- och Östeuropa
            främst bygger på solidaritet kommer den också att gynna våra egna
            intressen. Vår säkerhet ökar när länderna i vår närhet kommer
            med i samarbetet.
          </note>
          <note>
            Dessutom finns det goda förutsättningar för att skapa nya marknader
            och möjlighet till förnyat företagande och därmed också en ökad
            sysselsättning i vårt land.
          </note>
          <note>
            Jordbrukspolitiken och de regionalpolitiska fonderna måste reformeras
            för att möjliggöra en utvidgning av EU. Detta måste ske under
            en tillräckligt lång omställningstid, så att socialt och miljömässigt
            acceptabla former kommer att råda.
          </note>
          <note>
            Herr talman! Till sist vill jag konstatera att vi kristdemokrater
            är långt ifrån nöjda med allt inom EU
          </note>
          <note>
            och EU:s verksamhet, men att vi ändå är övertygade om att EU
            kan reformeras och utvecklas till ett samarbetsorgan som nationerna
            behöver i Europa i en tid då alltfler problem måste lösas gränsöverskridande.
          </note>
          <note>
            Det är med denna ambition som vi kommer att gripa oss an den
            kommande valrörelsen inför valet till EU-
          </note>
          <note>
            parlamentet.
          </note>
          <note type="speaker">
            Anf. 261 WILLY SÖDERDAHL (v) replik:
          </note>
          <note>
            Herr talman! Nu har vi fått höra kristdemokraternas valprogram
            inför EU-valet. Det var intressant.
          </note>
          <note>
            Holger Gustafsson säger också att det kanske är fel att dela
            upp oss i EU-anhängare och EU-kritiker. Jag kan till viss del
            hålla med. Även vi som är riktigt kritiska försöker agera inom
            EU-nämnden så att EU
          </note>
          <note>
            skall utvecklas till någonting som vi tycker är bättre.
          </note>
          <note>
            Ofta är vi faktiskt överens om de saker som tas upp i
          </note>
          <note>
            EU-nämnden.
          </note>
          <note>
            Det Holger Gustafsson inte tog upp så mycket var
          </note>
          <note>
            EMU-frågan. Jag skulle vilja fråga Holger Gustafsson hur Kristdemokraterna
            ställer sig i EMU-frågan.
          </note>
          <note type="speaker">
            Anf. 262 HOLGER GUSTAFSSON (kd) replik:
          </note>
          <note>
            Herr talman! Vi ställer oss på det sättet till EMU-
          </note>
          <note>
            frågan att vi har tagit ståndpunkt för att Sverige inte skall
            vara med från början. Jag tror att det är ganska känt att vi har
            det förhållningssättet. Vi har också bestämt oss för att vi vill
            medverka till en folkomröstning i denna fråga. Anledningen till
            det är att vår bedömning är att det inte är nyttigt för svenska
            folket att bli överkört i en stor EU-fråga en gång till, och det
            är inte heller nyttigt för debatten. Vi mår inte bra av den forcerade
            takt som uppstod när det gällde anslutningsfrågan. Därför bör
            vi ha en folkomröstning. Vi har stor respekt för att man skall
            låta människor debattera denna fråga ytterligare en tid innan
            vi kommer med våra riktlinjer från partiet.
          </note>
          <note type="speaker">
            Anf. 263 WILLY SÖDERDAHL (v) replik:
          </note>
          <note>
            Herr talman! Vi är eniga om att det skall ske en folkomröstning.
            Det tycker vi också är bra. Man behöver sätta sig in i frågan.
            Det råder det inga motsatta uppfattningar om.
          </note>
          <note>
            Det jag menar är att man kanske måste precisera sig lite mer
            i EMU-frågan. Vi hörde här innan från andra håll att EMU faktiskt
            innebär ett steg mot den federala utvecklingen. Därför bör man
            få veta vad kd tycker om att vi går mot en alltmer federal utveckling,
            där EMU är en viktig del.
          </note>
          <note type="speaker">
            Anf. 264 HOLGER GUSTAFSSON (kd) replik:
          </note>
          <note>
            Herr talman! Det är ett mycket stort ämne som
          </note>
          <note>
            Willy Söderdahl tar upp i sammanhanget. Jag kan säga så här till
            att börja med: Det ligger mycket stor dramatik i uttrycket federation
            i Sverige av någon underlig anledning, som knappt existerar någon
            annanstans ute i Europa. Vi är nämligen väldigt vana i
          </note>
          <note>
            Sverige vid en stark centralstyrning. Vi är inte vana vid det
            här begreppet. Ibland är jag lite grann förvånad över att just
            uttrycket federation är så skräckingivande.
          </note>
          <note>
            Vår uppfattning är att vi vill att EU skall förbli ett mellanstatligt
            samarbete som löser de gränsöverskridande frågorna. Vi kommer
            att arbeta för att det skall vara på det sättet. Vi ser inte i
            dagsläget några stora risker, men vi är väl medvetna om att EU-projektet
            är ett stort steg in i ökad integration. Jordbrukspolitiken är
            det. Handelspolitiken är det. Men det är ett steg som medlemsländerna
            gemensamt och enhälligt väljer därför att man tycker att det är
            beslut som är bra att fatta tillsammans. Vi är ganska trygga vid
            det.
          </note>
          <note type="speaker">
            Anf. 265 MARIANNE ANDERSSON (c):
          </note>
          <note>
            Herr talman! I en tid när EU står inför stora uppgifter har unionen
            de senaste veckorna skakats av några allvarliga händelser som
            lett till en olycklig försvagning av EU-kommissionen. Det var
            avslöjandet av oegentligheter inom kommissionen som ledde fram
            till misstroendeomröstningen i EU-parlamentet i förra veckan och
            till den uppmärksammade brevväxlingen mellan Santer och Göran
            Persson. Det berodde på att kommissionen själv i samarbete med
            den socialdemokratiska gruppen kröp bakom det kollegiala ansvaret
            i stället för att utkräva individuellt ansvar av de kommissionärer
            som ertappats med oegentligheter.
          </note>
          <note>
            Jag tycker att det var ett olyckligt sätt att hantera denna fråga.
            Centerpartiets EU-parlamentariker, som ingår i den liberala gruppen
            i parlamentet, valde därför också att rösta för en misstroendeförklaring
            mot hela kommissionen.
          </note>
          <note>
            Kritiken rörde sig bl.a. om hanteringen av biståndet. I går kunde
            vi återigen höra hur EU:s biståndsmedel missbrukats å det grövsta.
            Pengarna går till lyxverksamhet och inte till verkliga behov.
            Med tanke på de enorma behov som finns i världen av bistånd och
            på att EU är en av de största biståndsgivarna är detta synnerligen
            allvarligt.
          </note>
          <note>
            En av de allvarligaste effekterna är förstås att den folkliga
            viljan till att betala till EU minskar i takt med den här typen
            av avslöjanden.
          </note>
          <note>
            Svenska bönder slåss mot krångliga regler. Minsta misstag medför
            risk för böter och risk för att de måste återbetala den ersättning
            som de har fått. Och de som försöker få EU-pengar till olika kulturprojekt
            utsätts för detaljraseri. Samtidigt kommer avslöjanden om skandalaffärer
            i mångmiljonklassen. Det är naturligtvis ett understatement att
            konstatera att det inte är särskilt bra.
          </note>
          <note>
            Vi i Sverige skall kanske inte slå oss för bröstet och påstå
            att vi är helt befriade från mygel och korruption, men jag tror
            ändå att vi tillsammans med övriga nordiska länder har en låg
            nivå i det avseendet, bl.a. beroende på strävan efter öppenhet,
            yttrandefriheten och meddelarskyddet. Vi är också förhållandevis
            ordentliga och försöker följa de regler som finns. I
          </note>
          <note>
            en del länder längre söderut finns nog en annan mentalitet, som
            vi har hört mycket om. Man tar lite lättare på regelsystemen och
            besväras därför inte av de krångliga systemen på samma sätt. En
            annan sak som jag tycker bör uppmärksammas mer är hur länderna
            själva internt hanterar sina ekonomier i det här avseendet. Jag
            vet att det fanns en rapport om Spanien som visade att endast
            mellan 16 och 23 % av ekonomin fanns i den vita sektorn. Genom
            påtryckningar från Spanien har de siffrorna sedan justerats. Jag
            vet inte vad de blev till slut. Om de var rätt eller fel kan jag
            förstås inte heller säga, men - och det är viktigt -
          </note>
          <note>
            om de olika EU-länderna har radikalt olika syn på den vita och
            svarta sektorn i t.ex. ekonomin kan vi bara konstatera att relationen
            mellan rika och fattiga
          </note>
          <note>
            EU-länder kanske inte riktigt är den som vi tror i dag.
          </note>
          <note>
            Det borde i så fall avspeglas i nivån på medlemsavgifter och
            också på stöden från EU.
          </note>
          <note>
            Jag menar att Sverige har en stor uppgift i fråga om att ta ledningen
            när det gäller att bekämpa alla typer av maktmissbruk och korruption
            i hela EU-
          </note>
          <note>
            systemet. Det är viktigt. Det gäller även att åstadkomma likformighet
            i fråga om den ekonomiska redovisningen inne i länderna.
          </note>
          <note>
            Om två år, den 1 januari år 2001, kommer Sverige att för ett
            halvår ta över ordförandeskapet i EU. Då kommer vår ställning
            som konstruktiv och aktiv kraft i Europa att prövas. Det ställer
            stora krav på oss som nation, och det innebär också stora möjligheter
            att ge
          </note>
          <note>
            Sverige en tydligare plats på den europeiska kartan.
          </note>
          <note>
            Det är viktigt att Sveriges tid som ordförandeland blir framgångsrik.
            Därför är det djupt beklagligt att regeringen fortfarande tycks
            sakna en strategi för Sveriges ordförandeperiod. Det går inte
            att förbättra och förändra EU utan en plan för hur det skall göras.
            Det går inte heller att sköta EU:s ordförandeskap med vänsterhanden.
            Centerpartiet har i en motion efterlyst en ordentlig strategi
            inför ordförandeskapet.
          </note>
          <note>
            Det är en stor uppgift. Som ordförandeland kommer vi att kalla
            till, förbereda och leda tusentals möten. Men vi skall också föra
            unionens talan i internationella organisationer. Ännu viktigare
            är ordförandeskapets politiska sida. I Sveriges ordförandeprogram
            skall vi formulera våra prioriteringar och vikta våra intressen.
            Det ger oss möjlighet att påverka både arbetet inom EU och unionens
            framtoning utåt.
          </note>
          <note>
            Vi menar också att ordförandetiden inte bara får bli en angelägenhet
            för statsråd och regeringstjänstemän. Vi måste ta vara på det
            som är den svenska demokratins styrka: de många människornas delaktighet
            och kunskaper, det aktiva föreningslivet och folkrörelserna, folkbildningstraditionen,
            samförståndsandan och öppenheten. Även om det finns svagheter
            när det gäller det, som har diskuterats tidigare i dag, finns
            det ändå där.
          </note>
          <note>
            Centerpartiet har föreslagit att regeringen bör skapa förutsättningar
            för hela det svenska samhället att vara med i värdskapet för det
            europeiska samarbetet våren 2001. Det svenska föreningslivet,
            folkrörelserna och de idéburna organisationerna bör uppmuntras
            att fungera som kraftkällor i det medborgerliga Europasamarbetet.
          </note>
          <note>
            De svenska förberedelserna bör också bedrivas med god parlamentarisk
            insyn. Riksdagen bör ges möjlighet att påverka innehållet i det
            svenska ordförandeprogrammet.
          </note>
          <note>
            Sedan gäller det också att vi har möten på andra ställen än i
            Stockholm. Det gäller att världen får se något mer än bara Stockholm.
            Att toppmötet är förlagt till Göteborg är bra, men det räcker
            inte. Det vore fint om vi i framtiden kunde tala om Alingsåssamarbetet,
            Karlskronaöverenskommelsen eller varför inte
          </note>
          <note>
            Östersundsdoktrinen.
          </note>
          <note>
            Nu finns det ingen representant för regeringen här. Då vill jag
            i stället fråga Sören Lekberg, som står uppsatt på talarlistan:
            Hur ser regeringens strategi inför ordförandeskapet ut? Och hur
            långt har man hunnit i planeringen?
          </note>
          <note>
            Sedan gäller det att försöka skilja ut de allra viktigaste uppgifterna
            för EU. Det är så lätt att vilja att EU
          </note>
          <note>
            skall göra allt samtidigt som vi vill minska byråkrati och krångel.
            Vi har nog alla anledning att vara självkritiska och ägna oss
            åt eftertanke. Som jag sade i replikskiftet tidigare är mänskliga
            rättigheter, demokrati, fred och säkerhet i Europa tillsammans
            med miljöfrågorna det absolut viktigaste. Mycket av allt det andra
            goda som vi tycker att EU skall göra kanske kan skötas på en nationell
            nivå. Jag tycker också att det, precis som kristdemokraterna sade,
            är viktigt med en genomgång. Då kan vi se vad EU skall göra och
            vad som kan flyttas ned. Detta behöver göras nu.
          </note>
          <note>
            När det gäller struktur och organisation är östutvidgningen det
            mest centrala. Andra organisatoriska förändringar får inte få
            till konsekvens att utvidgningen hindras eller försenas.
          </note>
          <note>
            Jag skall säga någonting om EMU också. Jag ser att jag inte hinner
            med så mycket.
          </note>
          <note>
            I och med att EMU nu är verklighet tycks det ha blivit någon
            sorts opinionsvåg, åtminstone i medierna, om att Sverige måste
            vara med och att besluten måste fattas snabbt. Det är lätt att
            se de enkla fördelarna, som prisjämförelser osv. Vi har diskuterat
            den här frågan ganska mycket. Och vi har, som jag sade, ett stämmobeslut
            om att vi inte tycker att man skall vara med. Men vi säger också
            att vi har att kontinuerligt pröva giltigheten i våra argument
            för och emot ett
          </note>
          <note>
            EMU-medlemskap. Det är den debatt som redan förs och som har
            förts den här veckan i pressen och som vi naturligtvis kommer
            att fortsätta att föra.
          </note>
          <note>
            Tack så mycket!
          </note>
          <note type="speaker">
            Anf. 266 SÖREN LEKBERG (s) replik:
          </note>
          <note>
            Herr talman! Det var två saker i Marianne Anderssons anförande
            som föranledde mig att begära replik.
          </note>
          <note>
            För det första vill jag säga att det är bra att Marianne Andersson
            och andra centerpartister har börjat diskutera strategin inför
            Sveriges ordförandeskap. Det här kommer ju inte att ske i morgon
            utan 2001. Det är två år kvar. Så det kommer att bli god tid för
            Marianne Andersson och andra att diskutera de här frågorna.
          </note>
          <note>
            Jag förutsätter att vi kommer att få en omfattande diskussion
            om det här i riksdagen så småningom.
          </note>
          <note>
            Jag vill också kort kommentera den andra punkten. Marianne Andersson
            tog lite svepande upp fusket och oegentligheterna inom Europeiska
            unionen och kommissionens agerande. Det här är mycket allvarliga
            och viktiga frågor. Jag tror inte att man skall göra det till
            en enkel partipajkastningsfråga. Man skall konstatera att vi har
            blivit medlemmar. Vi har fått in ett annat nordiskt land som medlem.
            Och de som nu är kommissionärer, som kommer från nordiskt håll,
            har gjort ett ytterligt bra arbete.
          </note>
          <note>
            Häromdagen blev också en av ledamöterna i revisionsrätten, den
            svenske representanten Jan O Karlsson, utsedd till ordförande.
            Jag tror att dessa insatser uppskattas i EU-samarbetet.
          </note>
          <note type="speaker">
            Anf. 267 MARIANNE ANDERSSON (c) replik:
          </note>
          <note>
            Herr talman! Jag håller helt med om det sista som sades. Det
            är naturligtvis så. Vad vi och våra EU-
          </note>
          <note>
            parlamentariker hade önskat var att man skulle pricka de kommissionärer
            som har ertappats med oegentligheter. Misstroendet skulle ha väckts
            mot dem och inte mot de andra.
          </note>
          <note>
            Nu blev det ett slags kollektivt ansvar. Vi tyckte att det var
            fel metod. Sedan är vi säkert överens från svensk sida om att
            det är oerhört viktigt att vi arbetar mot alla sorters mygel,
            korruption och oegentligheter.
          </note>
          <note>
            Jag tror att vi kan enas om att vi skall ta krafttag, och jag
            tycker att Sverige skall vara ledande i det arbetet.
          </note>
          <note>
            När det gäller strategin säger Sören Lekberg att det är gott
            om tid. Vi kommer ju med i den s.k. trojkan ett halvår tidigare.
            Tiden går ganska fort. Att utarbeta en strategi och få människorna
            ute i Folkrörelsesverige delaktiga, som vi vill, och att få en
            förankring i parlamentet är inte gjort så där i en handvändning.
            Det går inte så fort. Jag tror att det är viktigt att komma i
            gång med det arbetet. Jag tycker faktiskt att regeringen är lite
            sent ute.
          </note>
          <note type="speaker">
            Anf. 268 SÖREN LEKBERG (s) replik:
          </note>
          <note>
            Herr talman! Jag tycker nog att Marianne Andersson försöker svepa
            över det här med omröstningen om kommissionen. Hon vet mycket
            väl att man inte kan rikta kritik mot en enskild kommissionär,
            enligt de fördrag vi i dag har. Det handlar om kommissionen i
            dess helhet.
          </note>
          <note>
            Därför menar jag att det inte får bli någon pajkastning om så
            här allvarliga frågor.
          </note>
          <note>
            Jag tycker att det är bra att vi nu har fått in nya ögon i kommissionen
            och att de nordiska representanterna har gjort ett mycket bra
            arbete. Det tycker jag att vi skall uppmärksamma. Det sägs också
            på kontinenten numera. I en av de större franska tidningarna talar
            man om att bl.a. Anita Gradin var en frisk nordisk fläkt i kommissionens
            instängda korridorer.
          </note>
          <note>
            Jag tycker att det är bra, och det skall vi framhålla i diskussionerna.
            Vi skall också visa på att man kan uträtta någonting i och med
            att vi har blivit medlemmar.
          </note>
          <note>
            Sedan får nog Marianne Andersson tåla sig. Jag tror att det kommer
            att bli god tid att diskutera frågorna inför ordförandeskapet.
          </note>
          <note type="speaker">
            Anf. 269 MARIANNE ANDERSSON (c) replik:
          </note>
          <note>
            Fru talman! Det sista får vi tillfälle att diskutera igen eftersom
            vår motion i precis de här frågorna ligger i utrikesutskottet
            och kommer att behandlas där under våren. Då lär vi få återkomma
            i den här diskussionen. Jag hoppas att den här debatten ändå sår
            några frön så att man tänker lite snabbare på regeringssidan.
          </note>
          <note>
            Korruptionen och oegentligheterna och allt det som har hänt är
            oerhört allvarliga frågor. Det är vi helt överens om.
          </note>
          <note>
            Sedan delar jag också den uppfattningen att Anita
          </note>
          <note>
            Gradin har gjort ett mycket gott jobb. Hon har ju mycket svåra
            och otacksamma uppgifter inom EU.
          </note>
          <note>
            Att hon har gjort ett otroligt bra jobb är jag alldeles övertygad
            om.
          </note>
          <note>
            Jag vill inte ägna mig åt pajkastning men det är ett observandum
            att kommission nu är försvagad efter den omröstning som har varit.
            Jag hoppas nu att man verkligen tar den här händelsen på allvar
            och ser till att den undersökning som nu skall göras verkligen
            genomförs på ett seriöst och ansvarsfullt sätt. Det är en önskan
            vi kan skicka med.
          </note>
          <note>
            Anf. 270 KARL-GÖRAN
          </note>
          <note type="speaker">
            BIÖRSMARK (fp):
          </note>
          <note>
            Fru talman! När Sverige gick med i EU i början av 1995 fanns
            det en utbredd förväntan. Vad skulle medlemskapet komma att innebära
            för Sverige? Hur skulle vi kunna vara med och påverka och utveckla
          </note>
          <note>
            Europa?
          </note>
          <note>
            Nu, efter fyra års medlemskap och fyra år av socialdemokratisk
            Europapolitik har vi anledning att vara något besvikna när vi
            upplever det halvhjärtade engagemang socialdemokraterna visar
            prov på.
          </note>
          <note>
            Många svenskar, ja de allra flesta, är med i någon förening av
            något slag. Man kan säga att det finns två typer av föreningar.
            Det finns sådana som består av aktiva, engagerade, konstruktiva
            medlemmar som verkar för gemensamma mål. I sådana föreningar är
            det lättare för den enskilde medlemmen att göra sin röst hörd
            och få gehör för sina åsikter och idéer.
          </note>
          <note>
            Sedan finns det föreningar som bara består av passiva medlemmar,
            där en liten klick människor styr och ställer. Den enskilde medlemmens
            röst når sällan fram till den styrande eliten.
          </note>
          <note>
            Socialdemokraterna har, tyvärr, när det gäller EU-
          </note>
          <note>
            medlemskapet iklätt sig denna senare roll. Regeringens brist
            på tydligt Europaengagemang är mycket beklagligt och har lett
            till att Sverige i dag betraktas som en passiv medlem i EU. Detta
            har tyvärr marginaliserat Sveriges inflytande och anseende i EU
            och även skapat misstro mot EU-samarbetet här hemma.
          </note>
          <note>
            Visst gör enskilda svenska EU-parlamentariker tappra försök att
            hålla den svenska fanan högt i EU-
          </note>
          <note>
            parlamentet. Det finns exempel på det. Ett är Folkpartiets representant,
            Hadar Cars, och hans aktiva arbete när det gäller jämställdhetsområdet
            och fördömandet av dödsstraffet. Jag kan även nämna centerpartisten
            Karl-Erik Olssons hårda kamp mot knark och droger. Det är några
            exempel. Men helhetsbilden är tyvärr att Sverige totalt sett är
            alltför passivt.
          </note>
          <note>
            Fram till dess att Sverige tar över ordförandeskapet för EU,
            våren 2001, måste detta repareras. Den första och största frågan
            vi måste ta tag i handlar om den gemensamma valutan.
          </note>
          <note>
            Införandet av euron den 1 januari i år var en stor och viktig
            reform för invånarna i de elva länder som från början gick med,
            men också för oss som lever i
          </note>
          <note>
            Sverige.
          </note>
          <note>
            Med hänvisning till den negativa opinionen har regeringen under
            lång tid vägrat redovisa sin inställning till euron. Nu när opinionen
            svängt och är mer positiv till en gemensam valuta än tidigare
            har även t.ex. Erik Åsbrink uttryckt sig i mer positiva termer
            än tidigare. Regeringen följer den opinionsvind som är mest populär
            för dagen. En sådan syn på Europasamarbetet är djupt olyckligt.
          </note>
          <note>
            Vi liberaler säger klart och tydligt ja till att Sverige skall
            vara med i eurosamarbetet. Vi liberaler vill ha en bred och hederlig
            debatt om euron. Min fråga till regeringen i dag är: Vad väntar
            ni på?
          </note>
          <note>
            Såvitt jag vet har alla riksdagspartier vid det här laget ställt
            sig bakom kravet på folkomröstning om
          </note>
          <note>
            EMU. Låt oss därför fatta de beslut som behövs för att en folkomröstning
            skall kunna genomföras. Låt oss nu slå fast ett datum. Låt oss
            nu påbörja förberedelserna. Låt diskussionen ta fart.
          </note>
          <note>
            Fru talman! Den stora diskussionen om EU handlade initialt om
            ja eller nej till medlemskap. I dag måste den handla om hur vi
            vill att Europa skall utvecklas.
          </note>
          <note>
            För oss liberaler har internationell solidaritet och samverkan
            med andra alltid varit en hörnsten i vår politik. Den europeiska
            unionen ger oss möjligheter att gemensamt lösa de problem vi står
            inför. Vi liberaler ser möjligheterna i EU-samarbetet och vill
            konstruktivt ta oss an utmaningarna.
          </note>
          <note>
            Vad gör vi för att öka förtroendet för EU? Hur skapar vi ett
            klimat där Europas 18 miljoner arbetslösa kan få ett jobb att
            gå till? Hur kan vi på bästa sätt värna om miljön i Sverige, Europa
            och världen? Hur kan vi i framtiden förhindra nya konflikter och
            hur kan vi stoppa den tragedi som i dag i detta ögonblick utspelas
            i Kosova? Hur kan vi förbättra EU:s biståndspolitik? Utmaningarna
            är många och stora.
          </note>
          <note>
            Vi liberaler vill att EU skall moderniseras. Öppenheten och kontrollen
            av hur EU:s medel används måste bli bättre. Vi behöver ett parlament
            där de folkvalda får ett ökat inflytande.
          </note>
          <note>
            Vi liberaler ser arbetslösheten som ett alleuropeiskt problem.
            Regeringen har fört fram frågan på EU-
          </note>
          <note>
            nivå och det är bra. Tyvärr handlar regeringens initiativ mer
            om att sälja svenska AMS-lösningar än om att våga ta till sig
            av andras erfarenheter. De förslag om sänkta skatter på arbete
            som kommit från EU-
          </note>
          <note>
            kommissionen har regeringen nonchalerat. Folkpartiet anser att
            dessa åtgärder är högst relevanta och helt nödvändiga.
          </note>
          <note>
            Vi liberaler vill ha ökad samverkan inom EU:s miljöområde. Folkpartiet
            anser att Sverige vid nästa regeringskonferens skall vara drivande
            för införandet av en gemensam koldioxidskatt, och beslut om detta
            måste kunna fattas med kvalificerad majoritet. I dag utgör vetorätten
            inom detta område ett hinder för en progressivare miljöpolitik.
          </note>
          <note>
            Vi liberaler vill att EU vårdar sin första, viktigaste och största
            uppgift, att verka för fred, frihet, demokrati och mänskliga rättigheter.
            Tragedin i Kosova har än en gång visat att Europa inte ens i dag
            klarar av att hantera sina egna säkerhetsproblem.
          </note>
          <note>
            Våren 2001 skall Sverige bli ordförandeland i EU.
          </note>
          <note>
            Målet är att under denna period få genomslag för egna idéer,
            uppnå resultat och leda unionen på ett sätt som inger respekt.
          </note>
          <note>
            Under denna period kommer förhandlingarna med de nya medlemsländerna
            att pågå som bäst. Kraven på EU:s reformering kommer då att ställas
            på prov.
          </note>
          <note>
            Sverige måste omedelbart inleda förberedelserna att leda detta
            viktiga arbete.
          </note>
          <note type="speaker">
            Anf. 271 MAGGI MIKAELSSON (v) replik:
          </note>
          <note>
            Fru talman! Jag vet att Karl-Göran Biörsmark har ett stort engagemang
            för internationella frågor och solidaritetsfrågor. Det var intressant
            att höra om stödet till EU:s utveckling när det gäller solidariteten.
          </note>
          <note>
            Det var inte särskilt konkret.
          </note>
          <note>
            På vilket sätt skulle Folkpartiet vilja komma till rätta med
            det fusk som bedrivs med biståndet, den misshushållning som sker
            och den bristande kontrollen när det gäller biståndet? Det är
            ju en viktig fråga också för Sverige eftersom en stor del av det
            svenska biståndet går genom EU numera.
          </note>
          <note>
            Karl-Göran Biörsmark säger också att EU skall moderniseras. Hur?
            Vilka fördragsändringar vill
          </note>
          <note>
            Folkpartiet göra?
          </note>
          <note>
            Anf. 272 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det är riktigt som Maggi Mikaelsson säger att Folkpartiet
            har ett engagemang i biståndsfrågorna. Det är naturligtvis väldigt
            bekymmersamt, och jag är väldigt oroad över de signaler vi nu
            får om korruptionen och om hur pengar missbrukas.
          </note>
          <note>
            Det enda vi kan göra är att se till att vi får en helt annan
            öppenhet, en helt annan möjlighet till kontroll, en helt annan
            kultur kring de här frågorna.
          </note>
          <note>
            Jag är övertygad om att vi på sikt skall kunna åstadkomma det.
          </note>
          <note>
            När det gäller bistånd och misshushållning av pengar är det något
            vi har drabbats av i många länder.
          </note>
          <note>
            Det behöver man inte gå till EU för att hitta. Men EU
          </note>
          <note>
            har en svag punkt. Svaret på detta är: större öppenhet, större
            kontroll, mer makt åt revisorerna. På det sättet skulle vi kunna
            komma till rätta med detta.
          </note>
          <note type="speaker">
            Anf. 273 MAGGI MIKAELSSON (v) replik:
          </note>
          <note>
            Fru talman! Det måste betyda att Folkpartiet är berett att ändra
            i det Amsterdamfördrag som vi har antagit och ratificerat här
            i Sverige. Där finns ju inte de här möjligheterna i tillräcklig
            grad, eftersom de inte har kunnat användas.
          </note>
          <note>
            En möjlighet är det som varit uppe i diskussionen tidigare, nämligen
            att kunna avsätta enskilda kommissionärer som missköter sitt ämbete.
            En annan sak är att konkret kunna göra något åt kontrollen av
            biståndet.
          </note>
          <note>
            Anf. 274 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! När jag lyssnar på Maggi Mikaelsson och andra vänsterpartister
            och miljöpartister får jag ibland intrycket att EU skulle vara
            fixt och färdigt.
          </note>
          <note>
            Hela EU-projektet är ju ett långsiktigt projekt. Det har pågått
            i decennier. Utvidgningen ligger framför oss. Flera länder kommer
            in i arbetet.
          </note>
          <note>
            Det finns naturligtvis sjukdomar på vägen. Vi skall vara observanta
            och ge vårt bidrag som aktiva medlemmar i EU. Vi skall inte bara
            sitta med klackarna i golvet och tycka att EU är ett stort elände.
          </note>
          <note>
            Infallsvinkeln skall, som jag sade i mitt anförande, vara konstruktiv
            och positiv.
          </note>
          <note>
            I förlängningen gäller det nya medlemmar och att framför allt
            stärka parlamentets roll. EU-
          </note>
          <note>
            parlamentarikerna och EU-parlamentet som sådant måste få en starkare
            roll i det framtida EU.
          </note>
          <note type="speaker">
            Anf. 275 WILLY SÖDERDAHL (v) replik:
          </note>
          <note>
            Fru talman! Karl-Göran Biörsmark började sitt anförande med att
            tala om föreningar och hur man agerar i en förening. Jag är föreningsmänniska
            och håller med om det som Karl-Göran Biörsmark sade.
          </note>
          <note>
            Om man är aktiv i en förening kan man vara med och påverka. Om
            man är passiv i en förening låter man en elit styra.
          </note>
          <note>
            Jag tycker att det stämmer på föreningsnivå, men jag kan inte
            se att det stämmer på EU-nivå. I föreningar har vi verkliga demokratiska
            principer. Så är det ju inte i EU.
          </note>
          <note>
            Hur skall den vanlige medborgaren känna att han påverkar i EU?
          </note>
          <note>
            Anf. 276 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Man kan naturligtvis säga att resonemanget haltar
            något om man jämför storleken på en förening i en svensk kommun
            med EU.
          </note>
          <note>
            Men parallellen gällde engagemanget. Det menade jag har saknats
            i den svenska politiken när det gäller EU. Jag hoppas att det
            skall kunna förbättras.
          </note>
          <note>
            Jag menar att parlamentet som sådant måste stärka sin roll, liksom
            parlamentarikernas rätt och möjlighet att agera och få en annan
            demokratisk förankring. I
          </note>
          <note>
            diskussionen har vi tidigare i dag varit inne på vår roll som
            riksdag och hur vi skall kunna stärka vår position och ge de signaler
            vi vill till våra representanter i EU
          </note>
          <note>
            och våra EU-parlamentariker.
          </note>
          <note>
            Det är inte något som är fixt och färdigt. Det är på sikt vi
            försöker arbeta på det sättet. Grundprincipen ligger fast: Samarbete
            är det som möjligtvis kan rädda
          </note>
          <note>
            Europa i framtiden.
          </note>
          <note type="speaker">
            Anf. 277 WILLY SÖDERDAHL (v) replik:
          </note>
          <note>
            Fru talman! Samarbete ställer vi också upp på.
          </note>
          <note>
            När det gäller talet om föreningarna och att man är passiv och
            låter en liten elit styra, håller jag med om att vi kan försöka
            ändra inom EU så att det blir mer demokratiskt.
          </note>
          <note>
            Men EMU-frågan, som Karl-Göran Biörsmark också tog upp, är ju
            ett verkligt exempel på hur man låter en elit styra och inte tycker
            att folk i allmänhet, eller parlamentet, får ha synpunkter på
            den ekonomiska politiken.
          </note>
          <note>
            Där har man verkligen renodlat detta och låtit en elit styra
            i den europeiska centralbanken.
          </note>
          <note>
            Anf. 278 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det är roligt att höra Willy Söderdahl tala positivt
            om det här samarbetet. Det är inte alltid man hör de tongångarna
            när vänsterpartister talar om
          </note>
          <note>
            EU-samarbete. Det handlar ofta om att man vill lämna hela föreningen
            totalt. Man vill gå ur EU.
          </note>
          <note>
            När jag har lyssnat på er partiledare har jag också förstått
            att det finns en förhoppning att den folkomröstning som eventuellt
            kommer skulle säga nej till ett svenskt EMU-inträde och att vi
            inte skulle gå in i euron.
          </note>
          <note>
            Det skulle för er i förlängningen öppna möjligheten att driva
            propaganda för att lämna EU-samarbetet över huvud taget.
          </note>
          <note>
            För mig är det en oinspirerande och framför allt en föga framåtsyftande
            inställning att lämna det samarbete som erbjuds.
          </note>
          <note>
            Jag menar att om inte det samarbete som EU erbjuder fanns skulle
            vi bli tvungna att uppfinna något annat samarbete. Jag tycker
            att det är bättre att vi är konstruktiva och jobbar i EU och försöker
            göra ett bra EU bättre.
          </note>
          <note type="speaker">
            Anf. 279 YVONNE RUWAIDA (mp):
          </note>
          <note>
            Fru talman! Jag kan inte låta bli att göra reflexionen att mycket
            av det som sägs här skiljer sig mycket från den debatt som förs
            i andra EU-länder.
          </note>
          <note>
            Jag är uppvuxen i det som tidigare kallades EG.
          </note>
          <note>
            Jag är född i Tyskland. Jag har gått i tysk skola. Jag har gått
            i engelsk skola. Jag har gått i amerikansk skola. Jag har även
            bott utanför kontinenten Europa.
          </note>
          <note>
            Jag har bott i Libyen t.ex. Jag talar flera språk. Jag har en
            syster som är bosatt i Italien sedan tio år. Jag har syskon i
            Förenade Arabemiraten. Jag är väldigt mycket utomlands.
          </note>
          <note>
            Debatten här i Sverige känns väldigt föråldrad.
          </note>
          <note>
            Den hänger inte med i de frågor som verkligen debatteras i det
            som är EU:s hjärta, t.ex. Tyskland och
          </note>
          <note>
            Frankrike.
          </note>
          <note>
            När man från Folkpartiet efterfrågar litet mer glädje över EU,
            och säger att vi skall vara EU-
          </note>
          <note>
            positiva och åka till Bryssel och säga att Sverige vill ha mer
            integration, och att vi är med till hundra procent, känner jag
            att det är en attityd som det av naturliga skäl är svårt för Sverige
            att ha. Svenskarna är inte, vare sig bland politiker eller bland
            allmänheten, för den typen av fördjupad integration som diskuteras
            i de flesta EU-länderna.
          </note>
          <note>
            Det är också i det här perspektivet som man måste se på EMU-frågan.
            Jag har försökt följa den senaste tidens debatt om EMU här i Sverige,
            och jag har förvånats över alla goda saker som skulle ske, bara
          </note>
          <note>
            Sverige går med. Utvidgningen av EU underlättas, företagen stannar
            kvar i Sverige, konsumentpriserna blir lägre osv. Euron kommer
            att förvandla allt till guld. Vår variant av de vises sten är
            här.
          </note>
          <note>
            EMU och dess valuta euron skall lanseras som en symbol för det
            enade Europa inför 2000-talet. På reklamaffischerna här utanför
            ser man tulpaner som vi svenska konsumenter skall köpa i en Eurosponsrad
            kompanj med svenska skattemedel. Svenska skattemedel skall alltså
            gå till reklam för att svenska konsumenter skall köpa tulpaner.
          </note>
          <note>
            Men EMU är ett politiskt projekt, inte ett ekonomiskt projekt.
            EMU finns till för att man skall få en ökad integration inom EU,
            en ökad integration som
          </note>
          <note>
            EU-politiker har eftersträvat på nationell nivå, på
          </note>
          <note>
            Europaparlamentsnivå och på kommissionens nivå under väldigt
            lång tid. Det är fråga om en politisk integration sedan man har
            misslyckats med att få med sig de nationella parlamenten, dvs.
            EU:s befolkning.
          </note>
          <note>
            I går sade Lars Leijonborg en rolig sak. Han sade att en emu
            har starka muskler och rör sig över stora områden. Stängsel är
            ett ineffektivt motmedel. Jag tänkte då att en emu för mig är
            en struts som stoppar huvudet i sanden, är stroppig och arrogant
            och inte ser världens problem, nämligen bristen på resursfördelning,
            den ökande fattigdomen och den förvärrade miljöförstöringen. För
            mig är en emu någonting som helt enkelt vill ta över, något liknande
            en amöba.
          </note>
          <note>
            Det finns fördelar med ett gemensamt valutaområde. Man slipper
            växla pengar, man undviker valutaförluster och man får lättare
            prisjämförelser. Det finns ingen som säger att de här fördelarna
            inte finns, och det finns ingen som säger att det här är fördelar
            som man inte skulle vilja ha.
          </note>
          <note>
            Men nackdelarna då? Euroområdet är inget optimalt gemensant valutaområde.
            Konjunkturförändringar kommer att slå väldigt olika inom detta
            område, därför att ekonomin i EU inte är jämn. Det finns en enorm
            mångfald, som jag i och för sig ser som positiv. Vill man ha en
            större likhet och en minskad mångfald i ekonomin, borde man börja
            med det politiska, inte med det ekonomiska.
          </note>
          <note>
            EMU kan leda till ökade spänningar inom EU, som om man inte gör
            det som krävs, nämligen går emot en gemensam finanspolitik, kommer
            att kunna leda till ökade konflikter i EU. Kanske kan det gå så
            långt att t.o.m. freden blir hotad inom EU, och det tror jag att
            ingen här vill se.
          </note>
          <note>
            EMU kommer att stöta på problem. EMU kommer att leda till att
            vi på vissa ställen får en hög tillväxt, en minskad arbetslöshet
            eller kanske t.o.m. en ökad efterfrågan på arbetskraft. På andra
            områden kommer vi att se en ökad arbetslöshet. Problemet är att
            man inte har en rörlighet bland människor inom detta område. Man
            talar inte ett gemensamt språk, man har inte en vana att flytta,
            och kanske vill man inte heller från politiskt håll att människor
            skall flytta från olika ställen bara därför att det blir ett måste
            för att man skall kunna få ett jobb.
          </note>
          <note>
            Vad leder då detta till? Man brukar kompensera för det här. I
            Sverige kallas det regionalpolitik, och man kommer i EU att eftersträva
            att ha en gemensam finanspolitik.
          </note>
          <note>
            Det finns många aspekter på det här, och för att se att denna
            strävan finns behöver man bara läsa kommissionens egna arbetsprogram
            för 1999. Man kan läsa programmen för socialdemokraterna och De
            gröna i ordförandelandet Tyskland, där det finns en strävan till
            ökad integration, ökad skatteharmonisering och mycket annat.
          </note>
          <note>
            Det viktiga i detta sammanhang är demokratifrågan. Vi måste ha
            en debatt i Sverige. Vi kommer att tycka olika saker. Det gör
            man i en demokrati, och det är bra. Vi måste genomföra en folkomröstning
            och låta människor själva få ta ställning i den här frågan. Det
            är också viktigt att vi inför det svenska ordförandeskapet, i
            den trojka som vi ingår i fr.o.m.
          </note>
          <note>
            år 2000, har en stor och bred förankring, både i riksdagen och
            i Sverige i övrigt, om vad vårt land skall göra med sitt ordförandeskap
            i EU.
          </note>
          <note>
            Denna strategi måste vara fastlagd till sommaren år 2000. Vi
            har föreslagit att man skall tillsätta en parlamentarisk kommitté
            som kan jobba med detta.
          </note>
          <note>
            Vi hoppas att vi får detta önskemål tillmötesgått av riksdagen
            och regeringen.
          </note>
          <note>
            Verkligheten är i dag sådan att människors valdeltagande sjunker
            både i nationella val och förmodligen också i Europaparlamentsvalet.
            Vi har allt färre politiskt aktiva människor, och politiker har
            ett rekordlågt förtroende. Vi har som politiker i detta hus ett
            rekordlågt förtroende, och en känsla av maktlöshet breder ut sig.
          </note>
          <note>
            Samhället bygger på att alla människor tar ansvar, men om vi
            vill att människor skall ta ansvar och inte skall känna att de
            inte kan påverka EU där borta, kan vi se till att den svenska
            strategin inför ordförandeskapet i Europa faktiskt är förankrad
            här i Sverige bland medborgarna, så att de kan känna att de har
            makt. Det är något som vi kan göra någonting åt.
          </note>
          <note type="speaker">
            Anf. 280 GÖRAN LENNMARKER (m) replik:
          </note>
          <note>
            Fru talman! Låt mig först säga att jag tycker att det är riktigt
            att det, som Yvonne Ruwaida påpekar, finns många skilda debatter
            inom EU. Det är naturligt, eftersom det består av så många skilda
            länder med traditioner, kultur och historia av olika slag. Och
            det är bra.
          </note>
          <note>
            Dock skall vi komma ihåg att när vi skall ta beslut om att förändra
            spelreglerna har varje medlemsland avgörandet i sin hand. Vår
            riksdag skall ratificera varje förändring av spelreglerna här
            i denna kammare. De kan aldrig tvingas på oss av vare sig en fransk,
            en tysk, en grekisk eller någon annan debatt. Vi skall dessutom
            komma ihåg att vår kontinents bakgrund, med skillnader som i tusentals
            år inneburit krig, nu kan bli en styrka därför att vi har ordnat
            upp våra samarbetsförhållanden. Dessutom blir EU mera heterogent
            när vi får en utvidgning. Också det är bra.
          </note>
          <note type="speaker">
            Anf. 281 YVONNE RUWAIDA (mp) replik:
          </note>
          <note>
            Fru talman! Göran Lennmarker envisas med att säga att vi vet
            exakt var beslutsmakten i EU ligger. Vi behöver inte vara oroliga
            för en inriktning mot ett federalistiskt håll. Och visst: På ett
            sätt vet vi i dag var beslutsmakten ligger, men EU har visat sig
            vara och är en process där saker händer. EMU kommer förmodligen
            att leda till sådana ökade spänningar i ekonomin, bland människorna,
            att det kommer att uppstå ett rop efter en gemensam skattepolitik
            - nu måste vi se till att ta ett ansvar åtminstone för de utgifter
            som finns för t.ex. den offentliga sektorn.
          </note>
          <note>
            Jag är övertygad om att det är det som EMU
          </note>
          <note>
            kommer att leda till. EU och EMU är i mycket psykologi. Vad tror
            man kommer att hända? Det finns inga givna sanningar. Detta är
            den analys som jag gör.
          </note>
          <note type="speaker">
            Anf. 282 GÖRAN LENNMARKER (m) replik:
          </note>
          <note>
            Fru talman! Om detta vill jag säga två saker. Vi skall för det
            första alltid komma ihåg att beslutsmakten enligt spelreglerna
            ligger hos de nationella parlamenten. Så är det.
          </note>
          <note>
            Debatten må föras, men om vi faktiskt kommer fram till att ändra
            spelreglerna, ligger beslutet bl.a. i den svenska riksdagen, och
            varje medlemsland har vetorätt.
          </note>
          <note>
            För det andra tror jag att det som sägs om att det skulle ges
            ett ökat utrymme för t.ex. en gemensam finanspolitik, inte stämmer
            med vad vi faktiskt gör.
          </note>
          <note>
            Man går nu för första gången in för att konstant låsa utgiftsnivån
            i EU vid 1,27 %.
          </note>
          <note>
            Tidigare hade vi alltid en ökning inbyggd. Men nu är alla som
            nu går in i förhandlingarna om Agenda 2000 överens om att vi inte
            skall öka på de resurser vi skjuter till det gemensamma. Det är
            snarare ett brott mot den utvecklingen. Lafontaine säger så i
            ett tal, men det spelar väl ingen roll. Han har sin frihet att
            uttrycka sig, och det har Göran Lennmarker och
          </note>
          <note>
            Yvonne Ruwaida också. Men det är ju inte så att det blir politik
            inom EU bara för att det sägs där.
          </note>
          <note type="speaker">
            Anf. 283 YVONNE RUWAIDA (mp) replik:
          </note>
          <note>
            Fru talman! Beslutsmakten ligger fortfarande i de nationella
            parlamenten, sägs det. Så är det ju inte på alla områden, och
            det vet ju Göran Lennmarker också. Vi kan inte besluta i Sverige
            att vi skall ha en viss märkning av vissa produkter i Sverige.
            Den inre marknaden ställer krav på de gemensamma beslut som skall
            fattas, och olika länder har inte vetorätt, alltså rätten att
            säga: Vi vill ha det här, eller: Vi vill inte ha det här. Vi har
            ju alltså redan frånsagt oss en del av den nationella makten.
          </note>
          <note>
            Man kan ju säga att de nationella parlamenten borde ha mer inflytande.
            Vi har ju problem i dag i
          </note>
          <note>
            Sverige med att vi har en minoritetsregering som faktiskt på
            så sätt får större inflytande över vilken
          </note>
          <note>
            Europapolitik som förs och med att den politiken inte i tillräckligt
            stor utsträckning förankras i den svenska riksdagen. Man fattar
            inte beslut här i riksdagen som sedan leder till att regeringen
            agerar på ett visst sätt.
          </note>
          <note>
            Vi har tyvärr ett demokratiskt underskott här. Fastän vi har
            en EU-nämnd fungerar ju inte den demokratiska förankringen så
            bra som den borde göra.
          </note>
          <note type="speaker">
            Anf. 284 LENA EK (c) replik:
          </note>
          <note>
            Fru talman! Det är ibland roligt att sitta i de här bänkarna
            och lyssna på debatten. Jag har nu hört
          </note>
          <note>
            Yvonne Ruwaida prata engagerat mot ökad integration och EMU,
            och utvidgningen gled hon över lite lätt. Känns det inte konstigt
            att ha partirepresentanter i en partigrupp i parlamentet i Bryssel
            som har precis motsatt åsikt egentligen? De tyska gröna driver
            en ökad integration hårt, tydligt och bestämt, och de flesta andra
            gröna partier också - på tal om det här med rekordlågt förtroende.
          </note>
          <note type="speaker">
            Anf. 285 YVONNE RUWAIDA (mp) replik:
          </note>
          <note>
            Fru talman! Jag tror inte att det hänger ihop med rekordlågt
            förtroende för politiker att man har olika uppfattningar i olika
            länder inom samma politiska rörelse. Visst är det så att de tyska
            gröna t.ex. i dag står för en ökad integration i Europa på ett
            sätt som de svenska gröna inte står för. Det innebär dock inte
            att vi inte i övrigt har samma gemensamma kritik av vad som är
            strukturproblemen i EU. Däremot har man kommit till en annan uppfattning.
          </note>
          <note>
            Det är samma sak som socialdemokrater och konservativa här också
            lider av: Man delar inte uppfattning i alla frågor, både på nationell
            nivå, Europanivå och internationell nivå, med sina systerorganisationer.
          </note>
          <note>
            Det tillhör faktiskt den demokratiska friheten att det är så,
            och jag tycker att det är ganska positivt. Jag skulle tycka att
            det vore tråkigt om samma rörelse tyckte exakt samma sak i varenda
            fråga över hela världen. Speciellt med tanke på att jag har bott
            i flera olika länder så vet jag att man faktiskt från nationell
            synpunkt kan komma fram till olika slutsatser, och det är någonting
            jag respekterar.
          </note>
          <note type="speaker">
            Anf. 286 LENA EK (c) replik:
          </note>
          <note>
            Fru talman! Jag respekterar också yttrandefrihet, demokrati och
            olika länders olika inriktning, alldeles självklart, men jag frågade
            dig, Yvonne Ruwaida:
          </note>
          <note>
            Känns det inte konstigt att stå i talarstolen här och tala mycket
            engagerat mot t.ex. ökad integration och samtidigt finnas i en
            partigrupp som driver i princip motsatt åsikt?
          </note>
          <note type="speaker">
            Anf. 287 YVONNE RUWAIDA (mp) replik:
          </note>
          <note>
            Fru talman! Så vi skall vara så personliga då. Jag tycker inte
            alls att det känns konstigt. Jag samarbetar med de tyska gröna
            t.ex. i frågor som rör skatteväxling och i andra internationella
            globala frågor, och det är faktiskt väldigt givande att ibland
            kunna ha en annan uppfattning i en viss fråga, för då blir det
            en intressant diskussion. Så för mig personligen är det inget
            problem, snarare tvärtom. Annars skulle jag knappast kunna tala
            så engagerat för det jag tror på.
          </note>
          <note>
            Anf. 288 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! I slutet av sitt anförande kom Yvonne
          </note>
          <note>
            Ruwaida in på vikten av debatt, diskussion, öppenhet, kunskapsuppbyggnad
            osv. här hemma kring EU-
          </note>
          <note>
            frågorna. Jag håller helt med om det. Det är otroligt viktigt.
          </note>
          <note>
            Samtidigt inledde Yvonne Ruwaida med att säga att svensken egentligen
            inte är intresserad av EU-
          </note>
          <note>
            frågorna. Och jag tycker att Yvonne Ruwaida landar på rätt slutsats:
            Det är viktigt för oss politiker att vara med och bilda opinion
            och ta tag i den här diskussionen.
          </note>
          <note>
            Nu har jag en konkret fråga. När det gällde ja eller nej till
            EU var de gröna emot och röstade nej till EU-
          </note>
          <note>
            medlemskapet. Nu målar vi upp en ny folkomröstning här. Den förra
            folkomröstningen har ju inte de gröna eller Miljöpartiet riktigt
            accepterat, utan vill gå ur
          </note>
          <note>
            EU. Om vi nu får en folkomröstning, som vi båda vill ha, om EMU-frågan
            och euron, kommer då Miljöpartiet att acceptera om det blir ett
            ja, eller skall ni då också sätta klackarna i backen och vilja
            gå ur även fortsättningsvis?
          </note>
          <note type="speaker">
            Anf. 289 YVONNE RUWAIDA (mp) replik:
          </note>
          <note>
            Fru talman! Vi kommer naturligtvis att acceptera och respektera
            folkomröstningens resultat. Om vi har en folkomröstning om EMU,
            vilket jag hoppas, och man kommer att säga ja till EMU; visst
            kommer jag på ett personligt plan att vara besviken, och jag kommer
            inte att ändra uppfattning personligen. Men däremot skulle det
            då vara ett tydligt ja från det svenska folket, till både EU,
            fortsatt integration av EU och
          </note>
          <note>
            EMU.
          </note>
          <note>
            Men det viktiga i nuläget är att vi har en folkomröstning. Mitt
            parti och våra partirepresentanter kommer att respektera det beslutet.
            Sedan kanske man tycker att det känns tråkigt, men det är naturligt.
          </note>
          <note>
            Anf. 290 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Ja, men min fråga gick lite längre än så. Nu låter
            det som om Yvonne Ruwaida accepterar detta och så att säga gillar
            läget efter den folkomröstning som eventuellt säger ja. Men så
            har det ju inte varit när det gäller folkomröstningen om ja eller
            nej tidigare. Ert agerande har ju så att säga sänt ut signaler,
            och sänder ständigt ut signaler, till det svenska folket, liksom
            har skett här i dag från Yvonne Ruwaida, att EU är ett dåligt
            projekt, att EU inte är bra och att vi skall gå ur. Och den debatten
            kan ju då fortsätta även efter en ny folkomröstning och ständigt
            sända signaler om att EU inte är bra. Det gör naturligtvis också
            att inställningen till EU och till euron blir undergrävd på något
            sätt i det svenska samhället.
          </note>
          <note type="speaker">
            Anf. 291 YVONNE RUWAIDA (mp) replik:
          </note>
          <note>
            Fru talman! Jag får tacka för att Karl-Göran Biörsmark tror att
            det har så stor effekt på den svenska folkopinionen vilka signaler
            som Miljöpartiet de gröna sänder ut. Men jag kan säga så här:
            Vi representerar ju faktiskt också människor som har den åsikt
            som vi står för och finns i riksdagen för att säga det folk röstar
            på oss för. Det här tycker jag därför blir en ganska lustig diskussion.
          </note>
          <note>
            EU-frågan är en komplex fråga, men alla partier och personer
            har rätt att faktiskt ha den åsikt man har.
          </note>
          <note>
            Vi har respekterat EU-folkomröstningen. Däremot ansåg vi att
            man skulle ha en folkomröstning om
          </note>
          <note>
            Amsterdamfördraget, om Schengen och om Europol som vi tycker
            är stora ingrepp på förhållandena i
          </note>
          <note>
            Sverige. Det ville man inte i Sverige, och då ansåg vi att det
            var naturligt att kräva en folkomröstning om ja eller nej till
            det. Säger man då nej till Amsterdamfördraget så kan man också
            ha en folkomröstning om utträde. Det tycker inte vi är konstig
            logik.
          </note>
          <note type="speaker">
            Anf. 292 SÖREN LEKBERG (s):
          </note>
          <note>
            Fru talman! Jag överdriver nog inte när jag säger att 1999 kommer
            att bli ett spännande år för Europeiska unionen och dess medlemsstater.
            På nyårsnatten startade valutaunionen, Agenda 2000-förhandlingarna
            tar nu fart på allvar, den 13 juni är det val till Europaparlamentet,
            på toppmötet i Köln i juni skall kommissionens näste ordförande
            utpekas av stats- och regeringscheferna och senare i höst skall
            övriga kommissionärer nomineras och viktiga portföljer skall fördelas.
            Under våren skall också samtliga medlemsstater ha ratificerat
            Amsterdamfördraget. På toppmötet i
          </note>
          <note>
            Helsingfors i slutet av året sätter förhoppningsvis förhandlingarna
            om utvidgningen i gång på allvar, och sedan startar diskussionen
            om de institutionella reformer som är nödvändiga inför unionens
            utvidgning.
          </note>
          <note>
            Fru talman! Det har blåst förändringens vindar i
          </note>
          <note>
            Europa de senaste åren, och det har blåst ifrån vänster. Det
            mest spektakulära uttrycket hittills för detta är när Tyskland,
            EU:s största medlemsland, i höstas bytte regering. Men de nya
            vindarna märktes redan i samband med antagandet av Amsterdamfördraget
            med dess betoning av sysselsättning, miljö, jämställdhet och öppenhet
            som mål för Europasamarbetet.
          </note>
          <note>
            För oss socialdemokrater är det glädjande att se hur EU utvecklats
            från tullar och tariffer till mer av politiskt samarbete. Bara
            så kan ett medborgarnas
          </note>
          <note>
            Europa skapas. Amsterdamfördraget är också en klar framgång för
            Sverige. Det visar med all tydlighet att också ett litet land
            kan påverka besluten inom Europeiska unionen.
          </note>
          <note>
            Att socialdemokraterna nu har regeringsansvar i
          </note>
          <note>
            13 av EU:s 15 medlemsländer borgar för, om jag nu får använda
            det uttrycket, att den goda utvecklingen kan fortsätta. Främst
            på vår dagordning står naturligtvis kampen mot arbetslösheten.
            Redan har viktiga framgångar vunnits.
          </note>
          <note>
            Den förtida tillämpningen av Amsterdamfördragets sysselsättningskapitel
            har lett till att satsningar på utbildning och aktiv arbetsmarknadspolitik
            ersätter passiv a-kasseersättning. Alla ungdomar och långtidsarbetslösa
            inom EU skall garanteras arbete eller utbildning efter sex respektive
            tolv månaders arbetslöshet. Under förra året skapades också inom
            EU 1,7
          </note>
          <note>
            miljoner jobb. Arbetslösheten pressades för första gången sedan
            1992 ned under 10 % i EU:s medlemsstater.
          </note>
          <note>
            Nu vill vi gå vidare. Gårdagens högerregeringar i
          </note>
          <note>
            EU trodde att marknaden skulle fixa jobben bara företagsvinsterna
            ökade och anställningstryggheten försämrades. I dag förespråkas
            en samordning av EU-
          </note>
          <note>
            ländernas ekonomiska politik som också tar ansvar för att efterfrågan
            i ekonomin hålls uppe.
          </note>
          <note>
            När inflationen når bottennivåer kan räntesänkningar bidra till
            detta. Att reallönerna tillåts stiga i takt med ekonomins produktivitetsökning
            är också en del i den ekonomiska politik som tar form inom EU.
          </note>
          <note>
            Det är viktigt för att upprätthålla efterfrågan i ekonomin och
            därmed för tillväxten och sysselsättningen.
          </note>
          <note>
            Även på andra områden börjar den politiska kursomläggningen inom
            EU att märkas. Skatteområdet är ett sådant. Tyskland vill som
            ordförandeland prioritera kampen mot skattedumpning. Vad det handlar
            om är inte att införa gemensamma skattesatser i medlemsländerna.
            I stället är målet att förhindra en nedgående spiral där marknadskrafterna
            tvingar fram sänkta skatter genom att spela ut länder mot varandra.
          </note>
          <note>
            Det är en utveckling som skulle hota det välfärdssystem som är
            en omistlig del av det vi brukar kalla för den europeiska modellen.
            Medlet mot en sådan utveckling är bl.a. gemensamma miniminivåer
            för vissa former av kapitalbeskattning på samma sätt som
          </note>
          <note>
            EU i dag har miniminivåer för momsen.
          </note>
          <note>
            Också det viktiga arbetet för vad Jacques Delors kallar den sociala
            dimensionen har gått framåt de senaste åren. Stegvis är EU på
            väg att få ett gemensamt arbetsrättsligt system, ett golv av rättigheter
            för löntagarna som inget medlemsland får underskrida.
          </note>
          <note>
            Det är en utveckling som är viktig inte minst i perspektivet
            av EU:s utvidgning.
          </note>
          <note>
            Regler om koncernfackligt samarbete, arbetstider, föräldraledighet,
            förbud mot lönedumpning vid entreprenader över gränser. skärpta
            arbetsmiljökrav och förbud mot diskriminering av deltidsanställda
            är några av de framgångar som vunnits under senare tid.
          </note>
          <note>
            På dagordningen finns nu förslag om minimiregler om tidsbegränsade
            anställningar, medbestämmande och löntagarinflytande i de planerade
            Europabolagen. Vi svenska socialdemokrater ser med tillförsikt
            fram emot att få vara med att se till att även dessa förslag kan
            genomföras. Lägg till detta att positionerna flyttats fram också
            när det gäller miljö- och konsumentfrågor och öppenhet. Då märks
            tydligt hur EU
          </note>
          <note>
            utvecklats från marknad till att sätta människorna i fokus.
          </note>
          <note>
            Hur har då EU-debatten i Sverige påverkats av detta? Tyvärr har
            den gjort det i mycket liten omfattning. Orsaken är lätt att se.
            Moderaterna väljer systematiskt att sticka huvudet i sanden och
            inte låtsas om hur den politiska dagordningen i Europa ändrats.
          </note>
          <note>
            Förklaringen är enligt min mening enkel. Bara så kan illusionen
            upprätthållas om att just Moderaterna skulle vara Europapartiet
            i svensk politik. Bara så kan det döljas att den moderata politiken
            blir alltmer offside och obsolet i EU-samarbetet.
          </note>
          <note>
            Det finns dock enskilda moderater som öppet vädrar sin besvikelse
            över att EU-medlemskapet inte blev det bräckjärn mot den socialdemokratiska
            välfärdsmodellen de hoppats på. En av dem är förre SAF-
          </note>
          <note>
            chefen Ulf Laurin som i dag arbetar för de europeiska arbetsgivarnas
            samorganisation. Jag verkade för ett svenskt EU-medlemskap för
            den fria marknadens skull, förklarade han i en tidningsintervju
            nyligen.
          </note>
          <note>
            Men, fortsätter han, i dag är EU väldigt förtjust i social ingenjörskonst.
            Många gånger får jag en känsla av att Sverige är förebilden. Det
            ger mig lätt knip i magen. Så säger en aktiv SAF-man och en aktiv
            högerman.
          </note>
          <note>
            Men också Vänsterpartiet och Miljöpartiet visar en märklig oförmåga
            att förstå utvecklingen inom
          </note>
          <note>
            EU. När tyngdpunkten inom EU nu förskjuts åt vänster och när
            arbetet för ett grönt Europa prioriteras vill de att Sverige skall
            lämna unionen. Om denna märkliga Europastrategi skulle man kunna
            säga mycket. Jag skall begränsa mig till två kommentarer.
          </note>
          <note>
            Det är svenska folket som i en folkomröstning har sagt ja till
            medlemskapet. Folkomröstningen skall naturligtvis respekteras
            och tas på allvar. Annars blir detta viktiga instrument meningslöst
            och medborgarnas förtroende för politiken undergrävs.
          </note>
          <note>
            Kravet på utträde ur EU är i ett europeiskt perspektiv faktiskt
            ett extremt krav. Inte något av Vänsterpartiets och Miljöpartiets
            systerpartier inom EU
          </note>
          <note>
            kräver att deras länder lämnar unionen. Högerextremister och
            ultranationalister är de enda v och mp har med sig på sitt korståg
            mot EU-medlemskap. Det är minst sagt ett märkligt sällskap man
            väljer.
          </note>
          <note>
            Fru talman! Slutligen några ord om EMU. Valutaunionen har fått
            en god start. Det är bra. Att valutaunionen blir framgångsrik
            är faktiskt av yttersta vikt för såväl Sverige som för hela EU.
            Riksdagen fattade för drygt ett år sedan beslut om att Sverige
            tillsvidare inte skulle gå med i valutaunionen. Det har gett oss
            möjlighet att föra en öppen och positiv diskussion om valutaunionen.
            Jag ser fram emot att vi nu kan föra den debatten.
          </note>
          <note type="speaker">
            Anf. 293 ANDRE VICE TALMANNEN:
          </note>
          <note>
            Jag ber att få erinra om att det är angeläget att talartiderna
            hålls.
          </note>
          <note type="speaker">
            Anf. 294 HOLGER GUSTAFSSON (kd) replik:
          </note>
          <note>
            Fru talman! Sören Lekberg har i dag såväl som vid tidigare tillfällen
            uttryckt sina förväntningar på den vänstervind som nu äntligen
            blåser från alla håll och kanter inom EU. Han har också talat
            om möjligheterna när det gäller sysselsättningsunionen. Min fråga
            går ut på att kontrollera om nu regeringen har seglet uppe när
            den här vinden blåser och om man hänger med.
          </note>
          <note>
            Jag har här dokumentet från ordförandelandet
          </note>
          <note>
            Tyskland om den målsättning man har. Där står på några rader
            följande: Lönepolitiken, penningpolitiken och skattepolitiken
            måste med stöd av strukturella reformer komplettera varandra så
            att det skapas så många nya arbetstillfällen som möjligt.
          </note>
          <note>
            Statsministern och andra partiföreträdare har många gånger sagt
            att vi behöver göra någonting åt lönepolitiken i Sverige. Vi kan
            konstatera att bönderna har problem med skatterna i Sverige därför
            att vi inte har några konkurrensjämlika villkor. Andra företagare
            i Sverige har det också. Vi har alltså behov.
          </note>
          <note>
            Även socialdemokraterna har tillstått att man behöver göra förändringar
            inom lönepolitiken och skattepolitiken. Min fråga är: Finns seglet
            uppe? Kommer det nu förslag när det blåser starka vindar från
            Tyskland? Är socialdemokraterna beredda att haka på?
          </note>
          <note type="speaker">
            Anf. 295 SÖREN LEKBERG (s) replik:
          </note>
          <note>
            Fru talman! Jag kan lugna Holger Gustafsson med att socialdemokratin
            i Sverige för en mycket konstruktiv politik på detta område. Holger
            Gustafsson har också sett hur vi med gemensamma ansträngningar
            lyckades se till att Amsterdamfördraget blev bra och att vi fick
            in sysselsättningskapitlet där. När det gäller priser, löner och
            att skapa tillväxt så vet Holger
          </note>
          <note>
            Gustafsson också att det pågår ett intensivt arbete för att få
            alla ansvariga att ta sitt ansvar, att få parterna på arbetsmarknaden
            tillsammans med riksdag och regering att komma överens om regler
            som gör att man skall kunna få en positiv utveckling. Det arbetet
            fortsätter nu för fullt. Och det är vår strävan att parterna själva
            skall kunna ta ett sådant ansvar.
          </note>
          <note type="speaker">
            Anf. 296 HOLGER GUSTAFSSON (kd) replik:
          </note>
          <note>
            Fru talman! Det sades i partiledardebatten i går att det vore
            värdefullt om vi fick upp statsministern och regeringen ur startgroparna.
            Frågan är så att säga om förslagen om en ändrad lönepolitik skall
            behöva komma från Metall eller om det är regeringen som skall
            komma med det.
          </note>
          <note>
            Vi har fått en utredning om böndernas skattetryck
          </note>
          <note>
            - det som de kallar för ryggsäcken. Björk har där utrett och
            kartlagt verkligheten väldigt tydligt.
          </note>
          <note>
            I skatteutskottet får vi gång på gång besked om att detta skall
            tas upp i samband med övervägandena om energiskatterna i övrigt.
            Och sedan skjuter man på det gång på gång.
          </note>
          <note>
            Kommer detta att tas upp i vårpropositionen? Har vi anledning
            att vara positiva nu när vindarna blåser så här kraftigt i Europa
            och ni har medvind?
          </note>
          <note type="speaker">
            Anf. 297 SÖREN LEKBERG (s) replik:
          </note>
          <note>
            Fru talman! Vi skall akta oss för att gå in en ekonomisk-politisk
            debatt. Vi diskuterar ju Europafrågorna här och skall väl hålla
            oss kvar vid dem, Holger
          </note>
          <note>
            Gustafsson. Men det är klart att de flesta frågor som vi diskuterar
            här är ju inhemska, och vi skall naturligtvis utnyttja den hjälp
            vi kan få genom det europeiska samarbetet. Men Holger Gustafsson
            vet väl också att vår strävan är att parterna skall ta ansvar
            för lönepolitiken. Det skall arbetsgivarorganisationerna och löntagarorganisationerna
            själva ta ansvar för och inte lägga över i knät på staten.
          </note>
          <note>
            Sedan finns det alltid grupper som tycker att de är illa klämda,
            och dem får vi behandla på sedvanligt sätt.
          </note>
          <note type="speaker">
            Anf. 298 LENA EK (c) replik:
          </note>
          <note>
            Fru talman! Jag delar i mångt och mycket den positiva syn på
            den europeiska unionen som har redovisats. En viktig beståndsdel
            där är ju den fria marknaden och de likvärdiga villkor som finns
            på marknaden.
          </note>
          <note>
            Jag skulle vilja ställa frågan från ett annat perspektiv, men
            den berör också sådana branscher som t.ex. jordbruket. Är Socialdemokraterna
            beredda att se till att denna fria marknad fungerar också på svensk
            nivå på det viset att man faktiskt följer den generella skattesättningen
            för branscher som finns i
          </note>
          <note>
            Europa, den likvärdiga skattesättning som finns? Är
          </note>
          <note>
            Socialdemokraterna beredda att genomföra en del av de rekommendationer
            som faktiskt kommer från EU, bl.a. i Allan Larssons vitbok om
            arbetsmarknadssituationen som föregick Amsterdamfördraget och
            som handlar om de små företagens anställningstrygghet och möjligheten
            att förändra de arbetsrättsliga reglerna för de små företagen?
          </note>
          <note type="speaker">
            Anf. 299 SÖREN LEKBERG (s) replik:
          </note>
          <note>
            Fru talman! Lena Ek talade om den fria marknaden. Jag vill nog
            använda uttrycket att vi skall ha en social marknadsekonomi, att
            vi måste sätta människor i fokus också och att det inte bara skall
            handla om kapital och varor.
          </note>
          <note>
            När det gäller olika åtgärder för att skapa tillväxt känner Lena
            Ek naturligtvis till att det förs samtal för att få i gång tillväxten
            i Sverige och för att få i gång ett ökat samarbete. Regeringen
            har också när det gäller skatteområdet inbjudit representanter
            för partierna i riksdagen att diskutera olika åtgärder som kan
            komma i fråga för att man skall se vad det finns att göra för
            att stimulera tillväxten. Men vi skall också vara medvetna om
            att vi har begränsade möjligheter.
          </note>
          <note>
            Dessa åtgärder skall ju finansieras.
          </note>
          <note type="speaker">
            Anf. 300 LENA EK (c) replik:
          </note>
          <note>
            Fru talman! Min fråga gällde om Socialdemokraterna är beredda
            att se till att våra branscher har likvärdiga konkurrensvillkor
            på den fria Europamarknaden. Den skulle jag gärna vilja ha besvarad.
          </note>
          <note>
            Sedan vet jag också att statsrådet Rosengren har bjudit in 15
            herrar och 2 damer som är fackligt organiserade för samtal i dag.
            Jag undrar då i jämställdhetens tecken, eftersom jämställdheten
            är så viktig också i Europapolitiken, om det inte finns några
            kvinnor i det här landet som faktiskt kan en del om tillväxt.
          </note>
          <note type="speaker">
            Anf. 301 SÖREN LEKBERG (s) replik:
          </note>
          <note>
            Fru talman! Den inre marknaden skall ju ge samtliga företag och
            branscher inom EU:s medlemsländer möjlighet att konkurrera på
            lika villkor, och det gör den ju. Men det som jag tror ligger
            bakom Lena Eks fråga är ju om någon särskild bransch skulle kunna
            få någon särskild subvention utöver det vanliga. Det är en fråga
            som naturligtvis får behandlas på vanligt sätt. Det är egentligen
            inte en fråga som vi skall diskutera i den här typen av debatter.
            Den får diskuteras i debatter som finansutskottet eller skatteutskottet
            för.
          </note>
          <note type="speaker">
            Anf. 302 GÖRAN LENNMARKER (m) replik:
          </note>
          <note>
            Fru talman! Sören Lekberg, är det så att den svenska regeringen
            nu tänker följa EU:s rekommendationer och bekämpa arbetslösheten?
            Det har den ju alltid struntat i tidigare. Men jag förstod av
            det som
          </note>
          <note>
            Sören Lekberg sade att den tydligen tänkte följa dem i fortsättningen.
            Det är en ändrad politik.
          </note>
          <note>
            Det finns flera socialdemokrater i EU:s ministerråd, och det
            har gett bekymmer. Vi har aldrig tidigare upplevt att ett toppmöte
            har haft en mer restriktiv hållning i utvidgningsfrågan än vad
            kommissionen har haft. Men det hände i Wien för första gången,
            och det var när man fokuserade på taxfree-sprit i stället för
            på Europas framtid. Det var ganska illavarslande.
          </note>
          <note>
            Europas enande drevs tidigare fram av borgerliga politiker, av
            vilka Helmut Kohl kanske är den som är mest känd. Dagens tyska
            socialdemokrater Schröder och Lafontaine röstade emot återföreningen
            av det egna landet. Och det som man nu är orolig för är att om
            de är emot en återförening av det egna landet, är de då över huvud
            taget för att Europa skall förenas?
          </note>
          <note>
            Detta är det allvarliga hotet i det röda Europa.
          </note>
          <note>
            Till sist undrar jag vad Sören Lekberg har för svar att ge på
            frågan om finansmarknadens tolkning av statsministerns besked.
          </note>
          <note type="speaker">
            Anf. 303 SÖREN LEKBERG (s) replik:
          </note>
          <note>
            Fru talman! Det är svårt att på en minut svara på alla dessa
            frågor. Låt mig besvara några snabbt och sedan återkomma i nästnästa
            replikskifte.
          </note>
          <note>
            När det gäller arbetsmarknadsrekommendationer vet Göran Lennmarker
            mycket väl att det som man gör från EU:s sida, framför allt från
            stats- och regeringschefer, är att anta ett uttalande som tillgodoser
            alla parter, eftersom det är ett konsensusbeslut som man fattar.
            Där finns det då ett smörgåsbord att välja från.
          </note>
          <note>
            Vad vi nu kan konstatera är att inriktningen har blivit att man
            inom EU väljer ut sådana resolutioner som kännetecknar just svensk
            arbetsmarknadspolitik.
          </note>
          <note>
            Sedan är utvidgningen en mycket angelägen fråga för oss, och
            jag tror att den är det även för de andra medlemsländerna. Men
            för att komma i gång med utvidgningen måste EU och vi alla vara
            med och se till att dessa Agenda 2000-förhandlingarna kan genomföras
            skyndsamt.
          </note>
          <note type="speaker">
            Anf. 304 GÖRAN LENNMARKER (m) replik:
          </note>
          <note>
            Fru talman! Det är rätt, men taxfree-sprit är väl ändå inte en
            del av Agenda 2000?
          </note>
          <note>
            När det sedan gäller sättet att hantera rekommendationerna har
            ju den svenska regeringen struntat i detta och valt en annan linje
            än den som har rekommenderats. Däremot har Finland följt rekommendationerna.
          </note>
          <note>
            Jag vill återkomma till den mycket konstiga skillnaden mellan
            de svenska socialdemokraterna och de finska socialdemokraterna
            som har drivit helt skilda frågor under de gångna fyra åren som
            medlemmar.
          </note>
          <note>
            Man ställer sig frågan: Hur kan det komma sig att man agerar
            så helt annorlunda i det land som har haft ett framgångsrikt medlemskap
            i EU och har haft en synnerligen positiv utveckling när det gäller
            välfärd, framför allt i fråga om att minska arbetslösheten, och
            har valt en helt annan inriktning än den svenska socialdemokratin.
            Den finska socialdemokratin har som bekant prioriterat skattesänkningar,
            avregleringar och en snabb välfärdsökning i landet, medan den
            svenska socialdemokratin prioriterar regleringar och en fortsatt
            massarbetslöshet.
          </note>
          <note>
            Slutligen vill jag säga att om man kan sin historia vet man att
            social marknadsekonomi var ett begrepp som tysk socialdemokrati
            slogs hårdare än någonsin mot när den infördes av Ludwig Erhard
            och Konrad
          </note>
          <note>
            Adenauer någon gång 1948, 1949, 1950. Det syftar nämligen på
            att marknadsekonomin är social till sin karaktär.
          </note>
          <note type="speaker">
            Anf. 305 SÖREN LEKBERG (s) replik:
          </note>
          <note>
            Fru talman! Göran Lennmarker återkommer till
          </note>
          <note>
            Finland. Jag skulle vilja rekommendera Göran Lennmarker att titta
            närmare på siffrorna och på jämförelserna. Jag brukar läsa den
            engelska tidskriften The
          </note>
          <note>
            Economist. Där kan man hela tiden följa hur Sverige förhåller
            sig till andra länder. Där kan man se att den svenska utvecklingen
            har varit god jämfört med övriga medlemsländer i EU. Det senaste
            året har tillväxten varit högre i Sverige än i Euro 11 eller Euroland
            som det numera kallas för. Det gäller även sysselsättningen. Arbetslöshetsnivån
            i Sverige är betydligt lägre. Vi har varit framgångsrika. Försök
            inte kamouflera det!
          </note>
          <note>
            Dessutom visar det sig när det gäller de rekommendationer som
            kommer från kommissionen eller från Europeiska rådet att det går
            Sveriges väg. Sverige börjar bli ett föredöme. Det är också därför
            förre
          </note>
          <note>
            SAF-chefen är så irriterad över att EU håller på med, som han
            säger, social ingenjörskonst.
          </note>
          <note type="speaker">
            Anf. 306 MARIANNE ANDERSSON (c) replik:
          </note>
          <note>
            Fru talman! Jag återkommer till den diskussion som fördes tidigare
            om ryggsäcken för det svenska jordbruket, att vi inte har samma
            konkurrensmöjligheter som man har i andra länder. Det är en viktig
            fråga i EU-debatten, därför att jordbruket verkligen omfattas
            av EU-politiken. Då borde det vara en självklarhet att den näringen
            skall ha samma förutsättningar i vårt land som i alla andra länder.
          </note>
          <note>
            Just nu sker nedläggning av animalieproduktionen i en rasande
            takt, som vi inte har upplevt tidigare. Det finns alltså en pessimism
            i det svenska jordbruket som är ganska förfärande. Hela tiden
            skjuter man upp de här besluten och har ingenting att komma med.
            Vi kan hamna i en sådan situation att vi inte kan hävda vår livsmedelskvalitet,
            som vi är så stolta över. Vi kan inte hävda vår produktion, vår
            förädlingsindustri och allt vad det innebär av arbetstillfällen
            och annat.
          </note>
          <note>
            Jag vill fråga: När kommer det förslag?
          </note>
          <note>
            En fråga till. Den gäller ordförandeskapet och dess innehåll.
            Vi hade en diskussion om tidsaspekten.
          </note>
          <note>
            Tycker man inom socialdemokratin att det är viktigt med en folklig
            förankring av det arbete som kommer att ske när Sverige är ordförandeland
            i EU och att få med folkrörelser, folkbildning, m.m. i ett sådant
            arbete? Om ni tycker det är det hög tid. Det är inget man kastar
            ur sig på en höft eller i en handvändning.
          </note>
          <note>
            Det är ett arbete som måste förberedas. Jag undrar hur ni ser
            på det.
          </note>
          <note type="speaker">
            Anf. 307 SÖREN LEKBERG (s) replik:
          </note>
          <note>
            Fru talman! Ett kort svar till Marianne Andersson.
          </note>
          <note>
            När det gäller strategin för ordförandeskapet kommer arbetet
            att gå i gång nu. Det är två år kvar innan vi blir ordförandeland.
            Det finns gott om tid. Jag hoppas att vi då alla får möjligheter
            att delta i det arbetet och att vi kan diskutera våra olika uppfattningar
            på ett fruktbärande sätt.
          </note>
          <note>
            Jag har också sett uppgifter om att det svenska jordbruket skulle
            vara missgynnat, framför allt i förhållande till Danmark och Finland,
            inte till EU i dess helhet. Det handlar om bränsleavgifter, miljöskatter
            m.m. som skulle ha en negativ påverkan. De frågorna får man väl
            hantera på vanligt sätt och diskutera. Det gör vi ju i riksdagen
            när frågor dyker upp, och sedan får vi se hur det står till med
            den saken.
          </note>
          <note type="speaker">
            Anf. 308 MARIANNE ANDERSSON (c) replik:
          </note>
          <note>
            Fru talman! Det är fantastiskt att höra Sören Lekberg konstatera
            att han har märkt lite grann att den här diskussionen pågår. Den
            har pågått sedan utredningen lades fram. Jag minns inte riktigt
            när det var, men det är i alla fall över ett år sedan. Det var
            en stor diskussion i valrörelsen. Det har varit en mycket intensiv
            diskussion under den här tiden. Och så säger han att man får ta
            upp detta när frågan dyker upp, precis som om det är något man
            bara kan ta ur luften så där.
          </note>
          <note>
            Det är faktiskt en fråga som är mycket avgörande för en hel näring
            i Sverige och som har diskuterats under den här långa tiden. Jag
            tycker att det var ett mycket nonchalant svar som jag fick, det
            måste jag säga.
          </note>
          <note type="speaker">
            Anf. 309 SÖREN LEKBERG (s) replik:
          </note>
          <note>
            Fru talman! Jag vet inte om jag kan tillgodose
          </note>
          <note>
            Marianne Anderssons önskemål. Men det förekommer naturligtvis
            inlagor och påpekanden från en mängd branscher i landet. Vi hade
            ett exempel nyss som Göran Lennmarker raljerade över. Det var
            taxfreehandeln. Där har vi också fått uppvaktningar som säger
            att detta hotar sysselsättningen, att det hotar branscher osv.
            Vi får in mängder med sådant.
          </note>
          <note>
            Det kan naturligtvis finnas fog för de farhågor som kommer fram
            den här vägen. Då får vi analysera det på ett ordentligt sätt.
            Men det får vi hantera den reguljära vägen. Då får vi se om de
            här uppgifterna stämmer eller inte.
          </note>
          <note type="speaker">
            Anf. 310 MAGGI MIKAELSSON (v) replik:
          </note>
          <note>
            Fru talman! Det råder inget tvivel om att Sören
          </note>
          <note>
            Lekberg hör till de mycket EU-entusiastiska. Det kunde vi höra
            av hans anförande.
          </note>
          <note>
            Som jag sade när jag höll mitt anförande lyfte han också fram
            de typiskt socialdemokratiska frågorna sysselsättning, miljö,
            jämställdhet och öppenhet, som ju är väldigt viktiga. Det finns
            en stor och bred enighet om att det är viktiga frågor. Men jag
            vill ställa frågan: Ser inte Sören Lekberg några risker eller
            några svårigheter med EU-medlemskapet och den utveckling som pågår?
          </note>
          <note>
            I dag är det, som Sören Lekberg själv säger, 13
          </note>
          <note>
            socialdemokratiska regeringar av 15. Utvecklingen går mot en
            union, med en ledning och ett maktcentrum. Mycket centralstyrt.
            Är det en styrka eller en svaghet för demokratin? Finns det någon
            risk med det eller är socialdemokraterna på väg att också anamma
            den federala unionstanken, som i och för sig ligger i fördragets
            natur? Man diskuterar bl.a. mindre röststyrka för små länder.
            Det kommer vid nästa regeringskonferens.
          </note>
          <note type="speaker">
            Anf. 311 SÖREN LEKBERG (s) replik:
          </note>
          <note>
            Fru talman! Ja, jag är positiv till EU. Jag har varit positiv
            till medlemskapet. Jag har också uttalat att jag är positiv till
            valutaunionen. Men jag tycker samtidigt att vi har fattat ett
            mycket klokt beslut i riksdagen, att vi har kunnat få möjlighet
            att i lugn och ro diskutera den frågan och ge svenska folket en
            möjlighet att sätta sig in i den ordentligt. Jag ser fram emot
            att vi skall få tillfälle till den diskussionen.
          </note>
          <note>
            Tillhör man en organisation och är positiv till den finns det
            naturligtvis också väldigt mycket man kan kritisera inom den organisationen.
            Jag diskuterar EU
          </note>
          <note>
            från den utgångspunkten att upptäcker man problem och brister
            skall man kunna rätta till dem. Under den korta tid som Sverige
            har varit medlem tycker jag faktiskt att en del brister har kunnat
            rättas till. Amsterdamfördraget, som jag hoppas snart blir slutratificerat,
            är ett exempel på hur man har kunnat göra en förbättring jämfört
            med det Maastrichtfördrag som förelåg då Sverige blev medlem i
            unionen.
          </note>
          <note type="speaker">
            Anf. 312 MAGGI MIKAELSSON (v) replik:
          </note>
          <note>
            Fru talman! Valutaunionen har vi pratat om flera gånger tidigare
            i kväll. Valutaunionen är inte ett ekonomiskt projekt. Det är
            nog alla överens om. Det är ett politiskt projekt. Är det också
            Sören Lekbergs uppfattning att man i den diskussion som skall
            förekomma bland svenska folket inför en folkomröstning, eller
            en annan typ av ställningstagande, skall lyfta fram just utvecklingen
            mot en politisk union, att det är ett politiskt projekt och att
            valutaunionen är ett led i den utvecklingen?
          </note>
          <note>
            Det är väldigt viktigt hur man för den här diskussionen, för
            att man skall få en så bra uppfattning som möjligt av vad svenska
            folket tycker. Det är en av de frågor som jag tycker är väldigt
            viktiga.
          </note>
          <note>
            Den andra frågan gäller vad man kan göra åt det fusk och den
            korruption som finns inom EU-
          </note>
          <note>
            systemet. Karl-Göran Biörsmark tyckte att det var barnsjukdomar,
            men vad säger Sören Lekberg? Vad skall man göra åt det?
          </note>
          <note type="speaker">
            Anf. 313 SÖREN LEKBERG (s) replik:
          </note>
          <note>
            Fru talman! Maggi Mikaelsson använder varje gång uttrycket politiskt
            projekt, som om det skulle vara något fult. Alla beslut som vi
            fattar här i riksdagen är politiska beslut. De är politiska projekt.
            Samarbetet inom Europeiska unionen är ett politiskt projekt.
          </note>
          <note>
            Jag tycker att valutaunionen med en gemensam valuta kommer att
            bli bra. Vi bör gå med där. Men jag är glad över att vi får möjlighet
            att brett diskutera frågan och att vi får möjlighet att underställa
            svenska folket frågan, antingen i en folkomröstning eller i samband
            med det allmänna valet 2002. Jag hoppas att frågan kommer att
            lösas under denna mandatperiod.
          </note>
          <note>
            Självfallet måste vi attackera fusket. De svenska funktionärerna
            som arbetar inom unionen har gjort ett bra arbete. Men man skall
            akta sig för att bara framhålla fusket när man kritiserar det
            svenska medlemskapet. Vi vet att sådant förekommer i andra mellanstatliga
            organisationer. Vi talar inte då om ett stort problem och att
            vi kanske skall överväga att lämna organisationen. I stället skall
            vi naturligtvis åtgärda problemet.
          </note>
          <note>
            Effektivare visionära insatser och ökad öppenhet är ett bra medel
            för att komma en bit på vägen.
          </note>
          <note>
            Anf. 314 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag har två frågor. Den ena frågan rör vårt förslag
            som vi delar med fyra andra partier i riksdagen, nämligen koldioxidavgift.
            Moderaterna och Socialdemokraterna motsätter sig att vi skulle
            försöka ändra på den tågordningen, så att det med hjälp av majoritetsförfarande
            går att använda miljöskatt som styrinstrument. Det går inte i
            dag.
          </note>
          <note>
            Ser Sören Lekberg någon möjlighet att i framtiden använda det
            styrmedlet i miljösammanhang? Det är viktigt. Jag kommer att tjata
            om detta också framöver för att försöka få en ändring till stånd.
          </note>
          <note>
            Den andra frågan rör EMU. Socialdemokraterna är splittrade. Vi
            får olika signaler från olika ministrar.
          </note>
          <note>
            Jag förstår att Sören Lekberg är positiv till EMU.
          </note>
          <note>
            Anser Sören Lekberg att det är viktigt att Sverige är med i EMU
            år 2001 när Sverige blir ordförandeland?
          </note>
          <note type="speaker">
            Anf. 315 SÖREN LEKBERG (s) replik:
          </note>
          <note>
            Fru talman! I fråga om skatter anser vi att de nationella parlamenten
            skall bestämma. Jag sade i mitt anförande att det kan vara klokt
            att göra som på mervärdesskattens område, nämligen att för att
            undvika osund konkurrens mellan länderna fastställa miniminivåer.
            Men på beskattningsområdet skall det finnas kvar ett starkt och
            klart nationellt beslutsfattande.
          </note>
          <note>
            Det är möjligt att miljöskatter kan vara en väg framöver. Det
            får vi diskutera och fundera över. Jag kan inte ge några tydligare
            besked än så.
          </note>
          <note>
            Den sista delen gällde visst folkomröstningen. Vi skall nu ha
            denna diskussion. Jag hoppas att vi kan se till att svenska folket
            också får en möjlighet att tränga in i denna viktiga fråga. Då
            får det ta den tid det tar.
          </note>
          <note>
            Jag hoppas att frågan skall kunna avgöras under innevarande mandatperiod.
          </note>
          <note>
            Anf. 316 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag blev något positivt överraskad av
          </note>
          <note>
            Sören Lekbergs svar. Det gläder mig. Jag såg nämligen en liten
            öppning när det gäller miljöskatter och miljöavgifter. En socialdemokrat
            borde gilla resonemanget som sådant, nämligen skatter som styrmedel.
          </note>
          <note>
            Vi skulle gemensamt kunna arbeta för att det kommer till stånd
            i EU-sammanhang. Jag tror på att en koldioxidavgift eller koldioxidskatt
            skulle vara bra för miljöarbetet.
          </note>
          <note>
            Min fråga om folkomröstning var lite mer konkret än så. Jag frågade
            om Sören Lekberg anser att det är viktigt att Sverige är med i
            EMU när Sverige blir ordförandeland 2001. Sören Lekberg är inne
            på den linjen själv. Vi skulle kunna ha den folkomröstning vi
            tydligen är överens om nästa år. Då skulle vi kunna ha ett besked
            till år 2001.
          </note>
          <note type="speaker">
            Anf. 317 SÖREN LEKBERG (s) replik:
          </note>
          <note>
            Fru talman! Jag tyckte statsministern sade något bra i går. EMU-frågan
            skall inte trummas igenom av en politisk elit. Vi skall se till
            att svenska folket får möjlighet att diskutera ordentligt. Jag
            vill varna för tidtabeller.
          </note>
          <note>
            För ett och ett halvt år sedan när jag diskuterade frågan om
            EMU för finansutskottets räkning blev jag anklagad från moderat-
            och folkpartihåll att vi inte kunde fatta beslut snabbt. Jag varnar
            för den typen av forcering. Hade vi följt det råd som Moderaterna
            och
          </note>
          <note>
            Folkpartiet gav oss i kammaren, hade Sverige fått ett blankt
            nej. Nu kan vi diskutera valutaunionen i en öppen atmosfär. När
            sedan frågan blir mogen för folkomröstning skall den genomföras.
          </note>
          <note>
            Jag är positiv, och jag kommer att med liv och lust gå in i diskussionen
            om valutaunionen. Jag hoppas naturligtvis att svenska folket så
            småningom kommer fram till att Sverige skall gå med.
          </note>
          <note type="speaker">
            Anf. 318 WILLY SÖDERDAHL (v) replik:
          </note>
          <note>
            Fru talman! Sören Lekberg säger att Vänsterpartiet och Miljöpartiet
            bara säger nej. Jag kan inte hålla med om det för Vänsterpartiets
            del. Miljöpartiet får svara för sig självt. Vi deltar i denna
            debatt, och vi deltar i EU-nämndens debatter. Vi deltar i debatter
            i parlamentet och söker konstruktiva lösningar. Jag tycker att
            vi stöder konstruktiva förslag som ökar rättvisa, konsumentskydd
            och sysselsättning - om förslagen är demokratiskt riktiga.
          </note>
          <note>
            Detta är ett resultat av att vi faktiskt accepterar resultatet
            i folkomröstningen. Det hindrar inte att vi i grunden anser att
            EU är ett projekt som inte tillgodoser demokratiska krav.
          </note>
          <note type="speaker">
            Anf. 319 SÖREN LEKBERG (s) replik:
          </note>
          <note>
            Fru talman! Jag förnekar naturligtvis inte Vänsterpartiet rätten
            att ha en uppfattning. Jag har, liksom andra, pekat på det svåra
            dilemma som Vänsterpartiet har, nämligen att först ha tyckt att
            det är bra med folkomröstning. Vi i riksdagen bestämde med stor
            majoritet 1994 att vi dels skulle ansöka om medlemskap, dels förändra
            vår grundlag så att Sverige kunde bli medlem i EU. Men vi sade
            då att beslutet skulle underställas svenska folket, och vi i riksdagen
            skulle lojalt följa utslaget i folkomröstningen. Det gjorde vi.
          </note>
          <note>
            Det blev ja i folkomröstningen.
          </note>
          <note>
            Då har svenska folket fällt avgörandet. Då får man anpassa sig
            till det. Det är möjligt att det är taktiskt klokt av Vänsterpartiet
            att driva denna linje, men jag tycker att den blir besvärande
            då systerpartierna på andra håll i Europa driver en annan linje.
            Det är vad jag har pekat på.
          </note>
          <note type="speaker">
            Anf. 320 WILLY SÖDERDAHL (v) replik:
          </note>
          <note>
            Fru talman! Svenska folket röstade i folkomröstningen ja till
            Maastrichtfördraget. Sedan dess har
          </note>
          <note>
            Amsterdamfördraget kommit. Det innebär en hel del annat också.
          </note>
          <note>
            Oavsett vilket skulle det vara intressant att höra om Sören Lekberg
            anser att de demokratiska kraven är tillfredsställda inom Europeiska
            unionen. Ser inte
          </note>
          <note>
            Socialdemokraterna demokratifrågorna inom unionen som ett problem?
            Hur skall vi inom systemet kunna driva EU mot demokrati?
          </note>
          <note type="speaker">
            Anf. 321 SÖREN LEKBERG (s) replik:
          </note>
          <note>
            Fru talman! Willy Söderdahl avslöjar lite grann av
          </note>
          <note>
            Vänsterpartiets dubbla ståndpunkter här. Man säger att man följer
            folkomröstningsresultatet, men att det har kommit ett nytt fördrag
            efter det. När Sverige gick in som medlem gällde Maastrichtfördraget,
            och nu har Amsterdamfördraget kommit. Då menar man att det finns
            skäl för att ompröva och kunna vara för ett utträde.
          </note>
          <note>
            Men Amsterdamfördraget är ju en betydande förbättring av Maastrichtfördraget.
            Vi har fått med sysselsättningskapitlet, jämställdheten, konsumentpolitiken,
            öppenheten och också lyft fram demokratin.
          </note>
          <note>
            Därför blir jag förvånad. Det verkar bara som om man försöker
            hitta nödargument för sin linje. Jag kan inte komma ifrån att
            det måste vara besvärligt för vänsterpartisterna att i EU-parlamentet
            behöva umgås med ultranationalister och andra i sin kamp för utträde.
          </note>
          <note type="speaker">
            Anf. 322 MARGIT GENNSER (m):
          </note>
          <note>
            Fru talman! Karl-Göran Biörsmark sade för en stund sedan att
            han naturligtvis vill se ett annat sätt för EU-byråkratin att
            handskas med andras pengar, med våra skattepengar, men att han
            tror att han kan få fram en ny kultur. Den kommer att växa fram,
            säger han. Jag måste säga att jag är mycket mer pessimistisk,
            och mitt anförande kanske visar att jag också har större realism.
          </note>
          <note>
            Revisionsanmärkningar har inte varit en nyhet, utan har förekommit
            regelbundet. Det har varit som när vinter efterföljs av vår. Kommissionen
            har också alltid sagt på samma sätt: Vi skall bättra oss, vi skall
            göra en ordentlig granskning och vi skall införa ett saneringsprogram.
            Men parlamentet och andra skall inte kritisera oss.
          </note>
          <note>
            Låt oss lyssna till en i Europapolitik mycket erfaren person,
            britten William Rees-Mogg. Hans kritik i
          </note>
          <note>
            The Times faller i första hand helt på Labour i EU-
          </note>
          <note>
            parlamentet. Efter de mest hårresande manövrer, säger han, har
            en Labour/socialist-majoritet röstat för korruption mot prickning
            och ansvar. Premiärminister
          </note>
          <note>
            Tony Blair men också förbundskansler Gerhard
          </note>
          <note>
            Schröder - och jag lägger till Göran Persson - har sett till
            att EU-parlamentarikerna lät sig nöjas med ännu ett försök till
            "självsanering"!
          </note>
          <note>
            William Rees-Mogg, som har varit med förut, konstaterar i fortsättningen
            i artikeln "att eftergiften att tillsätta 'vice män' för att granska
            inkompetens och bedrägerier är återkommande. På min tid - på 80-
          </note>
          <note>
            talet - var jag också en 'vis man'. Jag vet att vise män inte
            ska se och inte höra. De är till för att bli lurade och skulle
            vi, 'vice män', nå så långt att vi börjar se, förstå och opponera
            oss, då stuvas vi undan som trädgårdsmöbler för vinterförvaring."
          </note>
          <note>
            En del kanske tycker att Rees-Mogg uttrycker sig drastiskt, men
            kan man vara för drastisk när det gäller att illustrera EU-parlamentets
            impotens att utkräva ansvar?
          </note>
          <note>
            Den spanske kommissionären Marins problem var redovisningsbrister.
            Hans programansvariga har inte verifikationer på belopp som sammanlagt
            uppgår till
          </note>
          <note>
            1,1 miljarder pund, enligt Sunday Times, eller 15
          </note>
          <note>
            miljarder kronor.
          </note>
          <note>
            Den f.d. franska statsministern Edith Cresson har ur moralisk
            synpunkt ett värre syndaregister. Hon har indirekt försett kavaljerer
            - enligt det språkbruk som finns i Selma Lagerlöfs Gösta Berlings
            saga - med lyxiga löner utan arbete. Den belgiska polisen utreder
            hanteringen av programmet Leonardo, där omsättningen är 1 miljard.
            Orsaken är att den Cresson närstående konsultfirman misstänks
            för kvalificerad ekonomisk brottslighet, skattefusk, obetalda
            socialavgifter, dubbelfaktureringar och gynnande av närstående.
            Förvaltningen har varit urusel. Detta har man vetat länge. Först
            nu är konsulten inte längre önskvärd. Han får gå, och Cresson
            har fått en syndabock.
          </note>
          <note>
            Oansvarighet har satts i system.
          </note>
          <note>
            Inte enbart socialdemokrater har avstått från att säga "nu får
            det vara nog!". Konservativa ledamöter från Medelhavsländerna
            har gjort sammaledes. Det är måhända mindre märkligt. Korruption
            har under de senaste decennierna brett ut sig. Skandaler i Frankrike,
            Italien, Belgien och Spanien har varit spektakulära, och risken
            att de är smittsamma är stor.
          </note>
          <note>
            Det ekonomiska svinnet beräknas till 10 % av budgeten - pengar
            som inte har använts för avsett syfte. För Sveriges del innebär
            det ca 2,3 miljarder förlorade avgiftspengar. De stora länderna
            tycks alltid kunna ställa upp med en parlamentsmajoritet som inte
            vill sanera EU:s svindlande affärer.
          </note>
          <note>
            Vad kan vi svenskar då kräva, och vad kräver jag?
          </note>
          <note>
            Jo, det är att svinnet på i dag 10 % av avgiften till EU
          </note>
          <note>
            inte betalas förrän den finansiella kontrollen är effektiv. Sverige
            kan göra som en hyresgäst som råkar ut för en hyresvärd som vansköter
            fastigheten han bor i.
          </note>
          <note>
            2,3 miljarder per år är stora pengar. De skulle räcka till att
            återställa änkepensionerna, att användas för en mer genomtänkt
            försvarsbudget eller att underlätta en del av alla de nödvändiga
            skattesänkningar som behövs. Att inte markera att något måste
            göras innebär att vi tyst accepterar korruptionen av EU-
          </note>
          <note>
            kaliber. Så är det väl ändå inte? Därför måste 10 % av
          </note>
          <note>
            EU-avgiften innehållas! Pengar ger makt - tydligen mer makt än
            röster.
          </note>
          <note>
            De oarter jag nu beskrivit har "släktingar".
          </note>
          <note>
            Euron sattes i sjön första dagen i år. Varnande röster har höjts.
            Kritikerna har envetet påpekat att en monetär union inte kan fungera
            utan en politisk, en federal stat. Ett sådant resonemang har avvisats
            av det politiska etablissemanget. Nej, EMU kräver verkligen inte
            en politisk union, har det hetat fram till årsskiftet.
          </note>
          <note>
            Och sedan då? Just så! 1998 års katekes har ersatts av en ny
            och lika övertygad övertygelse nyåret 1999.
          </note>
          <note>
            Joschka Fischer, den tyske utrikesministern, har uttryckt vändningen
            mest pregnant, fast Schröder,
          </note>
          <note>
            Lafontaine m.fl. har sagt detsamma. I ett lidelsefullt tal sade
            Fischer att EU skulle få en "institutionell hjärtinfarkt" om vi
            inte snabbt anammade politisk integration. Euron har enligt honom
            i ett tag svept bort våra politiska institutioner. "Politisk union
            måste bli vår framtida ledstjärna", sade Fischer. Feltänkt i går
            är ledstjärna i dag. Vad som sades i går gäller inte i dag. Omsvängningen
            presenteras utan motiveringar.
          </note>
          <note>
            Det är bristande respekt för medborgarna. Det är omoral.
          </note>
          <note>
            Den andra observationen har släktdrag med den nu berörda. Eurofobin
            var stor den första januariveckan. Euron var en succé. Naturligtvis
            kan man inte säga något om euron var lyckad eller inte efter tre
            dagar. Om projektet är till fördel kan man kanske avläsa om fem
            sex år, och kanske inte då heller. Vilka faktorer som skapar nationers
            rike- eller fattigdom är ett komplex av sociala, kulturella, ekonomiska,
            tekniska och geografiska förhållanden.
          </note>
          <note>
            Har det flöde av trosvisshet som vi matats med de senaste veckorna
            sin rot i okunnighet eller propaganda? Jag fruktar att det är
            propaganda.
          </note>
          <note>
            Tillväxt och ekonomi måste bli bättre i EU och
          </note>
          <note>
            Sverige. Men nationers rike- och fattigdom beror inte enbart
            på makro- eller mikroekonomi. Det behövs också tilltro - se boken
            Trust av Fukuyama. Finns inte tilltro, detta samhälleliga kitt,
            eroderas vårt sociala kapital, som alltfler historiker, sociologer
            och ekonomer uppfattar som nödvändigt för att skapa välstånd.
            Finansiell och intellektuell korruption skadar det sociala kapitalet
            mer än vad vi tror. Att då föra samman EU-stater med vitt skild
            syn vad gäller politiskt beslutsfattande, politiskt ansvar, kontroll
            och självkontroll av offentliga medel kommer att skada det sociala
            kapitalet på ett för tillväxt och välstånd allvarligt sätt, och
            dessutom skapas svårtyglade spänningar.
          </note>
          <note>
            Ett federalt EU hotar att bli en allvarlig återvändsgränd. Min
            avvaktande negativa hållning till
          </note>
          <note>
            EMU och federation är orubbad.
          </note>
          <note>
            Anf. 323 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Margit Gennser sade att jag var optimist - kanske
            alltför optimistisk. Hon betecknade sig själv som mer pessimistisk.
            Det framgick också av anförandet att Margit Gennser har en ganska
            pessimistisk syn. Den är välgrundad, och hon har många bra argument.
          </note>
          <note>
            Jag är naturligtvis lika förtvivlad som Margit
          </note>
          <note>
            Gennser över korruptionen. Men precis som Sören
          </note>
          <note>
            Lekberg sade tidigare finns korruption lite överallt i vårt samhälle.
            Om vi är med i ett sammanhang och upptäcker korruption betyder
            det inte att vi lämnar organisationen. Tvärtom försöker vi att
            lösa problemet. Jag är lite mer optimistisk än pessimistisk när
            det gäller den delen. Jag tror ändå på möjligheten att förändra.
          </note>
          <note>
            När det sedan gäller euron sade Margit Gennser att man inte kan
            säga att projektet är lyckat efter bara några dagar. Det kan man
            naturligtvis inte. Vi kan kanske inte göra det efter ett, två
            eller tre år heller. Vi får se hur det ser ut om fem, tio år.
            Det är det perspektivet man måste se det i, menar jag. Där är
            jag tydligen också mer optimistisk än Margit Gennser.
          </note>
          <note type="speaker">
            Anf. 324 MARGIT GENNSER (m) replik:
          </note>
          <note>
            Fru talman! Jag tycker att man ofta kan använda det som har hänt
            för att stämma av vad som är realistiskt när man skall se in i
            framtiden. Här har vi olika meningar. Det finns ingen sanning.
            Här måste folk bedöma vem som verkar mest eller minst verklighetsförankrad.
          </note>
          <note>
            Jag måste säga att den historia som EU-länderna har visat och
            den tilltagande korruption vi har sett även i de enskilda länderna
            är mycket, mycket allvarlig.
          </note>
          <note>
            Anf. 325 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Korruption i alla sammanhang är mycket, mycket allvarligt.
            Oavsett om det sker i Motala, i Gävle eller i Bryssel är korruption
            otroligt allvarligt. Men det betyder inte att man lutar sig tillbaka
            i länstolen och säger att det inte går att göra någonting åt det
            - varken i Motala, Gävle, Bryssel eller var det nu är någonstans.
            Det är när det gäller den attityden som Margit Gennser och jag
            skiljer oss åt.
          </note>
          <note>
            Jag menar att vi borde kunna sätta dagordningen och höja rösten.
            Det som har skett de senaste dagarna mellan Santer och Persson
            är också en sorts reningsprocess, som jag tror att många, inklusive
            jag själv, har observerat och också gläder sig åt.
          </note>
          <note type="speaker">
            Anf. 326 MARGIT GENNSER (m) replik:
          </note>
          <note>
            Fru talman! Jag hade inte tid att ta upp hela William Rees-Moggs
            resonemang, men han sade att man inte heller kan bortse från partipiskan.
            Liberalerna har väl varit de som har varit mest tydliga i detta
            sammanhang.
          </note>
          <note>
            Jag skall kanske också säga någonting om mitt förslag. Jag har
            konstaterat att det politiska systemet, som det nu ser ut på Europanivå,
            inte fungerar. Skall man klara av det måste man låta pengarna
            och inte rösterna tala. En hel del parlamentsledamöter saknar
            tydligen den där känslan i ryggraden av att man ibland inte skall
            kröka rygg - inte ens en gång för sin partiledare. Detta gällde
            inte bara svenska politiker -
          </note>
          <note>
            det gällde en del av dessa - utan framför allt den stora engelska
            och tyska gruppen.
          </note>
          <note>
            Detta är allvarligt. Jag påpekar att det är allvarligt, för korruption
            är ett dödligt gift för samhällsmoralen.
          </note>
          <note type="speaker">
            Anf. 327 LENA EK (c):
          </note>
          <note>
            Fru talman! Den 1 januari år 2001 övertar Sverige ordförandeskapet
            i den europeiska unionen. Vi kommer att efterträda Frankrike.
            Men redan om drygt ett år - nästa sommar - ingår Sverige i den
            s.k. trojkan, som har nämnts förut i kammaren i kväll. Det är
            en trojka som har att representera den europeiska unionen inom
            ramen för den gemensamma utrikes- och säkerhetspolitiken - det
            s.k. GUSP.
          </note>
          <note>
            Detta är ett otroligt viktigt arbete och en del av det stora
            fredsprojekt som den europeiska unionen utgör.
          </note>
          <note>
            Vi såg när konflikten i det forna Jugoslavien började hur det
            fanns stora farhågor för att den skulle spridas in i Europas hjärta
            i form av en traditionell och nedärvd fiendskap mellan Frankrike
            och Tyskland och deras respektive allierade i de olika dåvarande
            delarna av Jugoslavien. Detta kunde man hejda.
          </note>
          <note>
            Ordförandeskapet i EU har också en praktisk sida som regleras
            i fördraget om den europeiska unionen och de fördrag som bildar
            de tre europeiska gemenskaperna. Ordförandelandet kallar till,
            förbereder och leder alla ministerrådets möten och svarar för
            alla förberedande möten, alla arbetsgrupper och alla tusentals
            sammanträden som skall ske under denna period.
          </note>
          <note>
            Man fungerar också som ordförande vid Corepermötena och för unionens
            talan i de stora internationella organisationerna och har alltså
            ett mycket stort utrikespolitiskt ansvar för Europa.
          </note>
          <note>
            Den politiska sidan av ordförandeskapet är lika viktig. Det viktiga
            här är att ett ordförandeland som är engagerat och som förbereder
            sitt ordförandeskap ordentligt också får ett mycket stort politiskt
            inflytande i Europa, oavsett den statens storlek. EU är ju en
            ekonomisk och politisk stormakt på det globala planet.
          </note>
          <note>
            Vi har en granne som förbereder sitt ordförandeskap mycket ordentligt,
            som förberedde sitt medlemskap synnerligen ordentligt och som
            förbereder sitt deltagande i strukturfonder, regionalpolitik och
            europeisk forskningspolitik på ett föredömligt sätt. Det sätt
            som Finland har drivit den nordliga dimensionen på är föredömligt.
            Det finns faktiskt kommissionsrapporter framme redan. Frågan är
            inne i systemet och lagom mogen för behandling när Finland tar
            över som ordförandeland. Det är sorgligt att behöva konstatera
            att vi i Sverige faktiskt redan har halkat på efterkälken när
            det gäller detta.
          </note>
          <note>
            Göran Persson sade för ett tag sedan att vi börjar lära oss hur
            vi skall hantera frågor i Europa. Det är synd. Efter fyra år skulle
            vi kanske ha lärt oss mera.
          </note>
          <note>
            Det är inte god tid när det gäller att sjösätta hela detta system.
            Det är tusentals människor som skall utbildas och veta hur man
            driver de olika arbetsgrupperna.
          </note>
          <note>
            Långvarig planering skall göras. De människor som nu i dagarna
            har påbörjat utbildning av svenska tjänstemän förtvivlar över
            om vi skall hinna fram till snöret.
          </note>
          <note>
            Ett ordförandeland som har ett så stort politiskt inflytande
            över hela den europeiska nivån som Sverige kommer att ha borde
            ha en stor allmän inrikespolitisk diskussion om vad man vill med
            detta ordförandeskap. Vad vill vi? Skall vi bara sitta och administrera
            och tvingas till samma nesliga slutsats som nuvarande ordförandeland,
            dvs. att vi ville men att vi inte kunde och att det inte blev
            något av det, och skall budgetbesluten skjutas framåt? Eller skall
            vi försöka att greppa situationen på ett ansvarsfullt sätt?
          </note>
          <note>
            Centerpartiet har i en motion föreslagit en öppen debatt i Sverige,
            där folkrörelserna engageras, också för att vi skall få en större
            förståelse för den europeiska politiken. Det bara skjuts på framtiden.
          </note>
          <note>
            En annan mycket allvarlig sak i detta sammanhang tycker jag är
            det sätt som vi har hanterat medlemskapets möjligheter inom Sverige
            på. Vi kan konstatera att vi inte har lyckats använda de medel
            som har ställts till vårt förfogande vad gäller regionalpolitiken.
            Det är en tafflig organisation. Det har påpekats av Riksrevisionsverket
            att det ofantliga spindelnät som byggts upp inte klarar av att
            effektuera de möjligheter som finns i nuvarande regionalpolitik
            och göra något av de strukturfondsmedel som faktiskt är framförhandlade
            för svensk räkning.
          </note>
          <note>
            Det är likadant på den gemensamma jordbrukspolitikens område.
            Vi är i stort behov av de ekonomiska medlen. Vi har ju genomgått
            en kris i det här landet.
          </note>
          <note>
            Vi har sparat och sparat. Därför tycker jag att det är otroligt
            att vi inte har lagt mera krut på att plocka hem de pengar som
            faktiskt är framförhandlade för vår räkning.
          </note>
          <note>
            Det tredje området där vi har misslyckats gäller faktiskt teknisk
            utveckling, forskningspolitik och de stora europeiska ramprogrammen
            för forskning. Jag har besökt tre universitet och två högskolor
            den senaste månaden. Ingen har egentligen kommit i gång med att
            använda dessa stora europeiska forskningsprogram.
          </note>
          <note>
            Vi måste alltså förbereda ordförandeskapet och använda medlemskapet
            både inom landet och på den europeiska nivån. Då krävs det ett
            nytt ledarskap i de här frågorna.
          </note>
          <note>
            Ett annat stort område som vi inte tar tillräckligt allvarligt
            gäller den stora budgetförhandling som nu pågår med EU:s nya långtidsbudget.
            Frågorna studsar förbi, och det finns inte någon ordentlig diskussion.
          </note>
          <note>
            Vad vill egentligen regeringen när det gäller strukturfonderna
            och regionalpolitiken? Är det sant, som det sägs i korridorerna
            i Bryssel, att den socialdemokratiska regeringen säljer ut de
            områden i södra och mellersta Sverige som i dagens läge har regionalpolitiskt
            stöd från strukturfonderna och bara satsar på
          </note>
          <note>
            Norrland och Norrlandskusten? Är det sant att man inte vill ha
            en avtrappningsperiod för 5b-området på fyra år, som alla andra
            begär i förhandlingarna, utan på två år när det gäller den svenska
            delen? För dessa områden rör det sig ju om hundratals miljoner
            som man tappar.
          </note>
          <note>
            Det är alltså ytterligare ett område där vi inte har en ansvarsfull
            ledning i Europapolitiken. Det är synd, eftersom EU är ett storskaligt
            politiskt projekt som kan göra stor nytta för Europa, världen
            och faktiskt också Sverige och många av de svenska regionerna.
          </note>
          <note>
            Ett nytt ledarskap, en strategi för hur vi skall använda ordförandeskapet,
            en genomgång av vad vi har sjabblat till under de här åren och
            hur vi kan förbättra det samt en offensiv förhandlingstaktik när
            det gäller att tillvarata möjligheterna i nästa långtidsbudget
            vore en nåd att stilla bedja om.
          </note>
          <note>
            Tack!
          </note>
          <note type="speaker">
            Anf. 328 SÖREN LEKBERG (s) replik:
          </note>
          <note>
            Fru talman! Jag blev lite förvånad över den ton som Lena Ek hade
            i sitt anförande. Den kan väl ursäktas med att hon är ny i riksdagen
            och inte har följt hur riksdagen har hanterat EU-frågorna tidigare.
          </note>
          <note>
            Ordförandeskapet förbereds. De motioner som finns skall behandlas
            i utrikesutskottet under våren.
          </note>
          <note>
            Sedan skall de debatteras, och man skall ta ställning till dem
            här i kammaren. Så detta får vi snart anledning att återkomma
            till.
          </note>
          <note>
            Lena Ek säger att Sverige är dåligt förberett, att det är mycket
            folk som skall engageras osv. Samtidigt läser man i tidningen
            att Sverige får kritik för att vi har för mycket folk på representation
            i Bryssel. Vi har t.o.m. mer folk än vad Finland har.
          </note>
          <note>
            Med vetskap om hur vi svenskar fungerar tror jag att vi kommer
            att förbereda oss mer än väl inför vårt ordförandeskap, så det
            tror jag kommer att fungera.
          </note>
          <note>
            Slutligen vill jag ta upp Agenda 2000. Det är viktigt, eftersom
            det är de frågor som vi nu har att behandla. Det gäller reformering
            av jordbrukspolitiken, strukturfonderna osv. Inom riksdagen för
            vi en intensiv diskussion om detta. Jag måste få säga det här,
            fru talman. Jag avstår från mina andra repliker, men jag tycker
            att det är viktigt att få framföra detta.
          </note>
          <note>
            Vi har i EU-nämnden bildat en särskild beredningsgrupp som följer
            regeringens förhandlingsarbete. Vi kommer också att inom ramen
            för EU-nämnden ha en offentlig utfrågning den 12 februari. Då
            skall vi punkt för punkt gå igenom vad dessa förhandlingar handlar
            om. Det är ett sätt för oss att föra ut dessa diskussioner brett
            och att offentliggöra dem.
          </note>
          <note type="speaker">
            Anf. 329 LENA EK (c) replik:
          </note>
          <note>
            Fru talman! Det är jättebra med den här offentliga utfrågningen.
            Det är t.o.m. ett mycket bra initiativ.
          </note>
          <note>
            Problemet är bara att förhandlingsarbetet redan har drivits länge.
            Positionerna är därmed i stort sett satta.
          </note>
          <note>
            Sedan gäller det hur vi förbereder dem som skall leda ordförandeskapsarbetet.
            Jag instämmer i att vi har haft mycket folk i Bryssel. Men det
            handlar ju inte om hur många de är. Det handlar ju om vad de gör
            i Bryssel. Dessutom skall en stor del av förberedelsearbetet göras
            av det folk som vi har på hemmaplan i våra departement. Den stora
            utbildningsinsats som nu trevande är på väg att komma i gång ligger
            de facto ett år senare än den stora utbildningsinsats som
          </note>
          <note>
            Finland drog i gång. Jag tycker att det är synd.
          </note>
          <note type="speaker">
            Anf. 330 ANNE-KATRINE DUNKER (m):
          </note>
          <note>
            Fru talman! "Var jag riktigt arbetsam och flitig skulle det nog
            gå framåt". Och arbetsam och flitig var
          </note>
          <note>
            Wilhelmina Skogh, Sveriges första kvinnliga chef för en järnvägsrestaurang.
            Wilhelmina föddes för 150 år sedan och startade järnvägsrestaurangen
            i Storvik
          </note>
          <note>
            1875, endast 25 år gammal. Hon är ett lysande exempel på en driftig
            och initiativrik entreprenör. Att internationella kontakter var
            viktiga och att de skulle leda utvecklingen framåt för Wilhelminas
            företag förstod hon tidigt, och hon förkovrade sig i språk och
            reste utomlands för att få nya idéer och knyta kontakter.
          </note>
          <note>
            Ytterst handlar det om konkurrenskraft, och redan
          </note>
          <note>
            Wilhelmina förstod att det behövdes för att hennes hotellverksamhet
            skulle nå framgång. Detsamma gäller naturligtvis också i dag,
            både för företag och länder.
          </note>
          <note>
            Dagens samhälle är internationellt. Vi reser. Vi följer världshändelserna
            både via televisionen och
          </note>
          <note>
            Internet, och våra företag blir mer och mer beroende av den internationella
            marknaden.
          </note>
          <note>
            Tyvärr riskerar våra svenska företags konkurrenskraft att försvagas,
            framför allt de små och medelstoras. För mindre än en månad sedan
            gick 11 av de 15
          </note>
          <note>
            unionsmedlemmarna vidare med den monetära unionen. Göran Persson
            sade i gårdagens partiledardebatt att vi får vara med om vi vill.
            Vi får inte bara vara med; vi bör vara med, eftersom vi redan
            när vi skrev under Maastrichtfördraget antog den utvecklingen
            av samarbetet. Men den svenska socialdemokratin och regeringen
            har som så ofta tidigare valt linjen att man skall vänta och se.
            Vårt land skall i stället för att få ett ord med i laget när viktiga
            beslut om vår framtid fattas åter stå vid sidan av.
          </note>
          <note>
            Vi är beroende av besluten även om vi inte är med i valutasamarbetet.
            Åter står vi alltså utanför och detta i ett läge då världsekonomin
            verkligen svajar.
          </note>
          <note>
            Under de senaste veckorna, när Brasiliens ekonomiska problem
            har satt hela världen i gungning, har euron trots allt stått stark.
            Och den argentinske presidenten Menem har lagt fram ett förslag
            om en gemensam valuta för Mercosur som är Sydamerikas motsvarighet
            till Europaunionen, om än i enklare form.
          </note>
          <note>
            Att man skall vänta och se har hittills varit regeringens inställning
            till hela samarbetet. Sverige är inte med i det konstruktiva och
            mycket viktiga arbete som behövs för utvecklingen av den europeiska
            unionen.
          </note>
          <note>
            EU kommer i framtiden säkerligen att handla mycket mera om politik
            än om ekonomi, och då måste vi redan nu finnas med och påverka
            i en riktning som leder unionen och vårt land framåt med utvecklingsmöjligheter
            för både medborgare och företag. I gårdagens debatt sade statsministern
            att Sverige skall vara mer aktivt i EU-samarbetet nästa år och
            att
          </note>
          <note>
            EMU-diskussioner skall genomföras. Det är gott så.
          </note>
          <note>
            Låt oss hoppas att så också blir fallet och att det inte stannar
            vid tomma löften. Regeringens samarbetspartner har ju som bekant
            inte samma inställning till unionssamarbetet utan strider för
            att vi skall lämna unionen.
          </note>
          <note>
            Wilhelminas Storvik ligger i södra delen av
          </note>
          <note>
            Norrland. Det är ett Norrland som i dag blöder och där utflyttningen
            är stor. Vår basindustri, med storföretag som bl.a. Sandvik, Ovako
            och Korsnäs, spelar en stor och viktig roll för regionen. Sandvik,
            som har merparten av sin försäljning utanför Sverige, kan mycket
            väl bli nästa företag som ingår i en fusion eller köps upp av
            ett konkurrerande företag i utlandet, så att det blir flytt av
            huvudkontor och andra essentiella delar. Vad händer då med vår
            region? För Sandvik gäller precis som för övriga svenska företag
            att likvärdiga konkurrensvillkor i förhållande till de europeiska
            konkurrenterna är livsavgörande.
          </note>
          <note>
            Euron innebär också att priserna kan sänkas på många områden,
            vilket kanske inte blir fallet i Sverige om vi står utanför. En
            gemensam valuta ökar möjligheterna till prisjämförelser, och då
            kan priserna pressas. Björn Andersson på tapettillverkaren Duro
            i
          </note>
          <note>
            Gävle säger: Vi har inga planer på att sänka priserna på hemmamarknaden
            just nu, men på våra exportmarknader hänger vi med i de pristrender
            som gäller.
          </note>
          <note>
            Högre priser för oss svenskar med andra ord.
          </note>
          <note>
            För att ytterligare utveckla den inre marknaden med fri rörlighet
            för människor, varor, tjänster och kapital och därmed skapa bättre
            möjligheter för företagsamheten, behövs en gemensam valuta. För
            våra svenska företag gäller att de får samma konkurrensmöjligheter
            som sina övriga kolleger i Europa, annars kan det på sikt hota
            jobben inte bara i Storvik med omnejd utan i hela landet. Det
            behövs bättre konkurrensmöjligheter för företagen för att klara
            jobben och för välfärden.
          </note>
          <note>
            I dag finns inte Wilhelminas järnvägsrestaurang kvar, men några
            kvinnor med samma engagemang som Wilhelmina försöker blåsa nytt
            liv i stationsbyggnaden. De har samma intentioner som Wilhelmina,
            nämligen att möta konkurrensen med kunskap och kompetens. Företaget
            som de kommer att driva kommer i första hand att inrikta sig på
            hemmamarknaden, men berörs ändå av valutaunionen. De kommer inte
            som de stora företagen, t.ex. Sandvik, att i samma utsträckning
            kunna offerera och utföra kontobetalningar i euro, vilket kan
            bli viktigt eftersom delar av företagsidén handlar om turism.
            Som alla företag måste de naturligtvis anpassa sig efter kundernas
            krav. Och turistströmmen från länderna inom unionen är betydligt
            större än från t.ex. USA. Euron är redan en världsvaluta precis
            som USA:s dollar.
          </note>
          <note>
            Fru talman! Att vänta och se är allvarligt inte minst för våra
            små och medelstora företag. Det är allvarligt för jobben och därmed
            för den fortsatta välfärden i Sverige. Mycket talar för att det
            i dag är i småföretagen som de nya arbetstillfällena kommer att
            skapas, och de måste ges samma konkurrensmöjligheter som sina
            konkurrenter i övriga EU-länder, som redan före EMU-starten hade
            bättre förutsättningar jämfört med de svenska. Regeringen måste
            snarast se till att vi ansluter oss till EMU, som därmed kommer
            att ge oss en starkare ställning som ordförandeland år
          </note>
          <note>
            2001. I ett Sverige där företagsamheten bland exempelvis kvinnor
            är mycket lägre än i övriga unionsländer är det inte minst viktigt,
            för att också öka jämställdheten, att se till att konkurrensmöjligheterna
            för våra företag ökar och inte minskar.
          </note>
          <note>
            Utbildning och kultur
          </note>
          <note type="speaker">
            Anf. 331 BEATRICE ASK (m):
          </note>
          <note>
            Fru talman! Vi moderater driver kravet på ett självständigt utvärderingsinstitut
            på utbildningsområdet, ett skolornas riksrevisionsverk.
          </note>
          <note>
            Vi har inte kommit dit än, men Skolverkets nationella utbildningsinspektörer
            är ett steg framåt. Den första rapporten från dem presenterades
            förra veckan.
          </note>
          <note>
            Tack vare Internet har det gått att ta del av rapporten. Men
            det borde vara en självklarhet att en rapport av det här slaget
            omedelbart anhängiggörs i riksdagen. Vi moderater har begärt en
            redovisning i utbildningsutskottet. Men det borde ha varit rutin
            att
          </note>
          <note>
            Skolverket sett till att vi får ta del av bedömningarna.
          </note>
          <note>
            En av statens uppgifter är ju att utvärdera de nationella målen
            och att utöva tillsyn över skolväsendet.
          </note>
          <note>
            Under 1998 är det tre områden som har granskats.
          </note>
          <note>
            Ett plus i kanten vill jag ge för att inspektörerna inte bara
            är "skolrävar" utan att man har gått utanför de traditionella
            institutionerna för att bredda kompetensen. Skolor i ett femtontal
            kommuner har besökts, och mitt intryck är att underlaget är mycket
            väl berett.
          </note>
          <note>
            Enligt direktiven har rektorer och skolans ledningsfunktion studerats,
            liksom insatser för elevernas behov av särskilt stöd samt elevernas
            läs- och skrivutveckling i alla ämnen.
          </note>
          <note>
            Det är den första rapporten om rektor och skolans ledningsfunktion
            som är mest alarmerande och som det har skrivits om i medierna.
            Det styrsystem som var nytt 1991 inklusive de nya läroplanerna
            som kom lite senare har inte implementerats. I rapporten skrivs
            att kommuner och skolor "tagit till sig alla de nya orden", men
            "ännu inte gett orden någon egentlig substans".
          </note>
          <note>
            I rapporten heter det att man måste "börja om från början" när
            det gäller reformerna från 90-talets början.
          </note>
          <note>
            Om vi inte på fyra år lyckats få skolledare och lärare bekanta
            med lagstadgade styrdokument som skolplan och arbetsplan ,vilket
            inspektörerna hävdar -
          </note>
          <note>
            då fungerar inte styrsystemet. Lägger man till att det är få
            skolor där det drivs ett medvetet arbete för att åstadkomma reflexion
            och diskussion om hur mål skall uppnås är det naturligtvis nödvändigt
            att agera kraftfullt och omedelbart. Skolminister Wärnerssons
            försiktiga hållning duger inte.
          </note>
          <note>
            Helt uppenbart är att en nyckel till problemens lösning handlar
            om skolans ledning. Här är rapportens beskrivning inte vacker,
            med undantag för att man konstaterar att de flesta rektorer arbetar
            mycket.
          </note>
          <note>
            Det är definitivt inte lättja som gör att skolan gått i stå.
          </note>
          <note>
            Det mest allvarliga i bilden av vad som sker på skolorna är att
            skolorna inte har någon pedagogisk ledning. Rektorer ägnar dagarna
            åt administration och kommunala möten, men hinner inte med att
            leda personal och utveckla undervisning och övrig verksamhet.
            Det beror, säger man, på brister och krav från centrala och kommunala
            förvaltningar men också på att många rektorer tycks ha svårt att
            delegera och dra nytta av de administrativa resurser som faktiskt
            finns.
          </note>
          <note>
            Rektorer som rekryterats från förskolan och andra håll, och inte
            från skolan, har svårigheter därför att de saknar kunskaper om
            skolan och de har svårt att få legitimitet i den kultur som råder.
          </note>
          <note>
            Bristen på personalledning är genomgående i hela skolorganisationen.
            Kommuner tar inte sitt ansvar gentemot rektorer, rektor brister
            gentemot skolans anställda och lärarna brister i ledning av elevernas
            arbete. Det är katten på råttan fast i fel ordning. Så här kan
            det inte få fortsätta.
          </note>
          <note>
            Få rektorer har fått någon utbildning i ledarskap, och lärarutbildningen
            brister också i det här avseendet. Jag hoppas verkligen att lärarutbildningsutredningen
            som vi har tagit initiativ till här i riksdagen tar sig an detta.
            Det går inte att klara skolans mål om man inte förstår sig på
            modernt ledarskap och en lärande organisation. Bristen på professionalism
            i det här avseendet leder till en skola som är konflikträdd och
            som får svårt att klara förändringar. Vi som ofta besöker skolor
            vet att det ofta är så i dag.
          </note>
          <note>
            I flera av de undersökta kommunerna präglas det lokala skolsystemets
            organisation och beslutsvägar av oklarhet. Man vet inte vem som
            skall bestämma.
          </note>
          <note>
            Även en del av de statliga reglerna förefaller mindre ändamålsenliga
            för att styra och leda utvecklingen i en målstyrd verksamhet,
            säger man i rapporten. Det har talats om en revidering av skollagen
            från den förra regeringen men någon proposition är inte i sikte.
          </note>
          <note>
            Rapporten framhåller i den här delen att skolorna måste göras
            mer självständiga. Rektorer måste för att kunna ta ansvar för
            skolans huvuduppgifter förfoga över bl.a. budgeten. I dag detaljstyr
            kommunala förvaltningar mycket, vilket gör att skolledningen fråntas
            visst operativt ansvar. En nationell skolpeng där resurser ges
            direkt till alla skolor skulle ge en sådan möjlighet. Ni som är
            emot skolpeng borde faktiskt fundera över varför ni försvarar
            en ordning som i så hög utsträckning försvårar pedagogisk utveckling
            och professionalitet i våra skolor.
          </note>
          <note>
            Den andra delrapporten handlar om elever med behov av stöd. Det
            är bra att elever som behöver sådant stöd nästan alltid anses
            prioriterade i kommuner och i skolor. Men den pedagogiska ledningen
            också av denna undervisning måste utvecklas. Det testas väldigt
            mycket men på ett okritiskt sätt och utan nödvändig uppföljning.
            Där det fungerar bra har man också rektorer med ett pedagogiskt
            engagemang och det är viktigt.
          </note>
          <note>
            Ett besked som rör elever med behov av stöd är att insatsernas
            omfattning och kvalitet inte längre i huvudsak är en resursfråga,
            utan att bristerna handlar om kompetensen kring strategier för
            lärande, ledning, utvärdering, arbetssätt och organisation. Det
            kan ju vara bra eftersom vi i den här kammaren oftast pratar om
            pengarna i stället för hur man använder dem. Det är uppenbart
            att det är här problemen ligger.
          </note>
          <note>
            När det gäller svaga elever reagerar jag mycket starkt över en
            aspekt i rapporten. Det är när man säger att flertalet skolor
            ser eleverna som bärare av problemet. Man reflekterar inte över
            att det kan vara skolan som gör fel om en elev inte lyckas, eller
            att målet kan vara orealistiskt, utan man stämplar eleverna i
            någon mening.
          </note>
          <note>
            Nivågruppering används ofta, men som utbildningsinspektörerna
            skriver: Bristen på mål och uppföljning av tekniken gör att det
            är tveksamt om nivågruppering ger positiva resultat för eleverna.
          </note>
          <note>
            Det här oprofessionella sättet att dela upp barnen gör också
            att vi har en risk för stämpling av elever, alternativt en sänkt
            ambitionsnivå för vad som skall åstadkommas. Det är mycket allvarligt.
          </note>
          <note>
            Utbildningsinspektörerna skriver inte det, men efter att jag
            har tagit del av rapporten är mitt bestämda intryck att professionaliteten
            i skolan måste stärkas.
          </note>
          <note>
            I en tid av ökade krav på kunskap och snabba förändringar är
            det ju oacceptabelt om skolan förblir vid det gamla, alternativt
            använder nymodigheter utan reflexion och kvalitativa bedömningar.
          </note>
          <note>
            Om detta skrivs också ganska mycket, men på grund av tiden skall
            jag inte ta upp det.
          </note>
          <note>
            Den tredje delen av rapporten behandlar läs- och skrivprocessen
            i undervisningen.
          </note>
          <note>
            Jag börjar med ett citat: Själva föreställningen att all undervisning
            skall vara språkutvecklande är inte etablerad i skolans värld,
            konstaterar utbildningsinspektörerna.
          </note>
          <note>
            Det är ju hemskt. I alltför många skolor är det enstaka lärare
            som har kunskap om och förmåga att arbeta med läs- och skrivutveckling.
            De som arbetar är ofta ensamvargar, säger man, i en ganska torftig
            läs- och skrivmiljö.
          </note>
          <note>
            Våra skolor bedöms vara torftiga när det gäller läs- och skrivutveckling.
            Det är ju förfärligt. Man påpekar att biblioteksresurserna i många
            fall är bristfälliga, vilket anses vara en orsak till att det
            är brist på goda och anpassade texter i arbetet.
          </note>
          <note>
            Vi politiker och alla andra får rapport efter rapport som pekar
            på att många elever, inte alla, har problem med läsning och skrivning,
            alternativt använder ett torftigt språk. Vi kanske inte skall
            vara förvånade över det, om det bara är enstaka lärare som bryr
            sig om språket och dess användning i skolan.
          </note>
          <note>
            Självklart måste alla som arbetar i skolan arbeta med elevernas
            förmåga att läsa, skriva och uttrycka sig. Vi måste naturligtvis
            komma till en ordning där vi slipper rapporter om att skolorna
            har brist på bra texter att arbeta med.
          </note>
          <note>
            Fru talman! Det är nödvändigt att ta initiativ för att utveckla
            och stärka ledarskapet och professionalismen i skolan. Det behövs
            arenor för och initiativ som stimulerar den pedagogiska debatten
            på alla nivåer.
          </note>
          <note>
            Arbetet med uppföljning och utvärdering, inte minst i skolorna,
            är otillräckligt och måste stärkas.
          </note>
          <note>
            Avslutningsvis vill jag säga att den första nationella rapporten
            från utbildningsinspektörerna visar att moderniseringen av svenskt
            skolväsende stått och stampat i flera år. Nu krävs det tydliga
            besked och konkreta initiativ också på nationell nivå gentemot
            skolor och kommuner. Jag tror att människor runt om i landet förväntar
            sig det.
          </note>
          <note>
            Om skolministern hade varit här skulle jag ha ställt min fråga
            till henne. Nu nöjer jag mig med att säga att frågan är ställd
            till socialdemokraterna: Vad tänker ni göra för att snabbt ta
            itu med de problem som den här rapporten belyser? Vilka initiativ
            kan vi förvänta oss för att se till att vi råder bot på de problem
            som skolan uppenbarligen har?
          </note>
          <note type="speaker">
            Anf. 332 BRITT-MARIE DANESTIG (v):
          </note>
          <note>
            Fru talman! Jag skall ägna mina åtta minuter åt att prata på
            temat Det livslånga lärandet.
          </note>
          <note>
            Först vill jag slå fast några saker som jag tror att vi är ganska
            överens om i riksdagen. Det råder nästan politisk enighet om detta.
          </note>
          <note>
            Det första är att det finns ett vetenskapligt positivt säkerställt
            samband mellan en generellt hög och jämn utbildningsnivå och välfärden
            i ett land. Jag menar då inte enbart den materiella välfärden,
            utan välfärd i en betydligt vidare mening, dvs. kopplad till begrepp
            som livskalitet och demokrati. Sådant som har diskuterats här
            i kammaren i dag.
          </note>
          <note>
            En generellt jämn och hög utbildningsnivå i ett land utjämnar
            också, enligt mitt sätt att se, inkomstskillnader och påverkar
            sysselsättningen på ett bra sätt. Det skapar också en bättre beredskap
            för att klara av de ständiga förändringar och krav på omställning
            som präglar ett modernt samhälle.
          </note>
          <note>
            Jag menar också att det inte råder några motsättningar mellan
            satsningar på att höja den generella utbildningsnivån för de många
            och satsningar på högre utbildning och spetskompetens. Tvärtom
            är de i många avseenden varandras förutsättningar.
          </note>
          <note>
            Om vi skall lyckas med våra ambitioner inom det utbildningspolitiska
            området är det viktigt att vi ser till att alla får tillgång till
            utbildning och kompetensutveckling. Det får bli en ständigt pågående
            process, genom hela livet, dvs. det som vi kallar för det livslånga
            återkommande lärandet.
          </note>
          <note>
            Människor skall under sitt liv och sitt lärande få positiv förstärkning
            så att man hela tiden känner lusten och nyfikenheten att lära
            mer. Det måste finnas ekonomiska och praktiska förutsättningar
            för individen att gå igenom olika typer av utbildningar.
          </note>
          <note>
            När börjar då det livslånga lärande som har blivit ett begrepp?
          </note>
          <note>
            Det börjar i formell mening när barnet börjar förskolan. Därför
            har vi fått en läroplan för förskolan som lyfter fram det pedagogiska
            innehållet. Men vi har också hinder. Några av dem vill jag ta
            upp här i dag.
          </note>
          <note>
            Ett av dem är att det är så uppenbart att barnen till arbetslösa
            och föräldralediga föräldrar utestängs från förskolan i cirka
            hälften av landets kommuner. Totalt rör det sig, enligt Statistiska
            centralbyrån, om 40 000
          </note>
          <note>
            barn. De flesta av de barnen är barn till arbetslösa.
          </note>
          <note>
            Vilka grupper är det då som drabbas av arbetslöshet?
          </note>
          <note>
            I första hand är det invandrare och flyktingar. Där är arbetslösheten
            extremt hög. Det är också kortutbildade med mycket liten studietradition
            och det är ungdomar.
          </note>
          <note>
            Man kan med fog anta att de här barnen i sin kognitiva, sociala
            och emotionella utveckling verkligen har behov av det stöd som
            förskolan kan ge, inte minst för att kunna utveckla ett väl fungerande
            och nyanserat språk. Ett språk som inte är torftigt. Det som både
            Beatrice Ask och jag oroar oss för.
          </note>
          <note>
            Man bör också beakta att många av flyktingbarnen och deras föräldrar
            har traumatiska upplevelser bakom sig. Det kan vara krig, flykt
            och väntan på uppehållstillstånd.
          </note>
          <note>
            I det här fallet är det inte barnets behov av stöd och stimulans
            som avgör om barnet skall få börja förskolan eller inte, utan
            det är i många kommuner kopplat till föräldrarnas arbete eller
            studier.
          </note>
          <note>
            Det här är på något sätt en feltanke, tycker jag. Vi har goda
            intentioner med förskolan. Vi vill väldigt mycket, och samtidigt
            låter vi ett sådant här hinder finnas kvar.
          </note>
          <note>
            Hur mycket skulle det här kosta? Har vi råd med det? Jag menar
            att vi alltid har råd att se till våra barns bästa.
          </note>
          <note>
            Jag har skickat en fråga till riksdagens utredningstjänst och
            bett dem räkna på vad den totala kostnaden för samhället skulle
            bli om alla som vill ha barnomsorg skulle få det, och det inte
            enbart skulle vara förbehållet dem som har förvärvsarbete eller
            studerar. Man hamnar någonstans mellan 270 miljoner och 500 miljoner
            kronor per år, beroende på hur man räknar på effekterna.
          </note>
          <note>
            Eftersom antalet förskolebarn minskar - mellan
          </note>
          <note>
            1996 och 1999 minskade de med 10 % - och eftersom barnafödandet
            just nu är extremt lågt, innebär alla barns rätt till en förskoleplats
            i nuläget inte nödvändigtvis att vi behöver bygga ut den kommunala
            barnomsorgen. Däremot kan befintlig personal inom barnomsorgen
            få behålla sina jobb.
          </note>
          <note>
            Om barnomsorgen skulle bli tillgänglig även för arbetslösa och
            föräldralediga föräldrar kan också arbetsmarknadens funktionssätt
            påverkas positivt med följd att samhällsekonomin också kan förbättras.
          </note>
          <note>
            Jag skulle vilja säga en sak om föräldraledigheten.
          </note>
          <note>
            Detta får väldigt konstiga konsekvenser. Det är tråkigt att behöva
            säga det, men så är det.
          </note>
          <note>
            Jag känner i min hemkommun till en liten pojke som heter Anton.
            Antons pappa och mamma har separerat och har gemensam vårdnad
            om honom. Det innebär att Anton ena veckan är hos mamman och andra
            veckan hos pappan. Detta har fungerat alldeles utmärkt för den
            här familjen, men nu har Antons mamma fött ett litet syskon. Nu
            får Anton vara i sin förskolegrupp bara varannan vecka, och det
            är inte bra vare sig för Anton eller för hans mamma.
          </note>
          <note>
            Regeringen hade som vallöfte att man skulle införa maxtaxa inom
            barnomsorgen. Jag ser egentligen mycket positivt på det. Jag diskuterar
            nu detta med utbildningspolitikerns ögon. Jag tycker att detta
            är ett första steg mot en avgiftsfri förskola. Att förskolan skall
            vara avgiftsfri borde vara en logisk följd av synen på förskolan
            som en del i det livslånga kontinuerliga lärandet. Vi tycker ju
            att all annan utbildning skall vara avgiftsfri.
          </note>
          <note>
            En betydelsefull förutsättning för det livslånga lärandet är
            att man känner att bildning och nyfikenhet är något i sig självt,
            att kunskap är ett medel för att frigöra sig från det strukturella
            förtrycket, för att se samhället som helhet och sin egen skaparkraft.
            Utbildning är en väg till mognad och frigörelse från invanda föreställningar.
          </note>
          <note>
            Men tyvärr förbyts den naturliga lusten att lära under skolgången
            för många elever i olust. Detta är väldokumenterat i många utvärderingar.
            Skolarbetet upplevs som tråkigt, stressigt och passiviserande.
          </note>
          <note>
            Eleverna upplever sig som otilläckliga och får ideligen bevis
            på sina misslyckanden. De upplever skolarbetet varken som meningsfullt,
            stimulerande eller framgångsrikt.
          </note>
          <note>
            Det är min fasta övertygelse att en av de absolut största bovarna
            i detta sammanhang är de graderade betygen. De styr skolarbetet
            mer än något annat och lägger en död hand över det mesta av utvecklingsförsök.
            Det behövs inga graderade betyg för att kontrollera att elever
            behärskar innehållet i de delar som utgör förutsättningar för
            vidare studier. Inte heller behövs graderade betyg för kommande
            urval.
          </note>
          <note>
            Om vi slopade betygen skulle eleverna kunna rikta in sina studieansträngningar
            på långsiktiga mål i stället för på nästa prov. De skulle kunna
            göra kunskaperna mer varaktiga och användbara, och eleverna skulle
            få studera i den takt som de klarar och få den tanketid som de
            behöver för att uppleva framgång i studierna. De svaga skulle
            slippa att stämplas som misslyckade i ideliga prestationsjämförelser.
          </note>
          <note>
            Grunden för ett livslångt lärande är lusten och nyfikenheten
            att lära.
          </note>
          <note type="speaker">
            Anf. 333 BEATRICE ASK (m) replik:
          </note>
          <note>
            Fru talman! Jag håller med om mycket i vad gäller lusten att
            lära, men det är inte framför allt stressen som är problemet,
            om man skall tro utbildningsinspektörerna, utan bristen på pedagogiskt
            genomtänkt arbete och en dialog med eleverna. De pekar på att
            arbetsmetoderna ofta är passiviserande därför att det brister
            i professionalitet. Man måste göra något åt det, inte skylla på
            betygen.
          </note>
          <note type="speaker">
            Anf. 334 BRITT-MARIE DANESTIG (v) replik:
          </note>
          <note>
            Fru talman! Jag skyller inte allting på betygen, men jag säger
            att betygen är en sak som vi skulle kunna befria skolan från.
            Betygen har - det vet vi av de utvärderingar som har gjorts -
            en väldigt styrande effekt. De stimulerar ett mekaniskt och ganska
            ytligt sätt att se på kunskap.
          </note>
          <note>
            Men naturligtvis behövs det också andra saker:
          </note>
          <note>
            samtal med eleverna, etik, en värdegrund och moral i skolan.
            Jag blev förtvivlad när jag häromdagen läste en artikel i Dagens
            Nyheter där en gymnasielärare på ett NV-program förklarade varför
            han inte orkade längre som lärare.
          </note>
          <note>
            Han tog upp skolket, att eleverna gick och spelade bowling i
            stället. Sådant får absolut inte ske. Det måste finnas ett samtal
            mellan lärare och elever, och eleverna måste se sin egen roll.
            Frihet är inte från något utan till något. Man måste ta ansvar
            inte bara för sin egen utbildning utan också för sina kamrater
            i gruppen och i sitt förhållande till läraren. Det är så vi bygger
            tillit.
          </note>
          <note type="speaker">
            Anf. 335 BEATRICE ASK (m) replik:
          </note>
          <note>
            Fru talman! Att elever spelar bowling i stället för att gå på
            lektionerna beror ofta på bristande pedagogiskt ledarskap från
            rektors sida - schemaläggningen är sådan att den inbjuder till
            skolk och annat otyg. Jag håller med om att det är ett problem.
          </note>
          <note>
            Men jag har en annan seriös invändning, som har att göra med
            läs- och skrivprocessen. Jag håller med
          </note>
          <note>
            Britt-Marie Danestig om att det är ett bekymmer att arbetslösas
            barn inte får gå i förskolan. Men när det gäller språkutvecklingen
            vill jag säga att jag häromdagen lyssnade på en föreläsning i
            Kunskapslyftskommittén. Där hävdade Mats Myhrman att problemen
            egentligen inte berör de mindre barnen. Med dem når vi ganska
            långt, och det går ganska bra.
          </note>
          <note>
            Problemet är högstadiet och inte minst gymnasiet.
          </note>
          <note>
            De som har invandrarbakgrund och de som kommer från icke utbildningserfarna
            hem stagnerar i sin språkutveckling. Jag tycker att man måste
            fundera över och analysera det mycket noga.
          </note>
          <note type="speaker">
            Anf. 336 BRITT-MARIE DANESTIG (v) replik:
          </note>
          <note>
            Fru talman! Jag kan bara referera till det som
          </note>
          <note>
            Storstadskommittén framhåller i sitt betänkande Att växa bland
            betong och kojor, där man tar upp att betydligt färre barn i de
            utsatta stadsdelarna kommer i åtnjutande av barnomsorg jämfört
            med andra barn i storstäder och i landet i övrigt.
          </note>
          <note>
            Man framhåller att barn som har gått i förskola har mindre behov
            av undervisning i svenska som andraspråk när de börjar i grundskolan.
            Det är ett klart samband som man ser, och man tolkar det så att
            förskolan tränar dem språkligt samt att skolan har möjlighet att
            förbereda barnet för skolans krav och villkor.
          </note>
          <note>
            Jag tycker att detta är ett mycket viktigt förhållande. Det är
            då fullständigt barockt att utestänga just de barn som kanske
            rentav har det största behovet av förskola.
          </note>
          <note type="speaker">
            Anf. 337 EVA JOHANSSON (s) replik:
          </note>
          <note>
            Fru talman! Jag delar i stor utsträckning Britt-
          </note>
          <note>
            Marie Danestigs inställning till förskolans roll som det första
            steget i ett livslångt lärande. Jag ser också en mycket tydlig
            koppling till vårt förslag om maxtaxa på dagis. Jag är glad över
            att Britt-Marie Danestig så tydligt markerade sitt intresse för
            att koppla ihop de här frågorna och för att ge ett klarare stöd
            än vi tyckte oss ha när frågan var aktuell i diskussionen i höstas.
          </note>
          <note>
            Jag ser fram emot att den här frågan kan lösas i gott samförstånd.
          </note>
          <note type="speaker">
            Anf. 338 BRITT-MARIE DANESTIG (v) replik:
          </note>
          <note>
            Fru talman! Jag tycker att detta låter förhoppningsfullt. Det
            skulle vara utmärkt om vi kunde ta upp detta i samband med samtal
            om maxtaxan. Hela den här problematiken hör ihop.
          </note>
          <note>
            Jag har fått hjälp med att göra beräkningarna av kostnaderna.
            Insatsen av 270-500 miljoner är liten i förhållande till de 3
            ½-7 miljarder som maxtaxan skulle kosta, men den skulle betyda
            mycket för de
          </note>
          <note>
            40 000 barnen.
          </note>
          <note type="speaker">
            Anf. 339 ULF NILSSON (fp) replik:
          </note>
          <note>
            Fru talman! Jag delar Britt-Marie Danestigs uppfattning att det
            bör vara en rättighet för alla barn att gå i en pedagogiskt inriktad
            och levande förskola, oavsett om det gäller barn till arbetslösa
            eller inte.
          </note>
          <note>
            Däremot delar jag inte Britt-Marie Danestigs uppfattning att
            graderade betyg behöver vara av ondo, i varje fall inte i de högre
            klasserna i grundskolan. Jag menar, fru talman, att Britt-Marie
            Danestig glömmer bort att vi förr eller senare alltid här i livet
            kommer i en situation där vi tvingas få reda på att det vi kan
            räcker så och så långt men inte längre.
          </note>
          <note>
            Det är att visa en hederlighet mot ungdomar som skall gå vidare
            att de får en tydlig och rak uppfattning om var de står i ett
            ämne, vad de har för chanser att förbättra sig om de vill gå vidare
            på en viss bana och en viss utbildning. Jag menar att det är att
            lura elever att slussa dem vidare till saker och ting som de inte
            klarar, utan att de får en rak information om detta.
          </note>
          <note type="speaker">
            Anf. 340 BRITT-MARIE DANESTIG (v) replik:
          </note>
          <note>
            Fru talman! Jag menar definitivt inte att skolan skall vara kravlös
            och att eleverna inte skall få en bra återkoppling i sitt lärande.
            Men i det livslånga lärandets perspektiv och det som vi säger
            oss vilja åstadkomma med utbildningen vet vi faktiskt att de graderade
            betygsskalorna skapar väldigt mycket stress. De leder till dåligt
            självförtroende hos många elever och inverkar negativt på nyfikenheten
            och lusten att lära, som det är så viktigt att få behålla under
            hela livet.
          </note>
          <note>
            Vi vet också att förmodligen skulle lektionsinnehållet kunna
            bli mera meningsfullt och intressant om det inte inriktades så
            väldigt markant på mätbara och också lätt bortglömda kunskaper.
            Utrymmet skulle också öka för arbete med den högra hjärnhalvan,
            dvs.
          </note>
          <note>
            för kreativt och kritiskt tänkande, informationsbehandling och
            andra kvaliteter som vi vet att eleverna kommer att behöva alltmer
            i ett framtida samhälle.
          </note>
          <note>
            Det menar jag är så pass stora vinster i förhållande till den
            graderade betygsskalan att vi skulle kunna kosta på oss att åtminstone
            göra ett försök.
          </note>
          <note type="speaker">
            Anf. 341 ULF NILSSON (fp) replik:
          </note>
          <note>
            Fru talman! De problem, fru talman, som Britt-
          </note>
          <note>
            Marie Danestig beskriver har nog mera med stämningen och sättet
            att arbeta i skolan att göra, vilket naturligtvis kan utvecklas.
            Någon form av information som är rak och tydlig behöver eleverna
            ha. Jag var på studiebesök på en folkhögskola häromveckan där
            man hade omdömen i stället för betyg, men det visade sig att i
            praktiken använde man en fyragradig skala som var rätt formaliserad
            och som i praktiken fungerade på samma sätt som betyg.
          </note>
          <note>
            Det viktigaste är alltså arbetssättet och stämningen i skolan,
            men en tydlig information så att man inte luras att tro att man
            är på en nivå som man inte är på, det behöver elever som börjar
            komma upp i tonåren.
          </note>
          <note type="speaker">
            Anf. 342 BRITT-MARIE DANESTIG (v) replik:
          </note>
          <note>
            Fru talman! Jag tycker ändå att jag känner en försonlig inställning
            och i varje fall en viss förståelse för det sätt som jag skulle
            vilja att man arbetade på i skolan. Men jag tycker att det skulle
            vara roligt om man kunde få majoritet för detta i riksdagen och
            om vi kunde driva någon form av försöksverksamhet för att se om
            det här sättet att arbeta skulle underlättas om vi slapp en graderad
            betygsskala. Med detta menar jag inte att eleverna inte skall
            få återkoppling, utan den skall vara tydlig.
          </note>
          <note type="speaker">
            Anf. 343 SOFIA JONSSON (c):
          </note>
          <note>
            Fru talman! Jag tänkte under mina minuter diskutera utbildningspolitiken
            och dess system ur en helhetsbild och också titta, precis som
            Britt-Marie Danestig, på det livslånga lärandet utifrån det moderna
            samhällets högre krav på kompetens.
          </note>
          <note>
            Varje år kan vi se hur det tillkommer ungefär
          </note>
          <note>
            10 % nya arbetstillfällen med krav på höga kvalifikationer, samtidigt
            som det försvinner en lika stor del arbetstillfällen med enklare
            arbetsinnehåll. Många av svenskarna har också en lägre utbildningsnivå
            än vad som efterfrågas på arbetsmarknaden. Vi kan höra hur de
            större företagen skriker efter utbildad arbetskraft, men när de
            inte finner den här i Sverige är det lätt för dem att gå ut över
            den svenska gränsen. Fler människor måste därför få en kvalificerad
            grundläggande utbildning och framför allt förutsättningar för
            att återkomma hela livet till utbildning. Om ingen förändring
            sker tror jag att Sverige snart står inför ett allvarligt kompetensunderskott.
          </note>
          <note>
            Grunden till det livslånga lärandet, precis som
          </note>
          <note>
            Britt-Marie Danestig sade, läggs tidigt i livet. För sju månader
            sedan gick de första klasserna ut ur grundskolan med det nya betygssystemet.
            De resultat som vi kunde se var beklämmande. Var femtonde elev
            gick ut med betyget Icke godkänt i något ämne. Centerpartiet krävde
            då direkt efter det här flera konkreta åtgärder för att förhindra
            att detta skall upprepas, men vad har hänt?
          </note>
          <note>
            Av kravet på förändringar i skolan blev det endast förändring
            på skolministerposten. I dag fick vi återigen höra om den allvarliga
            situationen, då man i
          </note>
          <note>
            Malmö berättade att var fjärde elev inte nått upp till
          </note>
          <note>
            Godkänt-nivån under hösten. Vad kommer regeringen att göra? Vad
            vill Socialdemokraterna göra för att komma till rätta med de här
            problemen?
          </note>
          <note>
            I vår kommer många förslag om skolan upp till prövning, och jag
            hoppas - inte för Centerpartiets skull utan för skolelevernas
            - att Socialdemokraterna är beredda att pröva våra och andras
            förslag seriöst.
          </note>
          <note>
            Efter förra veckans alarm från Skolverket efter dess granskning
            av gymnasieskolan måste skolministern, tycker jag, efter den smekmånad
            som han har haft under hösten ta initiativ till överläggningar
            med samtliga partier i riksdagen för att nå en bred överenskommelse
            kring gymnasieskolan. En sådan överenskommelse måste ha sin utgångspunkt
            i tydliga och skärpta kunskapskrav och i att alla elever skall
            få den kunskap som de har rätt till. I valrörelsen kunde vi höra
            hur alla partier diskuterade utbildningspolitiken som en av de
            viktigaste frågorna för den här mandatperioden. Nu är det dags
            att alla lägger fram sina konkreta förslag och är beredda på breda
            överenskommelser.
          </note>
          <note>
            Fru talman! Arbetsmarknads- och utbildningspolitiken överlappar
            varandra. Men inte sällan finns det de regelverk som både försvårar
            och direkt motverkar ett större samarbete mellan de olika aktörerna.
            Behoven av ökad kompetens handlar inte enbart om endera gymnasiekompetens,
            yrkesutbildning eller högskolekurser. Det är en kombination av
            utbildningar och kurser på olika utbildningsnivåer som stärker
            den enskildes kompetens. En stor uppgift blir för oss framöver
            att hitta formerna för bättre samverkan mellan dessa utbildningsnivåer.
          </note>
          <note>
            Fru talman! Mycket av det som i dag är företagsutbildningar eller
            kompetensutveckling ges i väldigt hög grad till dem som redan
            har god utbildning. De som har låg utbildning eller nästan ingen
            utbildning alls efter grundskolan får inte dessa möjligheter,
            de som är i störst behov av en kompetenshöjning. Möjligheten till
            detta måste finnas för att klara den allt snabbare kunskapsefterfrågan.
          </note>
          <note>
            För att möta detta behov krävs det att ett fördelaktigt kompetenskonto
            införs. I somras, när vi var nära att få fram ett regelverk för
            det här kompetenskontot, var också arbetsmarknadens parter överens
            om denna kompetensförsäkring. Men det enda skälet till att det
            inte kunde genomföras var att regeringen -
          </note>
          <note>
            i sedvanlig ordning, kanske man kan säga - ägnade sig åt att
            diskutera internt om förslaget i stället för att komma med de
            konkreta förslag som behövs. I regeringen kan man inte bara ägna
            sig åt att diskutera utbildning och kompetens. Det är dags att
            gå från ord till handling och presentera ett förslag om ett kompetenskonto.
            Vi väntar på det, och jag hoppas att det kommer snart.
          </note>
          <note>
            I dag vet vi att ungefär 2 miljoner svenskar saknar gymnasiekompetens
            motsvarande treårig gymnasieutbildning i svenska, engelska och
            matematik.
          </note>
          <note>
            Därför behövs det en fortsättning på Kunskapslyftet, och studiefinansieringen
            för studerande i vuxenutbildning bör ses över. Vi bör pröva möjligheten
            att låta arbetslösa läsa in gymnasiekompetens som en första åtgärd
            innan andra åtgärder sätts in. I det här sammanhanget tycker jag
            och Centerpartiet att vi också bör överväga en generell utbildningsgaranti,
            en garanti med möjlighet för fler att läsa in gymnasieskolans
            kärnämnen genom att studera och komplettera tidigare utbildningar
            inom ramen för a-kassa.
          </note>
          <note>
            För att göra det livslånga lärandet möjligt och för att ge fler
            möjlighet till högre utbildning måste även studiemedelssystemet
            reformeras. Efter många löften som vi har hört, och lika många
            löftesbrott, ser vi nu fram emot att utbildningsministern presenterar
            ett förslag om ett nytt studiemedelssystem som kan införas år
            2000. Tyvärr kan vi inte i propositionsförteckningen se något
            stöd för den här förhoppningen. Men det brådskar. Vi behöver ett
            nytt studiemedelssystem.
          </note>
          <note>
            Vårt lands studenter kan inte leva på endast förhoppningar och
            svikna löften.
          </note>
          <note>
            Fru talman! Sverige fick ju vid årsskiftet nu tre nya universitet,
            vilket för mig och Centerpartiet var mycket glädjande. Men med
            denna glädje fick vi också en oro, en oro som kom sig av att regeringen
            utnämnde universiteten men inte gav dem några pengar. Vi kunde
            höra hur utbildningsminister Östros dock diskuterade och anmälde
            i utbildningsdebatten innan jul att nya friska resurser skall
            komma till universiteten i vår. Och det är bara att hoppas att
            ministern håller fast vid det löftet och att de nya friska pengarna
            kommer.
          </note>
          <note>
            Fru talman! Jag har försökt beröra några delar av de nya diskussionerna
            kring kunskapssamhället, där kunskapen är den viktigaste resursen
            i ekonomin.
          </note>
          <note>
            Förberedelserna för kunskapssamhället borde vara i full gång
            på alla nivåer i utbildningssystemet, från förbättringar i grundskolan
            till system för kompetenskonton.
          </note>
          <note>
            Men av alla viktiga åtgärder syns det inte ett spår i regeringens
            propositionsförteckning. Jag är inte imponerad av Utbildningsdepartementets
            insatser. Sverige behöver modern utbildningspolitik där bildning
            och kunskap sätts i centrum och ett livslångt lärande är en självklarhet
            för de allra flesta. Jag hoppas att regeringen tar fasta på det
            och inte enbart diskuterar det som en framtidsfråga och illustrerar
            det med endast tomma förslag.
          </note>
          <note type="speaker">
            Anf. 344 EVA JOHANSSON (s) replik:
          </note>
          <note>
            Fru talman! Centern och Socialdemokraterna har varit överens
            om mycket när det gäller gymnasieskolan. Jag tolkar Sofia Jonssons
            inlägg här som att vi kan fortsätta att vara det.
          </note>
          <note>
            Vi fick häromdagen i utskottet lärarfackens synpunkter på gymnasieskolan.
            Jag tycker att det skulle kunna vara en bra utgångspunkt för just
            det Sofia
          </note>
          <note>
            Jonsson frågar efter här, breda överenskommelser och breda lösningar
            här i kammaren på de problem som finns som kan ge den arbetsro
            som behövs.
          </note>
          <note>
            Jag utgår nu ifrån att vi kan få Centerns hjälp med att övertyga
            dem som är mer motsträviga på den punkten kring en samling som
            ligger i närheten av de synpunkter som lärarfacken lämnade. Jag
            tycker att det vore en bra utgångspunkt för våra diskussioner.
          </note>
          <note type="speaker">
            Anf. 345 SOFIA JONSSON (c) replik:
          </note>
          <note>
            Fru talman! Precis som Eva Johansson säger och som jag sade i
            mitt anförande är jag och Centerpartiet väldigt angelägna om att
            vi har breda överenskommelser vad gäller skol- och utbildningspolitiken
            och inte enbart om gymnasieskolan.
          </note>
          <note>
            Som ett första steg hoppas jag att inte bara Socialdemokraterna
            utan även andra partier kan försöka att diskutera och komma fram
            till en bra lösning för gymnasieskolan och det livslånga lärandet.
          </note>
          <note type="speaker">
            Anf. 346 ULF NILSSON (fp):
          </note>
          <note>
            Fru talman! Vi liberaler brukar säga att skolan är samhällets
            kraftfullaste verktyg för att alla människor skall få jämlika
            livschanser. Skolan skall ge alla möjlighet att växa, och skolan
            skall möta eleven på hans eller hennes nivå. Varje elev som lämnar
            skolan utan tillräckliga kunskaper är ett exempel på hur skolan
            misslyckats.
          </note>
          <note>
            Det är naturligtvis varje människas rättighet att genom skolan
            få sådana kunskaper att hon kan utöva en roll i ett demokratiskt
            samhälle och kan komma in på en arbetsmarknad där kunskapskraven
            blir allt högre. Men den bistra sanningen är att alltför många
            elever lämnar grundskolan utan att ha fått dessa sina självklara
            rättigheter tillgodosedda.
          </note>
          <note>
            Enligt betygsstatistiken misslyckas skolan med 4-
          </note>
          <note>
            5 % av eleverna. Så många har inte blivit godkända i svenska,
            engelska och matematik enligt statistiken.
          </note>
          <note>
            Men i verkligheten är det betydligt fler elever som lämnar den
            svenska grundskolan utan tillräckliga kunskaper.
          </note>
          <note>
            Att 20 000 elever kommer ut utan gymnasiebehörighet varje år
            talar sitt tydliga språk. Att 20-30 % av gymnasieeleverna hoppar
            av utan färdig utbildning kan vi aldrig acceptera. Det behövs
            stora förändringar på gymnasieskolan, som jag hoppas att vi kan
            återkomma till när vi diskuterar regeringens gymnasieproposition.
            Men det finns också många problem i grundskolan.
          </note>
          <note>
            Vi har sett alltfler alarmerande undersökningar om att skolan
            inte lever upp till kunskapsmålet. Läsforskaren Bo Sundbladh har
            genom läsförståelseundersökningar visat att var femte grundskoleelev
            i nian saknar förmågan att läsa och förstå vanlig enkel tidningstext.
          </note>
          <note>
            Om man säger att var femte elev inte kan läsa är det naturligtvis
            fel om man med att läsa menar att läsa ord för ord. Men om man
            med läsa menar läsa och förstå är påståendet riktigt. Även Skolverkets
            undersökningar visar att betydligt fler än de 4 % som inte blir
            godkända i verkligheten inte klarar av enkla läsförståelseprov.
          </note>
          <note>
            I dagarna har ni säkert sett att Birgitta Allard har kommit med
            undersökningsresultat som visar att skrivförmågan hos svenska
            gymnasieelever är långt under den nivå som krävs för gymnasiestudier.
            Hon konstaterar också att betyget Godkänd i grundskolan uppenbarligen
            inte täcker in de krav man måste ställa för att en elev skall
            klara studier på gymnasiet.
          </note>
          <note>
            Fru talman! Kristecknen i skolan kommer inte som en blixt från
            en klar himmel, åtminstone inte för oss folkpartister. Vi har
            länge försökt att få i gång en debatt om skolan. Särskilt socialdemokraterna
            intar ofta en försvarsattityd så fort förändringar av skolan kommer
            på tal. Det är som om en gång fastlagda regler och principer inte
            får ifrågasättas. Vi i Folkpartiet anser att man måste våga diskutera
            problemen i skolan även om det innebär att man måste ändra vissa
            ståndpunkter man intog för tio eller tjugo år sedan.
          </note>
          <note>
            Det behövs en rad åtgärder för att rätta till felen i skolan
            så att fler elever får en meningsfull skolgång.
          </note>
          <note>
            Först som sist måste vi ta reda på hur det står till i skolan.
            Vad är ett godkänt betyg värt? Skolverket måste få ett tydligt
            uppdrag att utvärdera betygen. För att garantera en objektiv kvalitetssäkring
            måste vi skapa ett fristående utvärderingsinstitut.
          </note>
          <note>
            Kraven för att gå vidare till en högre nivå inom utbildningssystemet
            måste skärpas. En elev blir aldrig hjälpt genom att slussas vidare
            till en utbildning hon eller han inte klarar av. Många av de elever
            som går på individuella programmet i gymnasieskolan borde i stället
            gått längre i grundskolan tills de blivit mogna att klara gymnasiekraven.
          </note>
          <note>
            Insatserna för att hjälpa eleverna måste ske långt ned i åldrarna
            i början av grundskolan. Det är både billigare och mänskligare
            att hjälpa elever att läsa i grundskolan än att göra det i gymnasiet.
            Genom att skärpa kunskapskraven vid intagning till gymnasiet tvingar
            vi över resurser för speciallärare och stöd från gymnasiet till
            grundskolan där de avgörande insatserna skall sättas in.
          </note>
          <note>
            Fru talman! För de elever som i dag får gå vidare utan tillräckliga
            kunskaper blir skolan i värsta fall inte längre en plats för utbildning
            utan en plats för förvaring. Vi blundar i det svenska samhället
            när elever slussas upp från grundskolan över gymnasiet ändå upp
            i högskolan utan tillräckliga kunskaper för nästa steg i utbildningsgången.
          </note>
          <note>
            Staten och kommunerna kan åstadkomma mycket genom att ställa
            krav på kvalitetssäkring och måluppfyllelse. Men utan pedagogiskt
            ledarskap och skickliga lärare blir skolan aldrig bra. Folkpartiet
            har länge talat om den hotande lärarbristen. Om inte fler årskullar
            elever skall behöva undervisas utan utbildade lärare krävs omedelbart
            ett handlingsprogram för att rekrytera lärare och för att skapa
            bättre villkor för lärarna.
          </note>
          <note>
            Fru talman! Folkpartiet har en rad krav på förändringar. Många
            av dem får alltmer stöd av forskning och iakttagelser.
          </note>
          <note>
            Erbjud plats för alla barn från tre års ålder i en pedagogiskt
            inriktad avgiftsfri förskola. Inför tioårig grundskola med större
            möjligheter att möta eleven på hennes eller hans nivå. Ge Skolverket
            i uppdrag att utvärdera betygen mot nationella prov och andra
            tester. Låt ingen gå vidare från grundskolan utan godkänt i svenska,
            engelska och matematik. Ge eleven tydlig information genom att
            sätta betyg från årskurs 6. Förbättra villkoren för lärarna.
          </note>
          <note>
            Med bl.a. sådana förändringar kan Sverige få en mer levande skolvärld
            med fristående skolor och kommunala skolor där staten inte behöver
            styra med detaljerade timplaner, en skola där eleven står i centrum
            och där pedagogisk utveckling och arbetsglädje hör till vardagen.
          </note>
          <note type="speaker">
            Anf. 347 YVONNE ANDERSSON (kd) replik:
          </note>
          <note>
            Fru talman! Ulf Nilsson berör här Birgitta Allards undersökning.
            Jag vill informera både Ulf Nilsson och oss alla om att det är
            ett ännu pågående projekt som inte är fullgånget. Det finns andra
            resultat i andra avseenden.
          </note>
          <note>
            Även om bilden är mörk vill jag dock höra med
          </note>
          <note>
            Ulf Nilsson om inte Skolverket skulle kunna spela den roll av
            ett obundet utvärderingsinstitut som Folkpartiet efterlyser.
          </note>
          <note type="speaker">
            Anf. 348 ULF NILSSON (fp) replik:
          </note>
          <note>
            Fru talman! Jag och Folkpartiet anser att Skolverket skall få
            ett mycket tydligare uppdrag än nu att bl.a. utvärdera betygen.
            Men vid sidan av det behöver vi ett fristående utvärderingsinstitut
            som även kan kritisera följder av politiska beslut i regeringen.
            Skolan är så viktig att vi behöver ett institut som inte känner
            sig politiskt styrt utan som kan göra en så objektiv utvärdering
            som möjligt.
          </note>
          <note type="speaker">
            Anf. 349 YVONNE ANDERSSON (kd) replik:
          </note>
          <note>
            Fru talman! Om vi följer Folkpartiets idé om ett extra utvärderingsinstitut,
            kan inte risken då vara att vi fråntar Skolverket kravet på att
            vara ett sådant och uppfylla den roll det är avsett att vara?
            Inte är väl tanken att Skolverket skall behöva vara beroende av
            den majoritet som finns i parlamentet?
          </note>
          <note type="speaker">
            Anf. 350 ULF NILSSON (fp) replik:
          </note>
          <note>
            Fru talman! Skolverket har många uppgifter, bl.a.
          </note>
          <note>
            att utvärdera, utveckla och att stimulera idéer till pedagogiskt
            utvecklingsarbete. Jag är fullständigt övertygad om att ett fristående
            utvärderingsinstitut som skulle komma med fakta snarare skulle
            vara en stimulans och en idégivare till Skolverket. Jag ser ingen
            motsättning där.
          </note>
          <note type="speaker">
            Anf. 351 GUNILLA TJERNBERG (kd) replik:
          </note>
          <note>
            Fru talman! Jag har en fråga till Ulf Nilsson utifrån hans anförande.
            Han sade att Folkpartiet arbetar för en på sikt avgiftsfri förskola
            för barn från tre års ålder. Vi har ju i dag ett ganska stort
            antal barn som har andra barnomsorgsformer än de som ryms inom
            begreppet förskola.
          </note>
          <note>
            Min fråga till Folkpartiet är: Är det Folkpartiets mening att
            lyfta ut den gruppen barn som inte finns inom den kommunala förskolan
            när det gäller avgiftsfri barnomsorg?
          </note>
          <note type="speaker">
            Anf. 352 ULF NILSSON (fp) replik:
          </note>
          <note>
            Fru talman! Vår vision om en avgiftsfri förskola med pedagogisk
            inriktning under ett visst antal timmar om dagen skall naturligtvis,
            på samma sätt som vi är positiva till fristående skolor utan avgifter,
            erbjudas också fristående förskolor, och det skall fungera inom
            det systemet.
          </note>
          <note type="speaker">
            Anf. 353 GUNILLA TJERNBERG (kd) replik:
          </note>
          <note>
            Fru talman! Det pågår ju just nu en diskussion, som jag också
            kommer att komma in på senare, när det gäller begreppet förskola.
            I den nya läroplanen är det så att säga enbart det som vi i dag
            kallar daghem.
          </note>
          <note>
            Det finns ett antal barn som finns i andra typer av förskolor,
            privata osv., vilket Ulf Nilsson helt riktigt säger. Då måste
            jag mera konkret ställa en fråga. Det finns också många barn inom
            familjedaghemmen, som står utanför läroplanens förskolereform.
            Kommer de barn som är placerade i familjedaghem också att innefattas
            av avgiftsfri barnomsorg?
          </note>
          <note type="speaker">
            Anf. 354 ULF NILSSON (fp) replik:
          </note>
          <note>
            Fru talman! Dessa frågor får naturligtvis diskuteras. Vi har
            inte talat om ett tvång att sätta barn i denna pedagogiskt inriktade
            avgiftsfria förskola men en rätt för alla barn att bli placerade
            där. Om man väljer att inte låta barnen gå i denna förskola har
            man rätt till det då barnen är så små som tre-fyra år. Men i första
            hand är det ju fråga om en förskoleverksamhet med pedagogisk inriktning.
            Så här på stående fot är det svårt att säga om man kan räkna in
            någon form av familjedaghem där.
          </note>
          <note type="speaker">
            Anf. 355 EVA JOHANSSON (s):
          </note>
          <note>
            Fru talman! Jag vill om jag hinner ta upp tre av de frågor som
            är aktuella i debatten om skola och utbildning. Det är de granskningar
            som många före mig har nämnt och som gäller tillståndet i skolan,
            det är gymnasieskolan, och det är behovet av kompetensutveckling
            också för vuxna.
          </note>
          <note>
            Man kan milt uttryckt säga att det nu regnar rapporter över oss
            om tillståndet i skolan. Och detta är resultatet av att vi har
            frågat efter vad som händer med de beslut som vi fattar, hur skolan
            klarar sitt uppdrag, vilka brister som finns, och vilka uppgifter
            som skolan klarar bra. Detta har gjort att vi nu vet betydligt
            mycket mer om verkligheten i skolan än vad vi någonsin tidigare
            har vetat.
          </note>
          <note>
            De som studerar rapporterna, och nu talar jag inte bara om dessa
            skolinspektörers rapporter, får veta att skolan i många avseenden
            klarar sitt uppdrag bra men också att det finns brister. Det visar
            sig också vid många olika internationella jämförelser där svenska
            elever faktiskt ofta placerar sig i eller i omedelbar närhet av
            toppen i många avseenden.
          </note>
          <note>
            Den som i stället läser om rapporterna i tidningen eller hör
            talas om dem i radio och TV får oftast bilden av en skola i total
            kris och upplösning, där snart sagt inget vettigt arbete utförs.
          </note>
          <note>
            Jag noterade i morse i DN att Skolverket också har reagerat mot
            denna ensidiga rapportering. Detta har också varit ett ganska
            populärt tema i flera debattinlägg både i går och i dag.
          </note>
          <note>
            Jag menar att vi skall ta dessa utvärderingar av skolan på stort
            allvar, men en intensiv svartmålning rymmer också flera risker.
            Vi riskerar att den skymmer sikten så att vi inte förmår att urskilja
            de verkliga bristerna i skolan. Det kan leda till att vi och andra
            beslutsfattare lurar oss själva och fattar fel beslut och att
            vi försöker lösa problem som inte finns medan de som faktiskt
            finns glöms bort. Det kan också leda till att den som arbetar
            i en skola som beskrivs så här dystert som framför allt rapporterna
            i medierna gör lätt kan tappa sugen. Alla behöver ju det stöd
            som det kan innebära att få veta när de har gjort något som är
            bra och inte bara uppmärksammas för det som inte är bra.
          </note>
          <note>
            I skolan utförs det också dagligen en mängd bra arbete. Personal
            och elever gör tillsammans ett duktigt dagsverke.
          </note>
          <note>
            Jag tror att de flesta som arbetar i skolan, när de läser rapporterna,
            känner sig styrkta av att de brister som de själva upplever också
            beskrivs i en offentlig rapport. De är ju i allmänhet engagerade
            människor som vill göra ett bra jobb. De ser behoven men upplever
            också ofta hinder för att kunna tillfredsställa dem. Och nu när
            hindren har blottlagts har vi större förutsättningar att göra
            rätt insatser med de begränsade resurser som står till buds.
          </note>
          <note>
            Jag anser dessutom att vi skall söka lösningar i dialog med skolans
            personal. Det är så vi vill använda inspektörernas rapport och
            de andra rapporterna, inte för att söka syndabockar som någon
            i gårdagens Rapport gjorde gällande.
          </note>
          <note>
            Vi har helt enkelt frågat hur det står till därför att vi vill
            veta. Och det finns mycket på gång också redan innan vi har fått
            många av dessa rapporter som ger uttryck för hur vi vill lösa
            problemen.
          </note>
          <note>
            Lärarutbildningskommittén som tillsattes på vårt initiativ för
            att stärka ledarskapet i skolan och ytterligare resurser till
            skolan är några av de konkreta sätten som vi vill ta till.
          </note>
          <note>
            I en undersökning visas att svenska ungdomars tilltro till demokratin
            minskar ju äldre de blir. Undersökningen har gjorts i skolan,
            och därför har debatten också handlat om skolan. Det är bra. Jag
            tror att många skolor skulle behöva stärka sitt arbete med värdegrunden
            och hitta bättre former för att ge barn och ungdomar det inflytande
            som de skall ha och hitta bättre former för att stärka ungdomars
            känsla för alla människors lika värde och respekt för vår gemensamma
            miljö.
          </note>
          <note>
            Jag tror också att det är ett betydligt mycket större problem,
            och ansvaret måste fördelas på många fler.
          </note>
          <note>
            För hur bra skolan än arbetar är den bara en del av barns och
            ungdomars liv. Och i detta sammanhang behöver alla samverka. Här
            behövs familjernas stöd.
          </note>
          <note>
            Här behövs positiva fritidsmiljöer och ett bra föreningsliv.
            Och här behövs också i det politiska livet insatser för att se
            till att vi lyssnar mer på ungdomar än vi gör i dag.
          </note>
          <note>
            Den andra frågan som jag vill ta upp gäller gymnasiet. Vi fick
            i utbildningsutskottet besök av lärarfacken, LR och Lärarförbundet.
            De kom till oss för att lämna gemensamma synpunkter på den proposition
            om gymnasieskolan som vi är i färd med att behandla. Och det som
            de hade att säga är viktigt. De presenterade en trovärdig och
            initierad problembeskrivning som inte är svår att instämma i.
            De presenterade en gemensam syn på gymnasieskolans grundläggande
            uppdrag, att ge alla ungdomar så goda kunskaper att de kan studera
            vidare när och om de vill.
          </note>
          <note>
            De gjorde det naturliga konstaterandet att detta kräver resurser
            - pengar, kompetens och engagemang.
          </note>
          <note>
            Jag tror att det är möjligt att hitta breda lösningar med dessa
            synpunkter som utgångspunkt. Och det är en av de frågor som jag
            hade tänkt ställa till Ulf Nilsson. Hur ser Folkpartiet på lärarfackens
            initiativ där de så tydligt ställer upp på en gymnasieskola för
            alla?
          </note>
          <note>
            Jag tror att det skulle vara ett bra sätt för oss att hitta de
            gemensamma lösningar som också var en del av deras uppdrag till
            oss att försöka hitta för att gymnasieskolan skall kunna utvecklas
            bra och för att den skall få arbetsro.
          </note>
          <note type="speaker">
            Anf. 356 BEATRICE ASK (m) replik:
          </note>
          <note>
            Fru talman! På vanligt sätt försöker Eva Johansson be om ursäkt
            för utvärderingarna. Det behöver hon inte göra. Det är ett väl
            genomarbetat material som regeringen har begärt. Ni har frågat
            därför att ni vill veta, det är väl utmärkt.
          </note>
          <note>
            Då undrar jag: Vad anser ni om förslaget?
          </note>
          <note>
            Det är väldigt intressant med lärarfackens gemensamma förslag
            vad gäller gymnasiepropositionen. Det bryter på många väsentliga
            punkter emot det som föreslås i propositionen. Kommer socialdemokraterna
            i utskottet nu att se till att vi följer det förslaget har vi
            kommit ett steg framåt. Det finns en bred opposition som ligger
            i linje med lärarfackens inställning, så detta är gräsligt spännande.
            Kan vi få ett besked här i dag underlättar det arbetet framgent.
          </note>
          <note type="speaker">
            Anf. 357 EVA JOHANSSON (s) replik:
          </note>
          <note>
            Fru talman! Jag tycker att det var ett välgörande besked från
            Beatrice Ask att man nu ställer upp på en gymnasieskola för alla
            elever. Det är det som bildar grunden för lärarfackens synpunkter,
            som de lämnade till oss. Då slipper vi föra diskussioner om någon
            gymnasieskola light, om vi så småningom kan få samma besked från
            fler partier.
          </note>
          <note>
            De förslag som kommer fram i de rapporter som lämnas till oss
            skall vi ta på största allvar. Det tror jag också framgick av
            mitt anförande. Ingen sten skall lämnas ovänd för att förbättra
            situationen för eleverna i skolan.
          </note>
          <note type="speaker">
            Anf. 358 BEATRICE ASK (m) replik:
          </note>
          <note>
            Fru talman! Jag kan försäkra Eva Johansson att inget gör mig
            gladare än om vi äntligen får ta itu med några av de strukturproblem
            som finns i gymnasieskolan. Det är bl.a. det som lärarfacken gör
            när de pratar om etappindelning av kurser. Det är här knäckfrågan
            ligger i mångt och mycket.
          </note>
          <note>
            Sedan inser jag att alla moderata förslag inte kommer att gå
            igenom. Men det är utmärkt om socialdemokraterna på det här sättet
            kommer att riva upp en del av den stelbenta proposition som ursprungligen
            lades fram.
          </note>
          <note type="speaker">
            Anf. 359 EVA JOHANSSON (s) replik:
          </note>
          <note>
            Fru talman! Jag hoppas att det skall finnas ett utrymme för diskussioner.
            Men det som är grunden i synpunkterna från lärarfacken, och som
            är så positivt, är att det nu finns en enighet bland skolans personal
            om att gymnasieskolan skall vara för alla elever, att den inte
            på nytt skall skilja ut och komma tillbaka till den gamla realskolemodellen,
            där en del går vidare och andra får stanna i sin utbildning. Det
            tycker jag är mycket positivt och grundläggande.
          </note>
          <note>
            Sedan kan vi diskutera många av de förslag som de har lagt fram,
            och det får vi tillfälle att göra i utskottet under de närmaste
            veckorna.
          </note>
          <note type="speaker">
            Anf. 360 SOFIA JONSSON (c) replik:
          </note>
          <note>
            Fru talman! Eva Johansson sade att hon skulle prata om tre punkter.
            Hon hann inte in på den tredje, men den handlade om vuxenutbildning
            och det livslånga lärandet, sade hon.
          </note>
          <note>
            Det första jag tycker är intressant är att det är så många partier
            här som är överens om de insatser som behöver göras på grund-
            och gymnasieskolan.
          </note>
          <note>
            Det som sedan är intressant att diskutera tycker jag är vuxenutbildningen.
            Hur skall kunskapslyftet utvecklas?
          </note>
          <note>
            Men, Eva Johansson, vad vill ni göra för dem som redan är inne
            i arbetslivet? Hur skall de som har ett arbete men är lågutbildade
            kunna komma vidare med sin kompetens? Är Eva Johansson beredd
            att införa ett kompetenskonto?
          </note>
          <note type="speaker">
            Anf. 361 EVA JOHANSSON (s) replik:
          </note>
          <note>
            Fru talman! Ja, vi vill komma vidare när det gäller kompetenslyft
            för alla vuxna, därför att vi tror att det är en nödvändig förutsättning
            för tillväxten i landet.
          </note>
          <note>
            Det är en nödvändig förutsättning för jämlikheten mellan människor.
          </note>
          <note>
            Detta är så angeläget att vi redan under förra mandatperioden,
            vilket nog Sofia Jonsson vet, förde samtal med arbetsmarknadens
            parter om finansieringen men också om utformningen. De samtalen
            är inte avslutade. Men jag är helt övertygad om att skall vi klara
            detta, som är en jätteuppgift, måste arbetsmarknadens parter och
            stat och kommuner vara överens om hur det skall gå till, både
            vad gäller finansieringen och utformningen. De samtalen fortsätter.
          </note>
          <note type="speaker">
            Anf. 362 SOFIA JONSSON (c) replik:
          </note>
          <note>
            Fru talman! Det gläder mig att Eva Johansson är positiv till
            att utveckla vuxenutbildningen och det som vi kallar för kompetenskonto.
            Men det räcker inte med att återigen komma med att vi skall diskutera,
            att det är samtal på gång, att använda de här fina orden kring
            kompetenskonto och vuxenutbildning.
          </note>
          <note>
            Det krävs åtgärder, och det krävs åtgärder snart för att vi skall
            hinna med i kunskapssamhället och kunna möta den ökade efterfrågan
            på kompetens i Sverige.
          </note>
          <note type="speaker">
            Anf. 363 EVA JOHANSSON (s) replik:
          </note>
          <note>
            Fru talman! Vi har inte vilat på hanen när det gäller kompetenslyft,
            Sofia Jonsson. Det är en exempellös utveckling av vuxenutbildningen
            som har genomförts i vårt land. Trots ett mycket besvärligt ekonomiskt
            läge prioriterade vi kunskapslyftet under förra mandatperioden
            och vi fortsätter nu. Sofia Jonsson behöver inte vara rädd för
            att den här frågan kommer att läggas åt sidan.
          </note>
          <note type="speaker">
            Anf. 364 YVONNE ANDERSSON (kd) replik:
          </note>
          <note>
            Fru talman! Eva Johansson nämner de brister som finns i skolan
            och att man vill veta. Ändå är hon orolig för att den svartmålning
            som finns kommer att dölja de brister som faktiskt är de viktiga
            bristerna.
          </note>
          <note>
            Det forskare har visat under flera år, jag skulle vilja säga
            decennier, är att den sociala kompetensen som gäller värden, grundläggande
            regler och handlingskompetens har varit eftersatt i svensk grundskola.
            Det vi brukar kalla för etik och moral har satts åt sidan jämfört
            med kunskap. Vi vet att det är så fortfarande.
          </note>
          <note>
            Hur tänker ni lösa det problemet? Hur tänker ni värdera den typen
            av social kompetens?
          </note>
          <note type="speaker">
            Anf. 365 EVA JOHANSSON (s) replik:
          </note>
          <note>
            Fru talman! Bristen på social kompetens är ett problem. Det blev
            alldeles tydligt i den arbetsgrupp som jag ledde för 1 ½ år sedan
            om skolans värdegrund. Den ligger till grund för det uppdrag som
          </note>
          <note>
            Skolverket har att se över detta.
          </note>
          <note>
            Men det är inte det enda som har hänt. Skolministern har också
            tillsatt en projektgrupp som skall koncentrera sig på värdegrundsfrågorna
            under 1999.
          </note>
          <note>
            Hon har utropat 1999 till ett värdegrundens år i skolan. Jag
            vet också att de här frågorna håller på att komma upp på agendan
            i de flesta skolorna. Man känner behovet av att komplettera både
            sin kunskap och sin kompetens på området och även att ägna mer
            tid åt detta.
          </note>
          <note type="speaker">
            Anf. 366 YVONNE ANDERSSON (kd) replik:
          </note>
          <note>
            Fru talman! I grundskolan bedömer och värderar vi kunskapskompetens.
            Är Eva Johansson intresserad av att man också kan göra en bedömning
            av elevers sociala kompetens?
          </note>
          <note type="speaker">
            Anf. 367 EVA JOHANSSON (s) replik:
          </note>
          <note>
            Fru talman! Jag vet inte riktigt hur en sådan bedömning skulle
            gå till. Men ett är jag säker på. Det är att skolan behöver öka
            sin kompetens, framför allt bland de vuxna, för att kunna ta itu
            med de problem som finns. Den skall vara den stadga och det stöd
            som många barn och ungdomar behöver i diskussioner om hur man
            uppför sig mot varandra, hur man uppför sig mot sig själv, hur
            demokratin skall fungera och många sådana frågor som är viktiga
            för att samhället skall fungera. Det är det vi vill koncentrera
            oss på, inte på något försökt till betygssättning av det
          </note>
          <note>
            Yvonne Andersson kallade social kompetens.
          </note>
          <note type="speaker">
            Anf. 368 ULF NILSSON (fp) replik:
          </note>
          <note>
            Fru talman! Eva Johansson ställde mig den försåtliga frågan direkt
            från talarstolen om jag också var för en skola för alla. Jag vet
            inte om det framgick dåligt av det jag sade tidigare att jag i
            allra högsta grad ser det som självklart att vi skall ha en skola
            för alla. Men Eva Johansson gör misstaget i den frågan, som ofta
            särskilt socialdemokrater gör i debatten, att en skola för alla
            inte behöver betyda en skola där alla lär sig samma sak på samma
            tid. En del av lärarfackens kritik angående brister gäller just
            svårigheten att läsa samma kurser på samma tid. Det är därför
            de föreslår etappindelning.
          </note>
          <note>
            Det är självklart att vi tar intryck av vad de professionella
            säger i det vi diskuterar gemensamt. Ingen av oss kan utgå från
            att något partiprogram är inskrivet i lärarfackens svar. En skola
            för alla behöver inte betyda en skola där alla läser samma sak
            på samma tid.
          </note>
          <note type="speaker">
            Anf. 369 EVA JOHANSSON (s) replik:
          </note>
          <note>
            Fru talman! Jag ställde inte någon försåtlig fråga,
          </note>
          <note>
            Ulf Nilsson. Jag ville bara i all stillsamhet pejla intresset
            i kammaren för att hörsamma lärarfackens önskemål att hitta en
            bred lösning. Det är bra om Ulf
          </note>
          <note>
            Nilsson och Folkpartiet ställer upp på att gymnasieskolan skall
            ha samma uppdrag vad beträffar alla ungdomar och inte lämna dem
            som inte klarar sig bakom sig - som jag tidigare har läst in i
            Folkpartiets förslag, ett slags gymnasium light. Det var inget
            försåtligt i det, utan bara ett sätt att snabbt försöka reda ut
            hur vi ser på det som kan bli ett bra initiativ från lärarfacken.
          </note>
          <note type="speaker">
            Anf. 370 ULF NILSSON (fp) replik:
          </note>
          <note>
            Fru talman! Jag är naturligtvis intresserad av en så bred lösning
            som möjligt i de viktiga framtidsfrågorna om skolan. Men för mig
            är skolan i dag inte en skola för alla eftersom så många misslyckas.
          </note>
          <note>
            Jag kan deklarera en avgörande uppfattning redan nu: Folkpartiet
            menar att det är orealistiskt att hävda att alla gymnasielever
            nödvändigtvis måste läsa till full grundläggande högskolebehörighet
            för att ha ansetts klara gymnasiet. Man kan få mycket god arbetsduglig
            utbildning utan att ha nått så långt, men ha möjlighet att komplettera
            senare.
          </note>
          <note type="speaker">
            Anf. 371 EVA JOHANSSON (s) replik:
          </note>
          <note>
            Fru talman! Vi har förmodligen ett och annat mer att diskutera
            i utskottet i samband med behandlingen av propositionen.
          </note>
          <note type="speaker">
            Anf. 372 LARS HJERTÉN (m):
          </note>
          <note>
            Fru talman! Skolan har diskuterats en hel del på senare tid på
            tidningarnas ledarsidor - inte bara i rikstidningarna utan också
            i lokaltidningarna, vilket berörts här i debatten. Min egen lokaltidning,
            Västgötabladet, hade en huvudledare om skolan i förra veckan och
            en helsida med intervjuer. Många lärare och en och annan rektor
            intervjuades. Det är givetvis bra att skolan diskuteras inte minst
            i kommunerna.
          </note>
          <note>
            Efter kommunaliseringen 1991 vilar ju ansvaret för grundskolan
            och gymnasieskolan där.
          </note>
          <note>
            Jag har tidigare konstaterat att det råder en brist på debatt
            om skolan i våra kommuner. På det politiska planet i kommunerna
            är det egentligen bara den aktuella styrelsen - skolstyrelsen
            eller utbildningsnämnden - som diskuterar skolfrågor. Där makten
            finns, i kommunstyrelse och fullmäktige, lyser ofta skoldebatten
            med sin frånvaro. Det finns några få undantag.
          </note>
          <note>
            Undantagen gäller lokaler och ekonomin. Att bygga eller bygga
            om en skola diskuteras alltid intensivt på alla politiska plan,
            och budgeten diskuteras också livligt. Men där gäller det egentligen
            bara om skolan håller budgeten eller inte.
          </note>
          <note>
            I pressen är situationen ungefär densamma. Av folk som i sitt
            arbete läser allt som skrivs om skolan har jag hört att det i
            den lokala pressen mycket sällan förs en diskussion om skolans
            arbete, om pedagogik, om arbetssituationen i skolan, om lärarrollen,
            om föräldrarnas ansvar osv. Däremot diskuteras gärna skolans lokaler
            och lokalbehov.
          </note>
          <note>
            Paradoxalt nog förs fortfarande åtta år efter kommunaliseringen
            en betydligt mer omfattande skoldebatt i riksdagen, även inom
            sådana områden som kommunerna har det fulla ansvaret för. Vad
            som krävs är många arenor där det förs en pedagogisk debatt. Inte
            minst bör dessa arenor finnas i kommunerna.
          </note>
          <note>
            Anledningen till att debatten tagit fart just nu är den delrapport
            som tagits fram av ett antal nationella utbildningsinspektörer
            på Skolverkets uppdrag. Beatrice Ask och flera andra har redan
            berört den rapporten. Jag nöjer mig med att konstatera att trots
            kommunaliseringen, som skulle decentralisera den svenska skolan,
            upplever många inom skolans värld en ökad centralisering. Rektorn
            som skall initiera och leda den pedagogiska debatten är så upptagen
            med att tillgodose kraven på ekonomisk rapportering och en alltmer
            omfattande administration, att han eller hon inte hinner med uppgiften
            att utveckla kvaliteten i undervisningen och fungera tillräckligt
            kraftfullt i det pedagogiska ledarskapet.
          </note>
          <note>
            Moderaternas förslag om en nationell skolpeng, där resurser ges
            direkt till alla skolor, skulle ge ett utrymme för större självständighet.
            Förslaget skulle också skapa en nödvändig grund för rektorns pedagogiska
            ledning.
          </note>
          <note>
            Fru talman! Vi behandlar just nu i utbildningsutskottet gymnasiepropositionen,
            som flera talare har berört tidigare. Därför finns det ingen anledning
            för mig att i detalj gå in på de problem som finns i dagens gymnasieskola,
            även om jag gärna vill påpeka att den aktuella skoldebatten har
            fått ett litet genomslag i propositionen. Det kan bero på att
            den skrevs för nästan ett år sedan och att Utbildningsdepartementet
            vid den tiden hade en annan personuppsättning än i dag.
          </note>
          <note>
            Detta gör att det i alla fall är nödvändigt att föreslå betydande
            förändringar i förhållande till vad som står i gymnasiepropositionen.
            Det bästa hade kanske varit att dra tillbaka hela propositionen
            och utarbeta en ny där den nu aktuella debatten hade vävts in.
            Då hade regeringen kunnat ta med de synpunkter som de båda lärarfacken
            framförde i en gemensam rapport till utbildningsutskottet i veckan.
            I Skolverkets rapport står det att man skall börja om från början
            med reformerna från början av 90-talet. Det är naturligtvis bra
            med en bred överenskommelse om gymnasieskolan, men det är ännu
            viktigare att det blir en bra överenskommelse.
          </note>
          <note>
            Jag skall peka på några allmängiltiga förhållanden som kräver
            en rejäl debatt och kanske också ett ställningstagande av oss
            politiker.
          </note>
          <note>
            Gymnasieskolan har, som bekant, 16 program.
          </note>
          <note>
            Alla är treåriga. Dessutom finns riksrekryterande specialutformade
            program, för närvarande 59. Här kan man lära sig att köra häst,
            att lägga asfalt, att sköta sällskapsdjur och t.o.m. att bli cirkusartist.
            En stor del av dessa gymnasier är idrottsgymnasier, där man kan
            specialstudera olika idrotter. Där finns ett specialgymnasium
            för matematik. Vill man välja ett specialgymnasium för att studera
            data måste detta kombineras med astronomi.
          </note>
          <note>
            En tidning tog upp denna fråga nyligen. Jag vill minnas att det
            var Svenska Dagbladet. Där framgick ungefär följande. Skall en
            handfull matematiker vara de enda gymnasisterna på specialgymnasierna
            som läser ett ämne som är viktigt för Sveriges framtid som en
            världsledande nation? Var finns de unga fysikerna, medicinarna,
            kemisterna, ekonomerna, litteraturvetarna och humanisterna - de
            framtida Nobelpristagarna? Det borde också för människor i unga
            år finnas möjlighet att träna sina specialbegåvningar, precis
            som handbollsspelare och blivande cirkusartister. Jag tycker att
            det ligger mycket i detta.
          </note>
          <note>
            Fru talman! Jag skall också säga några ord om vuxenutbildningen
            och den högre utbildningen. Jag utgår från en rapport från Kunskapslyftskommittén.
          </note>
          <note>
            Rapporten tar upp Sveriges roll i ett internationellt sammanhang.
            Sverige har en hygglig andel högskoleutbildade bland befolkningen
            och i arbetskraften, även om en del andra länder har en större
            andel -
          </note>
          <note>
            t.ex. Kanada, USA och Belgien. Problem blir det emellertid när
            man tittar på siffror för den längre högskoleutbildningen. Jag
            gissar att man i första hand tittar på t.ex. civilingenjörs- och
            civilekonomutbildningarna. Där hamnar vi på en delad fjortondeplats
            i
          </note>
          <note>
            OECD-statistiken. Ser vi till de yngsta befolkningsgrupperna,
            de som är under 35 år, finns vi på artonde plats. Där ligger länder
            som t.ex. Paraguay och Uruguay högre än Sverige.
          </note>
          <note>
            När man ser på vilka åldersgrupper som deltar i vuxenutbildning
            är siffrorna ungefär desamma. Det är en stor andel som är över
            35 år och en jämförelsevis mindre andel som är under 35 år. Med
            tanke på framtiden är det inte så bra, eftersom det är framför
            allt den yngre generationen som skall utbilda sig.
          </note>
          <note>
            Inom vuxenutbildningen är problemet att det är en stor andel
            kvinnor och en för liten andel män. Jag säger inte att det är
            en för stor andel kvinnor, men det är en för liten andel män.
            Det kommer alltså att bli en utbildningsklyfta i Sverige mellan
            män och kvinnor om det fortsätter så, och det är inte bra.
          </note>
          <note>
            Den här rapporten avslutas med några rekommendationer, som jag
            bara skall nämna mycket kort.
          </note>
          <note>
            Satsa mer på barn, särskilt barn från sociala problemområden,
            står det. Där har vi ju hela problematiken med elever i grundskolan
            som tvingas avsluta sina studier utan godkända betyg. Den andra
            rekommendationen är att öka ungdomarnas direktövergång till högskolan.
            Den uppmaningen är helt i linje med vår politik. Vi har föreslagit
            detta. Det är viktigt att de som skall studera på högskolan får
            möjlighet att göra det direkt efter gymnasiet. Den tredje rekommendationen
            är att en ökad vuxenutbildning skall leda till högskolan, eftersom
            vi behöver flera personer med högskoleutbildning och, som jag
            nämnde, med längre högskoleutbildning, dvs. en högre kvalitet,
            inte bara med tanke på kvantitet.
          </note>
          <note>
            Vad vi behöver, fru talman, är en utbildning på alla nivåer som
            åter för vårt land till en ledande position och som gör det attraktivt
            för enskilda och företag att satsa på utbildning och expansion
            i Sverige.
          </note>
          <note type="speaker">
            Anf. 373 BRITT-MARIE DANESTIG (v) replik:
          </note>
          <note>
            Fru talman! Jag har några korta reflexioner.
          </note>
          <note>
            Satsa på de sociala problemområdena, sade Lars
          </note>
          <note>
            Hjertén. Då skulle jag vilja fråga: Underlättas det verkligen
            av införandet av en nationell skolpeng? Jag tycker att det är
            ett väldigt statiskt och klumpigt fördelningsinstrument. Vid tidigare
            försök har det också visat sig att det knappast tog hänsyn till
            att barn har olika behov och att skolor finns i olika områden,
            där en del är särskilt utsatta.
          </note>
          <note>
            Sedan tog Lars Hjertén upp utbildningsklyftan mellan män och
            kvinnor, som ser ut att öka, och där kvinnorna springer om männen.
            Det är naturligtvis någonting som vi måste observera. Vi kanske
            kommer att få en ändring i kommunstyrelser och kommunfullmäktige
            så småningom. Som det nu är i de här församlingarna är det ju
            männen som sätter dagordningen och som är intresserade av de här
            frågorna, som är hårda frågor, dvs. teknik, byggnadsnämnd och
            planfrågor, medan kvinnorna sysslar med de mjuka frågorna och
            ofta inte får särskilt stort utrymme.
          </note>
          <note type="speaker">
            Anf. 374 LARS HJERTÉN (m) replik:
          </note>
          <note>
            Fru talman! Skolpengen är till för att familjerna och eleverna
            skall kunna välja skola. Det har visat sig att det är ett bra
            system. Vi har inte kunnat pröva den nationella skolpengen fullt
            ut. Jag har varit med om att genomföra skolpengen på det kommunala
            planet, och det har fungerat mycket bra. Vi har då fördelat en
            skolpeng till respektive skola i förhållande till hur många elever
            man har. Jag ser inte några större problem med det.
          </note>
          <note>
            När det gäller fördelningen, med ungefär två tredjedelar kvinnor
            och en tredjedel män inom kunskapslyftet, tycker Britt-Marie Danestig
            att det är bra därför att kvinnor på det sättet kommer in i byggnadsnämnder
            osv. Jag tror inte att man kan dra så långtgående slutsatser.
            Det är en from förhoppning, och jag tror inte att det går att
            genomföra det genom att männen inte får den utbildning som de
            behöver.
          </note>
          <note>
            Jag tror att det är tvärtom, att männen också behöver den utbildning
            som kvinnorna får.
          </note>
          <note type="speaker">
            Anf. 375 BRITT-MARIE DANESTIG (v) replik:
          </note>
          <note>
            Fru talman! Det var en mera skämtsam kommentar. Jag tror också
            att det är viktigt att männen deltar i kunskapslyftet, och det
            är bekymmersamt att de inte gör det i större utsträckning. Det
            kan bero på det som vi talade om tidigare, nämligen att de har
            fått en så negativ självbild under skoltiden att de är rädda för
            att återigen misslyckas i en skolsituation.
          </note>
          <note>
            All erfarenhet vi har av skolpengen är att de barn som har behov
            av särskilt stöd fick väldigt lite, och fortfarande får de alldeles
            för liten del av den gemensamma kakan.
          </note>
          <note type="speaker">
            Anf. 376 LARS HJERTÉN (m) replik:
          </note>
          <note>
            Fru talman! Om vi får möjlighet att genomföra den nationella
            skolpengen kommer vi givetvis att ta hänsyn till de olika behov
            som finns. Den är inte samma summa på alla typer av skolor.
          </note>
          <note>
            Det var tydligen ett skämt från Britt-Marie Danestig när det
            gällde männen i kommunerna, och då skall jag inte kommentera det
            vidare.
          </note>
          <note type="speaker">
            Anf. 377 EVA JOHANSSON (s) replik:
          </note>
          <note>
            Fru talman! Jag delar Lars Hjerténs bekymmer över att skolans
            innehåll och arbetssätt diskuteras alldeles för lite ute i kommunerna
            av dem som sitter på pengarna. Jag tror att den debatten måste
            stimuleras. Det skulle vara det rakt motsatta att nu ta ifrån
            kommunerna beslutanderätten över skolan. Det är precis vad en
            nationell skolpeng skulle innebära, dvs.
          </note>
          <note>
            en gigantisk centralisering av besluten om skolan.
          </note>
          <note>
            När det sedan gäller kunskapslyftet delar jag också bekymret
            över att männen i så liten utsträckning tar chansen, som kvinnorna
            gör. Det är en sak som vi måste studera mycket noga för att vi
            inte skall bygga in nya könsbarriärer. Det handlar om jämlikhet
            och jämställdhet. Jag vill bara konstatera, fru talman, att moderaterna
            ju har motsatt sig kunskapslyftet från början till slut, så med
            deras politik hade varken män eller kvinnor kunnat delta.
          </note>
          <note type="speaker">
            Anf. 378 LARS HJERTÉN (m) replik:
          </note>
          <note>
            Fru talman! Med en nationell skolpeng skulle kommunerna inte
            alls diskutera skolan, säger Eva
          </note>
          <note>
            Johansson. Med kommunerna menar Eva Johansson då kommunfullmäktige
            och kommunstyrelse. Jag menar de många medborgarna i kommunerna.
            Det skulle bli en helt annan debatt och ett helt annat samhällsklimat
            i kommunerna om familjerna fick möjlighet att välja på ett annat
            sätt. Jag tror att vi skulle få många insändare i tidningarna
            och ett helt artilleri av debatter, som vi i dag saknar, med många
            föräldrar och många elever.
          </note>
          <note type="speaker">
            Anf. 379 EVA JOHANSSON (s) replik:
          </note>
          <note>
            Fru talman! Det tror jag också, därför att man skulle snabbt
            upptäcka de orättvisor som ligger i en skolpeng. Det skulle nog
            leda till en väldig debatt.
          </note>
          <note>
            Det som Lars Hjertén inledningsvis var bekymrad över var just
            att kommunstyrelserna, som är de som fördelar medel ute i kommunerna,
            i så liten utsträckning ägnar sig åt att diskutera skolans mål
            och medel.
          </note>
          <note>
            Den nationella skolpengen skulle definitivt inte leda till att
            den kommunala debatten ökade. Det är, som sagt var, ett centraliseringsprojekt
            av gigantiska mått.
          </note>
          <note type="speaker">
            Anf. 380 LARS HJERTÉN (m) replik:
          </note>
          <note>
            Fru talman! Kommunerna, och även kommunpolitiker, skulle säkert
            inte diskutera skolan i mindre utsträckning med en nationell skolpeng.
            Det är med det nuvarande systemet som man inte diskuterar. Med
            vårt system skulle säkert kommunpolitiker, som också är föräldrar,
            eller far- och morföräldrar om de är lite äldre, diskutera mycket
            intensivt hur skolan fungerar. Det skulle också öka rättvisan
            om många engagerar sig.
          </note>
          <note type="speaker">
            Anf. 381 SOFIA JONSSON (c) replik:
          </note>
          <note>
            Fru talman! Lars Hjertén pratade i sitt anförande här om att
            vi behöver höja ambitionsnivån och kompetensen i skolan, att vi
            skall använda oss av nya arbetssätt och att det annars finns risk
            för en utbildningsklyfta. Är det då inte väldigt förvånande att
            Lars
          </note>
          <note>
            Hjertén och moderaterna i sitt förslag vad gäller gymnasieskolan
            säger att i vissa skolor skall målen sättas lägre och att de kurserna
            inte skall ge behörighet till den högre utbildningen?
          </note>
          <note>
            Hur går den ekvationen ihop, Lars Hjertén?
          </note>
          <note type="speaker">
            Anf. 382 LARS HJERTÉN (m) replik:
          </note>
          <note>
            Fru talman! Vi menar att varje individ själv måste ha möjlighet
            att avgöra vilka studier man skall bedriva, särskilt om man är
            vuxen. Vi vet, bl.a. av den rapport som vi i utskottet fick häromdagen
            från de båda skolfacken, att väldigt många elever inte klarar
            av att få godkända betyg, att de alltså lämnar gymnasieskolan
            utan godkända betyg. Då måste man göra någonting åt det. Vi menar
            att man skall ge dem exempelvis vad skolfacken säger, nämligen
            möjlighet att studera etappvis eller på annat sätt tillgodogöra
            sig undervisningen. Sedan är inte loppet kört om man trots allt
            inte får godkända betyg, utan då kan man fortsätta efteråt med
            komvux eller något liknande.
          </note>
          <note>
            Vi vill gärna diskutera det här vidare, här i riksdagen och i
            utbildningsutskottet, hur man skall göra med de elever som i dag
            inte klarar gymnasiet. Det är det som är det stora problemet.
            Jag tror inte att det finns en enda regel som löser de problemen.
          </note>
          <note type="speaker">
            Anf. 383 SOFIA JONSSON (c) replik:
          </note>
          <note>
            Fru talman! Javisst måste man göra någonting åt de elever som
            inte klarar gymnasieskolan och att gå ut med godkända betyg. Men
            det skall väl inte vara så, Lars Hjertén, att vi sänker kraven
            för de eleverna?
          </note>
          <note>
            Det skall väl snarare vara så att vi ser till att skolan anpassar
            sig, att vi får en ny pedagogik, att vi t.ex.
          </note>
          <note>
            inför ett nytt lärlingssystem eller att vi inför en utbildningsgaranti,
            för att alla elever skall ha lika möjligheter på gymnasieskolan
            och lika möjligheter till fortsatt utbildning och till arbete.
            Är det så att Lars
          </note>
          <note>
            Hjertén med sina diskussioner är för en utbildningsgaranti?
          </note>
          <note type="speaker">
            Anf. 384 LARS HJERTÉN (m) replik:
          </note>
          <note>
            Fru talman! Sofia Jonsson nämnde ett lärlingssystem. Vi är mycket
            intresserade av att genomföra ett lärlingssystem värt namnet för
            de elever som önskar detta och som är lämpade för detta.
          </note>
          <note>
            Jag kan inte stå här och tala om exakt hur gymnasieskolan skall
            utformas i framtiden, men jag är mycket oroad över att det på
            vissa program är så många som 25 % som inte får godkända betyg.
            Jag har sett vissa skolor där över 50 % inte får godkända betyg
            i de kärnämnen som behövs för att få behörighet. Då är det något
            fel - kanske inte på eleverna eller skolan, men kanske på hela
            politiken bakom systemet.
          </note>
          <note>
            Därför är vi mycket öppna för en debatt och ett samtal för att
            lösa dessa problem och sätta eleverna i centrum. Det är ju för
            deras skull som skolan är till.
          </note>
          <note type="speaker">
            Anf. 385 GUNILLA TJERNBERG (kd):
          </note>
          <note>
            Fru talman! Veckorna innan jul pågick en diskussion i facktidskrifterna
            Lärarnas Tidning och Förskolan, som rörde vilka benämningar som
            är de med lagar och förordningar mest överensstämmande. Skall
            det heta förskola eller barnomsorg? Den aktuella debatten hade
            sin upprinnelse i samband med en intervju i Lärarnas Tidning med
            skolminister Ingegerd Wärnersson. Såväl minister som reporter
            i denna intervju levde i tron att begreppet barnomsorg togs bort
            när verksamheten fördes över från Socialstyrelsen till Skolverket,
            från socialtjänstlag till skollag och från socialminister till
            skolminister.
          </note>
          <note>
            Enligt artikeln i berörda tidning uttryckte skolministern förvåning
            när hon fick se att regeringen i sin budgetproposition fortfarande
            använde benämningen barnomsorg.
          </note>
          <note>
            Debatten om vilka benämningar som skall gälla inom barn-, fritids-
            och omsorgsverksamheten lär fortsätta, eftersom det i denna diskussion
            också ligger traditioner, värderingar och attityder, men också
            kunskaper. Språkbruk är ofta avslöjande, och budskapet blir alltmer
            luddigt. Vid den utbildningspolitiska debatten den 15 december
            1998 gjorde vi kristdemokrater riksdagen uppmärksam på den, som
            vi avläser det, känslomässiga kluvenhet som avtecknar sig i denna
            diskussion.
          </note>
          <note>
            Det är bra att vi har fått en läroplan för förskolan som tydligt
            utgör ett viktigt dokument för personalen och också har stor betydelse
            för föräldrar som har sina barn i den kommunala förskolan när
            det gäller att kunna se den pedagogiska målsättningen med verksamheten.
          </note>
          <note>
            Jag är dock kritisk till det faktum att föräldrar som föredrar
            någon annan barnomsorgsform inte kan uppfatta beslutet som något
            annat än ytterligare styrning mot en enda omsorgsform. Man skall
            så tidigt som möjligt placera sitt barn i kommunens förskola,
            annars är risken att det kommer efter i utvecklingen och klarar
            sig sämre i skolan.
          </note>
          <note>
            Det som stärker bilden av att det är enhetlighet och inte mångfald
            som eftersträvas är just att familjedaghem, öppna förskolan och
            enskilda förskolor inte omfattas av läroplanen. Var tryggas föräldrarnas
            självklara rätt till valfrihet?
          </note>
          <note>
            Fru talman! Den nuvarande läroplanen för förskolan andas att
            det är bäst för alla barn att omfattas av den kommunala förskolan
            med sin utbildningsinriktning. Det här är en kollektivistisk samhällssyn,
            och den hör inte hemma i 2000-talet. Detta har vi kristdemokrater
            gång på gång upprepat.
          </note>
          <note>
            Det är inte självklart att heldagsomsorg utanför hemmet är bäst
            för precis alla barns utveckling de första åren. Tvärtom visar
            internationell forskning på att föräldrakontakten under de första
            åren är mycket viktig för barnets neurologiska utveckling och
            därmed också för barnets kapacitet att lära. Under den tiden är
            det just närheten och anknytningen till föräldrarna som är det
            viktiga. Till detta kommer att gruppstorleken inom förskolan gör
            att det inte är möjligt att erbjuda en nära personlig social relation
            med varje barn, eftersom vi vet att 60 % av tvååringarna i dag
            går i grupper med mer än 16 barn. Det är enligt Barnombudsmannen
            helt oacceptabelt.
          </note>
          <note>
            Vad vi politiker skall göra är att skapa förutsättningar för
            att valen skall kunna göras. Alternativ måste finnas och erbjudas.
            Detta synsätt delas i dag av en stor andel småbarnsföräldrar.
            Det är först när man åstadkommit en reell valmöjlighet också för
            föräldrar som det blir intressant att mäta och jämföra siffror
            som rör efterfrågan.
          </note>
          <note>
            Fru talman! Jag vill också här i kammaren ta tillfället i akt
            att säga något om öppna förskolan. Den öppna förskolan är speciellt
            betydelsefull just för nyblivna föräldrar som vill ha hjälp och
            stöd i områden där barnfamiljers sociala nätverk är svagt, där
            arbetslösheten är hög och där barn och föräldrar har långt till
            grannar och umgänge. Den är ett komplement till förskolan för
            barn med hemmavarande föräldrar och kan även vara ett komplement
            till familjedaghemmen. Den utgör ett stöd till föräldrar när det
            gäller att kunna vara just föräldrar. Dagens familjer är små enheter,
            och de skall fylla många funktioner.
          </note>
          <note>
            Det är lite häpnadsväckande att man inte någonstans i propositionen
            kunde avläsa att socialdemokraterna ser den öppna förskolans viktiga
            verksamhet.
          </note>
          <note>
            Detta faktum torde ligga till grund för att många kommuner i
            dag väljer att lägga ned den öppna förskolan. På fem år - från
            1991 fram till 1995 - har var fjärde öppen förskola lagts ned.
            Dessa nedläggningar är på lång sikt förödande. Det är en verksamhet
            som för en relativt låg kostnad kommer många till godo och där
            man samarbetar med mödrahälsovård. Man samarbetar med andra instanser
            ute i samhället och visar därmed på en mycket bra förebyggande
            verksamhet.
          </note>
          <note>
            Skolverket har uttryckt att det saknas kunskap på nationell nivå
            om just denna verksamhet. Det uttrycker man i en rapport som helt
            nyligen har lämnats till regeringen. Skolverket har också uttryckt
            att man ser det som angeläget att följa upp och utvärdera den
            öppna verksamheten. Vi kristdemokrater kommer nogsamt att följa
            denna utvärdering och uppföljning.
          </note>
          <note>
            Fru talman! Skolministern har nyligen i ett pressmeddelande meddelat
            att regeringen strävar efter att uppfylla löftet om rätten till
            barnomsorg vid arbetslöshet. Jag har inget emot att den rätten
            finns ute i landets kommuner, men däremot menar jag att denna
            rättighet inte skall lagstadgas. Beslutet bör ligga hos kommunen.
            Om socialdemokraterna menar allvar med rätten till barnomsorg
            vid arbetslöshet borde det leda till att samtliga socialdemokratiskt
            ledda kommuner i landet tillsammans kommer överens om att den
            rätten skall finnas i den egna kommunen. Det politiska initiativet
            borde vara en självklarhet för att trovärdighet skall uppnås.
          </note>
          <note>
            I gårdagens partiledardebatt sade statsministern att barn till
            arbetslösa skall få rätt att gå på dagis när ekonomin tillåter.
            Min fråga till socialdemokraterna blir då: Gäller inte den rätten
            föräldrar som har sina barn placerade i familjedaghem? Jag tror
            att det vore värdefullt med ett klarläggande.
          </note>
          <note>
            Vilka signaler sänder socialdemokraterna ut till alla barnfamiljer
            som valt andra former för sin barnomsorg eller som bor i en glesbygd
            där daghemsplats inte finns att tillgå? I mitt hemlän, Västerbotten,
            har vi många små orter där daghem inte finns eller där man tvingats
            lägga ned daghem i besparingssyfte.
          </note>
          <note>
            Det kan väl inte vara så att vi nu är på väg att utöka antalet
            barnfamiljer som står utanför statens subventioner till barnomsorgen?
            Vi har redan ett antal barnfamiljer i den gruppen. Jag tror att
            det vore värdefullt för landets barnfamiljer att få ett tydligt
            besked på denna punkt.
          </note>
          <note>
            Fru talman! Till sist vill jag säga några ord om vårdnadsbidraget.
            Vi kristdemokrater har tidigare velat att kommunerna skall ges
            möjlighet att ge de småbarnsföräldrar som hellre vill ha det kontant
            stöd i stället för barnomsorgsplats. Svaret till dessa föräldrar
            har varit att barnomsorgen är utbyggd till i det närmaste full
            behovstäckning. Det kan väl knappast vara svaret på frågan.
          </note>
          <note>
            Sverige behöver en ny familjepolitik där barnet sätts i centrum
            och ett samhälle där föräldrarna ges den absolut självklara rätten
            att så långt möjligt välja vilken omsorgsform de önskar.
          </note>
          <note>
            Fru talman! Varför visar socialdemokraterna en sådan ovilja att
            arbeta för att föräldrarna skall ha den valfrihet de har rätt
            till? Med stödpartierna Vänstern och Miljöpartiet vid Socialdemokraternas
            sida ter sig målet om valfrihet långt borta.
          </note>
          <note type="speaker">
            Anf. 386 BEATRICE ASK (m) replik:
          </note>
          <note>
            Fru talman! Jag håller med om mycket av det som
          </note>
          <note>
            Gunilla Tjernberg framförde om det olyckliga i att de öppna förskolorna
            går i graven och att vi får en likriktning när det gäller förskolan
            och barnomsorgen.
          </note>
          <note>
            Men jag måste i alla fall ställa en fråga. Jag har nämligen inte
            riktigt begripit det här. Anser kristdemokraterna på fullt allvar
            att en dagmamma skall tvingas följa en statlig läroplan?
          </note>
          <note>
            Jag tycker att det ligger en fara i att man går in på verksamheten
            på det sättet. För mig och moderaterna är det självklart att det
            kan finnas statliga anvisningar för en offentlig verksamhet, men
            man kan inte gå hur nära familjers och människors integritet som
            helst.
          </note>
          <note>
            När det gäller den dagliga verksamheten bör det rimligen vara
            föräldrar, barn och personal på den enskilda barnstugan eller
            det egna familjedaghemmet som bestämmer hur det skall vara.
          </note>
          <note>
            Jag tycker att det är petigt om man på fullt allvar föreslår
            att läroplanen också skall gälla dagmammorna.
          </note>
          <note type="speaker">
            Anf. 387 GUNILLA TJERNBERG (kd) replik:
          </note>
          <note>
            Fru talman! Det finns flera saker, Beatrice Ask, som vi i det
            fallet måste reda ut. Vi kristdemokrater har sagt att vi vill
            se såväl förskolan - då talar jag om daghemmen - som familjedaghemmen
            och den öppna förskolan inom läroplanen. Sedan får man sätta sig
            ned och titta på hur läroplanen skall skrivas. Vi vill att det
            skall anges mål och riktlinjer för dessa tre verksamheter utifrån
            hur dessa verksamheter ser ut.
          </note>
          <note>
            Då får man mer en detaljnivå. Det skall handla mycket mer om
            de verksamheter som efterfrågas.
          </note>
          <note>
            Nu har vi en läroplan där enbart förskolan är beaktad. Det gör
            att vi indirekt skapar en A-barnomsorg och en B-barnomsorg. Det
            tycker jag att den här debatten och även debatten under hösten
            har visat tydliga tecken på.
          </note>
          <note type="speaker">
            Anf. 388 BEATRICE ASK (m) replik:
          </note>
          <note>
            Fru talman! Då får man naturligtvis diskutera vad som bli A och
            vad som blir B. Men det är ändå märkligt att man tänker sig att
            det skall finnas statliga anvisningar för exempelvis familjedaghem.
            Skall det även finnas anvisningar för privata eller fristående
            barnstugor som kanske kommer på en pedagogik som inte riktigt
            är anpassad? Det tycker jag verkar stelt och otympligt. Tvärtom
            måste närheten till barnet och den professionella kvaliteten vara
            avgörande.
          </note>
          <note>
            Vi har sagt att vi snarare tycker att man skall ställa krav på
            utbildning hos personalen och att det skall vara en del övergripande
            krav. Man skall inte gå in på verksamheten. Vad är nästa steg
            om man följer kristdemokraternas modell? Det blir ju anvisningar
            för hur jag som mamma skall uppfostra mitt barn. Då går man väl
            ändå för långt.
          </note>
          <note type="speaker">
            Anf. 389 GUNILLA TJERNBERG (kd) replik:
          </note>
          <note>
            Fru talman! Nu tycker jag att Beatrice Ask gick väl långt. Anvisningar
            för hur man skall vara mamma är mycket främmande för oss kristdemokrater.
          </note>
          <note>
            Vi talar nu om dagbarnvårdare i sin yrkestjänst.
          </note>
          <note>
            Vi talar om dem som har en anställning och som har barn placerade
            utifrån en kö som finns inom kommunen. I de fallen är det rimligt
            att det finns anvisningar.
          </note>
          <note>
            Jag tolkar Beatrice Ask som att man inte är intresserad av att
            utfärda mål och anvisningar för familjedaghemmen. Jag förstår
            nu att regeringen och socialdemokraterna har för avsikt att göra
            detta. Det är möjligt att det arbetet också börjar bli klart.
          </note>
          <note type="speaker">
            Anf. 390 EVA JOHANSSON (s) replik:
          </note>
          <note>
            Fru talman! Med begreppet förskola har vi velat markera att verksamheten
            är till för barnen. Det handlar om deras start på ett livslångt
            lärande och om en pedagogisk verksamhet som skiljer sig en hel
            del ifrån den barnomsorg som inledningsvis, när vi började bygga
            ut den, mest gav föräldrar den trygghet som det låg i att veta
            att barnen var bra omhändertagna.
          </note>
          <note>
            Visst skall det finnas valfrihet! Man skall kunna välja olika
            former. Den valfriheten finns, och den tänker vi inte ta bort.
            Vi vill inte heller ha en stelbent reglering av alla de formerna,
            t.ex. den barnomsorg som bedrivs hos dagmammor. Om man skulle
            reglera den skulle det bli ett väldigt stelbent och enformigt
            system.
          </note>
          <note>
            Läroplanen ligger som en riktlinje som även familjedaghemmen
            kan följa, men det är inte en statlig reglering.
          </note>
          <note type="speaker">
            Anf. 391 GUNILLA TJERNBERG (kd) replik:
          </note>
          <note>
            Fru talman! Jag måste ta tillfället i akt här i kväll att ställa
            en fråga till Eva Johansson. Socialdemokraterna går nu mer eller
            mindre tydligt ut med att det framgent skall vara gratis barnomsorg.
            Ibland talar någon minister om förskola, och en statsminister
            talar om dagis. Innebär detta att de föräldrar - som har valt
            eller inte har något val - som har sina barn placerade i familjedaghem
            kommer att ställas utanför de statliga subventioner som vi har
            till barnomsorgen i dag? Det skulle betyda att gruppen som står
            utanför subventioner från staten för sin barnomsorg blir större.
            Vi har redan ett stort antal barn i den gruppen, och i så fall
            utökar socialdemokraterna den.
          </note>
          <note>
            Jag tror att det är bra med ett besked på den här punkten, eftersom
            det finns en stor oro ute i landet när det gäller detta.
          </note>
          <note type="speaker">
            Anf. 392 EVA JOHANSSON (s) replik:
          </note>
          <note>
            Fru talman! Vårt löfte om maxtaxa gäller fortfarande. Det gäller
            naturligtvis inte bara de barn som är på daghem utan också de
            barn som är i familjedaghem. På den punkten kan jag lugna Gunilla
            Tjernberg.
          </note>
          <note>
            Men vad är det för fel på att vi har en pedagogisk verksamhet
            som erbjuds alla barn och att vi markerar det genom en läroplan
            för förskolan? Jag tyckte att jag kunde märka i Gunilla Tjernbergs
            anförande att hon ansåg att detta var fel. Är det så, eller är
            detta någonting som är bra? Klargör det!
          </note>
          <note type="speaker">
            Anf. 393 GUNILLA TJERNBERG (kd) replik:
          </note>
          <note>
            Fru talman! Det är inte på något sätt fel att vi har en läroplan
            för förskolan. Eva Johansson kanske inte lyssnade riktigt på vad
            jag sade. Jag uttryckte att det är bra att vi har fått tydliga
            pedagogiska riktlinjer också inom förskolan.
          </note>
          <note>
            Vad jag inte tycker är bra, och vad vi kristdemokrater vill uppmärksamma,
            är att det finns en tendens i den debatt som nu pågår att vi skapar
            en signal till barnfamiljer om en A-barnomsorg och en B-
          </note>
          <note>
            barnomsorg, vilket jag inte tycker att vi skall ha. Det är angeläget
            att föräldrar skall känna att staten inte styr valet. Staten skall
            uppmuntra det val som föräldrarna gör, och då måste förutsättningarna
            finnas.
          </note>
          <note type="speaker">
            Anf. 394 ULF NILSSON (fp) replik:
          </note>
          <note>
            Fru talman! Jag tänkte egentligen ställa samma fråga som de två
            föregående talarna har gjort. Jag undrade om Gunilla Tjernberg
            verkligen ville utsträcka läroplanen till att gälla för dagmammor
            m.m.
          </note>
          <note>
            Vi vet alla att barn från tre års ålder är pigga på att lära.
            Man kan ha olika uppfattningar, men många menar att det är jättebra
            att sätta dem i en verksamhet där man mer organiserat på ett utvecklingspedagogiskt
            sätt försöker utnyttja detta.
          </note>
          <note>
            Det här har folk sagt i alla tider, oberoende av om de har valt
            att vara hemma med barnen eller inte. De föräldrar som hade råd
            lät förr i världen sina barn, om de ville, gå några timmar i lekskolan.
            De trodde att det var en bra och lekfull förberedelse för skolan.
          </note>
          <note>
            Jag ser inte riktigt den motsättning som Gunilla
          </note>
          <note>
            Tjernberg tar upp. Det är ju denna pedagogiskt medvetna organisation
            som en läroplan i första hand skall vara avsedd för.
          </note>
          <note type="speaker">
            Anf. 395 GUNILLA TJERNBERG (kd) replik:
          </note>
          <note>
            Fru talman! Vi har ingen annan uppfattning när det gäller läroplanen
            för förskolan. Jag säger en gång till att det är bra att det finns
            en sådan.
          </note>
          <note>
            Jag tror att det är angeläget att vi när vi för den här diskussionen
            är tydliga. När vi i olika partier talar om gratis barnomsorg
            i framtiden bör vi komma ihåg att det finns andra omsorgsformer
            och att de också skall uppmärksammas.
          </note>
          <note>
            Jag vet att barn har behov av pedagogisk ledning, stöd, lek osv.
            vid tre års ålder. Det är oerhört viktigt.
          </note>
          <note>
            Men detta kan ett barn få på olika sätt: i daghemsverksamhet,
            hos dagmamma men också i hemmet. Eller varför inte i en öppen
            förskola som är ett mycket bra komplement när det gäller den verksamheten.
          </note>
          <note type="speaker">
            Anf. 396 AGNETA BRENDT (s):
          </note>
          <note>
            Fru talman! Alla människors möjlighet till utbildning och kompetensutveckling
            oavsett ålder och bostadsort ligger mig mycket varmt om hjärtat.
            Det är en välfärdsfråga, en jämlikhetsfråga, en jämställdhetsfråga
            och en fråga av allra största regionalpolitiska betydelse. Egentligen
            skulle kanske mitt anförande ligga i det regionalpolitiska blocket,
            men det kommer att handla om utbildning, så jag hoppas att det
            passar bra här också.
          </note>
          <note>
            För närvarande pågår ett arbete runt om i landet för att ta fram
            förslag till åtgärder för att öka tillväxten. I Gävleborgs län,
            som jag representerar, dominerar än i dag den exportinriktade
            basindustrin. Som en följd av de rationaliseringar som har skett
            kan inte industrin längre erbjuda arbetstillfällen i den utsträckning
            som den gjorde tidigare.
          </note>
          <note>
            Som det sades tidigare här i kväll fordras det numera oftast
            specialutbildning för att få anställning. I
          </note>
          <note>
            de flesta Norrlandskommuner är i dag arbetslösheten stor, och
            andelen invånare med eftergymnasial utbildning är lägre än i riket
            som helhet. Från vårt län är utflyttningen stor i dag. Det är
            ett bekymmer som vi delar med övriga Norrlandslän, men också med
            stora områden utanför storstadsområdena i de södra delarna av
            landet.
          </note>
          <note>
            Vad krävs då för att vi skall kunna vända trenden?
          </note>
          <note>
            I första hand krävs väl utbildad personal och en väl fungerande
            infrastruktur. Vi måste möjliggöra för människorna i våra kommuner
            och i våra län att utbilda sig för den nya tidens krav på kompetens.
            Det krävs goda kommunikationer, både traditionella och moderna
            bredband, för att företag skall vara intresserade av att etablera
            sig, så att de som har skaffat sig utbildning kan erbjudas arbete
            på hemorten.
          </note>
          <note>
            Med tanke på den höga arbetslösheten, de låga utbildningsnivåerna
            och en låg andel sökande till högskoleutbildningen hälsades regeringens
            satsning på kunskapslyftet med mycket stor tillfredsställelse
            i vårt län. Det är många som har sökt sig till komvux och kunskapslyftet.
            För första gången medger regelsystemet att arbetslösa kan studera
            på heltid med bibehållen arbetslöshetsersättning. Förmodligen
            har det bidragit till att så många människor nu har tagit till
            vara möjligheten att komplettera sin utbildning för att få gymnasiebehörighet.
          </note>
          <note>
            Det stora intresset för att komplettera sin utbildning har stor
            betydelse i den del av landet som jag kommer från. Det har stor
            betydelse i dag eftersom kunskap och kompetensutveckling tillmäts
            allt större betydelse för ekonomiskt välstånd och för tillväxt.
          </note>
          <note>
            Det här är bara början på en process. I Hälsingland liksom i
            övriga landet är det en större andel kvinnor än män som har börjat
            vidareutbilda sig.
          </note>
          <note>
            Nästan två tredjedelar av dem som studerar är i åldern
          </note>
          <note>
            25-44 år. Det är alltså många som är i de mest produktiva åldrarna
            som nu kompletterar sin utbildning.
          </note>
          <note>
            Förra året gjordes en undersökning bland de vuxenstuderande i
            Hälsingland. Den visar att de viktigaste motiven för att vidareutbilda
            sig är att få gymnasiekompetens, att få behörighet för högskolestudier.
            Den här undersökningen visar också att studierna för de flesta
            är ett positivt val, inte något som man känner sig tvingad till.
            Framför allt kvinnorna anger ofta personliga motiv. Man vill stärka
            självförtroendet och öka sin allmänbildning.
          </note>
          <note>
            Närmare 40 % tänker söka sig till någon högskoleutbildning eller
            annan högre utbildning inom de närmaste tre åren. En ungefär lika
            stor andel säger att de kanske tänker göra det. Det är alltså
            ungefär 80 %
          </note>
          <note>
            som nu funderar på att läsa vidare.
          </note>
          <note>
            Eftersom många av de studerande har kommit en bit upp i åldrarna
            är de ofta i den situationen att de inte kan lämna hemorten för
            studier vid högskolan.
          </note>
          <note>
            Endast en tredjedel av de studerande menar att de kan studera
            vidare om studierna i sin helhet är förlagda till högskoleort.
            För lite mer än två tredjedelar av de studerande är distansstudier
            vid högskolan eller studier vid studiecentrum på hemorten möjliga
            alternativ.
          </note>
          <note>
            Möjligheten att studera på hemmaplan blir viktigare ju äldre
            man är. Framför allt kvinnorna uttrycker att de behöver ha den
            möjligheten. Naturligt nog är det ungdomarna som kan tänka sig
            att studera på högskoleorterna.
          </note>
          <note>
            Slutsatsen av den här undersökningen är att satsningen på kunskapslyftet
            har varit mycket positiv och att många har planer på fortsatta
            studier om bara de rätta förutsättningarna ges.
          </note>
          <note>
            Fru talman! Ett sätt att öka möjligheterna för stora grupper
            i vårt land att studera på eftergymnasial nivå är att förbättra
            möjligheterna till distansstudier. Utvecklingen pekar också på
            att intresset fortsätter att växa och att den nya tekniken rätt
            utnyttjad med sina möjligheter till interaktivt lärande och kunskapssökande
            kan innebära en omvälvning både av högskolornas undervisning och
            av deras räckvidd.
          </note>
          <note>
            I vårt län är distansutbildning på högskolenivå sedan flera år
            en självklar utbildningsform, tillgänglig vid lärocentrum i länets
            samtliga kommuner. En utvärdering vid Uppsala universitet har
            dessutom visat på mycket gynnsamma effekter på sysselsättningen
            i vårt län. Distansutbildningar förlagda till lokala studiemiljöer
            har nått nya målgrupper som traditionellt inte påbörjar högskolestudier.
            Man kan vidare konstatera att examinationsgraden är lika hög vid
            distansstudier som vid traditionella högskolestudier.
          </note>
          <note>
            Regeringens satsning på de små och medelstora högskolorna har
            varit mycket bra. Det har inneburit att framför allt fler unga
            människor skaffar sig kvalificerad eftergymnasial utbildning.
            Det innebär att de små högskolorna fungerar som en motor för näringslivet
            i sina regioner.
          </note>
          <note>
            Den här satsningen har, som jag har sagt, varit bra. Men i allmänhet
            når man endast de riktigt unga, vilket i och för sig är lovvärt.
            Men de ortsbundna vuxna, yrkesarbetande som behöver höja sin kompetens,
            kvinnor och de som kommer från hem som saknar högskoletradition
            är det i allmänhet svårt att rekrytera till den traditionella
            högskoleutbildningen.
          </note>
          <note>
            Den undersökning som jag har berättat om från vårt län visade
            ju just detta.
          </note>
          <note>
            I Hälsingland har man kunnat konstatera att distansutbildningar
            förlagda till lokala studiemiljöer har nått målgrupper som inte
            tidigare har påbörjat högskolestudier.
          </note>
          <note>
            Fru talman! Vilket är då problemet? Bekymret är att vi inte har
            tillräckligt antal platser att erbjuda på hemmaplan, att de som
            studerar vill läsa ett antal ämnen och program som inte finns
            tillgängliga vid studiecentrum. Det vi skulle behöva i dag är
            större möjligheter för kommunerna själva att köpa den distansutbildning
            man anser sig behöva eller incitament som gör det mer intressant
            för högskolorna att lägga ut utbildning på distans.
          </note>
          <note>
            I dag är man huvudsakligen hänvisad att erbjuda invånarna den
            utbildning som högskolorna anser sig ha möjlighet att lägga ut
            som distansundervisning.
          </note>
          <note>
            Med dagens teknik är det nu möjligt för att nå de stora grupperna
            ortsbundna vuxna, framför allt i glesbygden, att flytta högskolan
            till studenterna och inte tvärtom.
          </note>
          <note type="speaker">
            Anf. 397 YVONNE ANDERSSON (kd) replik:
          </note>
          <note>
            Fru talman! Jag tycker att Agneta Brendt har lyft fram en viktig
            fråga som handlar om kunskapslyftet, som är en god och bra satsning.
            Hon berättar om hur människor i hennes län som aldrig tidigare
            har kunnat studera nu kan studera därför att de helt enkelt får
            det särskilda utbildningsbidraget och att de har varit med i a-kassa
            och blivit arbetslösa.
          </note>
          <note>
            Samtidigt vet vi att det överallt i landet, förmodligen också
            i Agneta Brendts län, finns ett stort antal vuxna som aldrig har
            fått möjlighet till a-kassa därför att de aldrig har fått något
            arbete.
          </note>
          <note>
            Har de inte rätt till samma typer av studier under liknande villkor?
            Hur värnar Agneta Brendt och hennes parti om de människorna?
          </note>
          <note type="speaker">
            Anf. 398 AGNETA BRENDT (s) replik:
          </note>
          <note>
            Fru talman! För oss har det varit viktigt att ge möjlighet för
            de människor som har blivit arbetslösa att genom att öka sin kompetens
            kunna komma tillbaka på arbetsmarknaden med större kunskaper och
            förbättrade möjligheter att möta den framtida arbetsmarknaden.
          </note>
          <note type="speaker">
            Anf. 399 YVONNE ANDERSSON (kd) replik:
          </note>
          <note>
            Fru talman! Jag känner egentligen inte att det var svar på min
            fråga. Jag lämnar den frågan därhän och låter Agneta Brendt få
            tänka på den.
          </note>
          <note>
            Jag vill väcka en annan fråga. Det låter på Agneta
          </note>
          <note>
            Brendt som om målet för alla är att gå på högskola eller universitet.
          </note>
          <note>
            För oss kristdemokrater är målet att universitet, högskola och
            utbildningar skall finnas tillgängliga för alla som vill. Är socialdemokraternas
            inställning att den sanna lyckan för alla människor är att ha
            gått på högskola eller universitet?
          </note>
          <note type="speaker">
            Anf. 400 AGNETA BRENDT (s) replik:
          </note>
          <note>
            Fru talman! Nej, den sanna lyckan är kanske inte att alla har
            gått på högskolor och universitet. Den sanna lyckan är att göra
            det möjligt för alla som vill.
          </note>
          <note>
            Med det skolsystem som fanns när jag gick i skolan var det inte
            möjligt för alla att skaffa sig en utbildning som berättigade
            till inträde på universitet och högskolor. Den möjligheten försöker
            vi i dag ge de människor som inte fick den då.
          </note>
          <note>
            Vi försöker så långt det går att göra det möjligt för de ungdomar
            som går i gymnasieskolan att ha kompetens för att söka till högskoleutbildningar.
          </note>
          <note type="speaker">
            Anf. 401 ULF NILSSON (fp) replik:
          </note>
          <note>
            Fru talman! Som bakgrund till min fråga vill jag säga att också
            vi folkpartister är positiva till ökade insatser för att vuxna
            skall kunna läsa. Vi tycker att alla vuxna skall ha rätt att ta
            igen t.ex. gymnasiekompetens som man inte har skaffat sig.
          </note>
          <note>
            I likhet med Yvonne Andersson har jag reagerat kraftigt mot orättvisan
            i reglerna. Det gäller dem som är över 25 år och inte har rätt
            till a-kassa. De måste låna samma summa pengar som de som har
            a-kassa får utan att behöva låna ett öre.
          </note>
          <note>
            Det gäller också dem som inte är 25 år, dvs. de som är arbetslösa
            och är 23 eller 24 år. De får antingen låna pengar i en redan
            svår situation eller studera på Alfakassa, som är ett minimum
            som man knappt kan leva på.
          </note>
          <note>
            Jag skulle vilja veta om Agneta Brendt inte håller med om att
            det är en svaghet i systemet att det är så uppenbara orättvisor
            mellan olika grupper.
          </note>
          <note type="speaker">
            Anf. 402 AGNETA BRENDT (s) replik:
          </note>
          <note>
            Fru talman! Jag kan medge att det finns vissa svagheter i systemet.
          </note>
          <note>
            När det gäller ungdomar finns ju också det ansvar som kommunerna
            har för att se till att de får utbildning som de eventuellt har
            missat.
          </note>
          <note type="speaker">
            Anf. 403 ULF NILSSON (fp) replik:
          </note>
          <note>
            Fru talman! Kommunerna ställer upp med vuxenutbildning, men kommunerna
            har ju inte möjlighet att försörja ungdomarna under deras studietid.
          </note>
          <note type="speaker">
            Anf. 404 JAN BACKMAN (m):
          </note>
          <note>
            Fru talman! Rubriken Utbildning och kultur har ju så här långt
            visat sig handla om utbildning. Jag vidhåller min ursprungliga
            definition och kommer att prata om några kulturpolitiska områden
            som vi moderater anser kräver uppmärksamhet under den här mandatperioden.
          </note>
          <note>
            Efterlevnaden av Riksantikvarieämbetets allmänna råd om uppdragsarkeologin
            är mitt första ämnesområde.
          </note>
          <note>
            Sedan kulturutskottet våren 1997 behandlat frågan om hur länsstyrelserna
            skall handlägga ärenden om arkeologiska undersökningar och kommit
            fram till att föreskriva ett upphandlingsliknande förfarande,
            fattade riksdagen beslut om detta.
          </note>
          <note>
            Regeringen bemyndigade så småningom Riksantikvarieämbetet att
            utfärda de nödvändiga verkställighetsföreskrifterna. Ännu under
            våren 1998 remissbehandlades förslaget till föreskrifter med sådan
            stor noggrannhet att de inte kom att utfärdas förrän de flesta
            besluten om arkeologiska undersökningar sommaren 1998 redan var
            fattade.
          </note>
          <note>
            Länsstyrelserna kunde därför, trots att de var medvetna om riksdagsbeslutet
            och de väntade nya reglerna, hantera de arkeologiska undersökningarna
            ungefär som de själva ville. Effekten av detta blev bl.a. att
            Riksantikvarieämbetet i ett pressmeddelande den 20 maj 1998 kunde
            rapportera om en hektisk tid för Riksantikvarieämbetets arkeologer,
            och att deras fem kontor utförde drygt 40 undersökningar under
            våren och sommaren i centrala och södra Sverige.
          </note>
          <note>
            Man beskriver sig själv som en av Nordens största arkeologiska
            institutioner, och meddelade stolt: Vi utför i dag merparten av
            undersökningarna i Sverige.
          </note>
          <note>
            Det är då något paradoxalt att i betänkandet
          </note>
          <note>
            1997/98:KrU12 läsa: En sådan utveckling måste undvikas som medför
            att privata intressenter får utföra de mer omfattande undersökningarna
            medan de mindre utförs av övriga institutioner.
          </note>
          <note>
            Risken var tydligen helt uppenbart den motsatta.
          </note>
          <note>
            Fru talman! Riksantikvarieämbetet lär under hösten 1998 på olika
            sätt ha informerat de berörda tjänstemännen på länsstyrelserna
            om de nya föreskrifterna.
          </note>
          <note>
            Det är i och för sig gott och väl, men minst lika viktigt är
            att ämbetet också ser till att reglerna efterlevs.
          </note>
          <note>
            Att då samtidigt själv disponera en av Nordens största arkeologiska
            institutioner ställer nästan omänskligt stora krav på oväld och
            opartiskhet.
          </note>
          <note>
            Det hade varit lättare om ämbetet, som vi moderater har föreslagit,
            redan nu fått ställning som sektorsmyndighet på kulturmiljöområdet.
            I stället uppstår det nu sådana situationer som beskrivs i en
            artikel i
          </note>
          <note>
            Banverkets personaltidning Rallaren nr 10, 1998. Där presenteras
            arkeologen Toralf Fors, från det privata företaget Arkeologikonsult,
            som smörjmedel och beställarstöd för Banverket gentemot Riksantikvarieämbetet.
          </note>
          <note>
            Nog hade det varit naturligare att det privata företaget, efter
            att länsstyrelsen genomfört de nödvändiga upphandlingsliknande
            åtgärderna, utfört undersökningen, att länsantikvarien hade kontrollerat
            hur den utfördes och att Riksantikvarieämbetet vid behov hade
            kunnat ge de inblandade parterna nödvändigt stöd.
          </note>
          <note>
            Sammanblandade roller medför varken kvalitetsutveckling eller
            kostnadspress - två av de skäl som framfördes när vi i kulturutskottet
            diskuterade oss fram till den ordning som nu gäller.
          </note>
          <note>
            Ansvaret ligger tungt på Riksantikvarieämbetet att se till att
            riksdagens intentioner med det fattade beslutet förverkligas under
            kommande utgrävningssäsong.
          </note>
          <note>
            Jag vill också något beröra ansvarsfördelningen mellan kulturorgan
            på central, regional och lokal nivå.
          </note>
          <note>
            Kulturrådet kommer under de närmaste månaderna att publicera
            en serie rapporter som skall behandla olika delar av det svenska
            kulturlivet. Den första, som redan har utkommit, heter Från Sevilla
            till Duvemåla och behandlar musikteatern.
          </note>
          <note>
            De här rapporterna skall bl.a. utgöra underlag vid regeringens
            och Kulturrådets beslut om statsbidrag och stimulera till diskussion
            om utveckling och förnyelse.
          </note>
          <note>
            Enligt min uppfattning måste ett beslut om förändrade regler
            för hur statsbidraget fördelas föregås av en principiell diskussion
            om roll- och ansvarsfördelningen på kulturområdet. I dag är ansvarsfördelningen
            minst sagt oklar. Det är viktigt att i första hand slå fast huvudmännens
            ansvar och vad det innebär, var sig det är staten, en eller flera
            kommuner eller landsting eller om huvudmannaskapet är privat.
          </note>
          <note>
            Ingen huvudman, även om verksamheten bedrivs i stiftelse- eller
            bolagsform, kan gentemot bidragsgivarna avsvära sig det grundläggande
            ansvaret. Det är t.ex. därför som vi moderater under många år
            motsatt oss att staten utan större diskussion tar över finansieringen
            av Arbetets museum.
          </note>
          <note>
            I huvudmannaansvaret bör t.ex. ligga att man svarar för kostnaden
            för institutionens lokaler, antingen som ägare eller hyresgäst.
          </note>
          <note>
            Eventuellt stöd till verksamheten bör i största möjliga utsträckning
            basera sig på framförhandlade avtal mellan huvudmannen och möjliga
            bidragsgivare. Avtalet skall innehålla mätbara kriterier för måluppfyllelse
            och även konsekvenserna av att målen inte uppnås. Ett sådant avtal
            skall vara långsiktigt och innehålla en stimulans till huvudmannen
            att förbättra verksamhetens ekonomiska situation genom ökade publik-
            och sponsorsintäkter.
          </note>
          <note>
            Vi moderater har tidigare framfört vår tveksamhet inför att låta
            Statens kulturråd svara för så stor del av den statliga bidragsfördelningen.
            Den tveksamheten kvarstår förmodligen även i ett reformerat system.
          </note>
          <note>
            Fru talman! Det tredje området jag har kritiska synpunkter på
            är det digitala marknätet.
          </note>
          <note>
            Vi har under de senaste veckorna nästan dagligen kunnat läsa
            nyheter om det digitala marknät som kulturministern anser behövs
            för att säkra ett statligt inflytande över svenska folkets TV-tittande.
            Sändningsstarten är uppskjuten och beräknas nu till den 1
          </note>
          <note>
            april 1999. TV 4 har lämnat ägarskapet i sändarbolaget Senda,
            och kvar står nu Teracom och SVT/UR.
          </note>
          <note>
            Företaget skall inte längre drivas efter kommersiella principer,
            och därför hoppar VD av. Mottagarutrustningen, de s.k. set-top-boxarna,
            finns i praktiken inte ute på marknaden, och vissa leverantörer
            har bromsat upp sin lansering, eftersom de inte tror att det finns
            någon efterfrågan.
          </note>
          <note>
            Regeringen har den 22 december förra året beslutat att inrätta
            ett tredje sändarnät för att ge SVT/UR
          </note>
          <note>
            tillgång till ett eget nät där även deras regionala sändningar
            skall finnas och för att de kommersiella programbolagen skall
            slippa dela sändningstid med varandra. Det markbundna nätet har
            nämligen till skillnad från kabel- och satellitdistribuerad digital-TV
          </note>
          <note>
            klara kapacitetsbegränsningar. Teracom skall sälja sändningsutrymme
            på näten, till SVT till självkostnad, till öviga programföretag
            på villkor som en person med inblick i verksamheten betraktar
            som "en mardröm". Just nu kan vi på affischtavlor och TV se
          </note>
          <note>
            Teracoms stora reklamkampanj "Digital-TV für alle".
          </note>
          <note>
            Kulturministern har i ett skriftligt frågesvar till mig angett
            Teracoms investeringskostnader till 250-300
          </note>
          <note>
            miljoner kronor per nät.
          </note>
          <note>
            Teracom förlorar minst 25 miljoner kronor i halvåret på grund
            av uteblivna distributionsavgifter. Senda förlorade 12 miljoner
            kronor de första nio månaderna 1998 och förlorar enligt tidningen
            Dagens IT i storleksordningen 10 till 15 miljoner på att TV 4
          </note>
          <note>
            hoppar av som ägare. De kommersiella programbolagen anger augusti
            som en realistisk startmånad. Tidskriften Vision talar om att
            Kulturdepartementet måste ge aktörerna i marknätet några köttben.
            Gratis sändningar inledningsvis är en möjlighet, eller förmånligare
            reklamregler. Att hota med att dra in sändningstillstånden skulle
            vara minst sagt kontraproduktivt.
          </note>
          <note>
            Utan de kommersiella programbolagen skulle ingen köpa in sig
            för att få se SVT:s program, som man ju redan kan se i analog
            form. Vision antyder möjligheten att staten går in och, som man
            gjort i England, slår fast ett datum när de nuvarande analoga
            sändningarna stängs av, men det leder nästan med automatik till
            att regeringen i något läge måste subventionera set-top-boxar.
            Man talar om en kostnad på 1
          </note>
          <note>
            miljard i subvention per 400 000 hushåll. Optimistiska bedömare
            talar om kanske 50 000 tittare i slutet av detta år. Bedömare
            räknar med att det kommer att säljas 150 000 satellitmottagare
            i år, varav de flesta är digitala. Telias kabel-TV-bolag anger
            att av dess kunder kommer över 100 000 att skaffa en digital box
            i år.
          </note>
          <note>
            Fru talman! Ur alla dessa bilder från verkligheten tonar en fråga
            fram med stor tydlighet: Hur kunde kulturministern få regeringen
            med på satsningen på det markbundna digitala TV-nätet? Och följdfrågan
            blir: Hur mycket kommer detta äventyr att kosta skatte- och TV-avgiftsbetalare?
          </note>
          <note>
            Anf. 405 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Jan Backman tog upp många saker i sitt anförande,
            och jag har tyvärr inte möjlighet att på två minuter ställa frågor
            kring alla dessa. Jag skulle dock vilja ställa en fråga.
          </note>
          <note>
            Jan Backman säger att statsbidragen till kulturinstitutionerna
            måste ses över. Moderaternas budgetmotion går ut på att man helt
            enkelt skall avskaffa de statliga bidragen till kulturinstitutionerna.
            Moderaternas budget är 609 miljoner kronor lägre än regeringens,
            dvs. ungefär 8 % lägre på hela kulturområdet.
          </note>
          <note>
            Varifrån skall de här pengarna tas? Jo, från publik- och sponsorsintäkter.
            Men min fråga är: Hur skall de som har små inkomster få tillgång
            till kultur med er kulturbudget? Blir det en likvärdig kultur
            för alla eller blir det kultur bara för dem som har råd?
          </note>
          <note type="speaker">
            Anf. 406 JAN BACKMAN (m) replik:
          </note>
          <note>
            Fru talman! Charlotta Bjälkebring har något missförstått det
            moderata budgetalternativet. De stora besparingarna när det gäller
            den institutionsbundna kulturverksamheten ligger i vårt förslag
            på Riksteatern och på Rikskonserter. I vår budget har de verksamheter
            som har landsting eller kommun som huvudman minst lika stora resurser
            till sitt förfogande som i den som Vänsterpartiet ställer sig
            bakom.
          </note>
          <note>
            Det här gör vi bl.a. av det skälet att vi vill att kulturen skall
            få så stor spridning som möjligt.
          </note>
          <note>
            Anf. 407 CHARLOTTA L
          </note>
          <note type="speaker">
            BJÄLKEBRING (v) replik:
          </note>
          <note>
            Fru talman! Det innebär att vi har väldigt olika kultursyn. Riksteatern
            och Rikskonserter är två delar av statens kulturpolitik som verkligen
            når ut i hela landet och som bygger på en mycket lokal ideell
            verksamhet. Drar man in på den verksamheten kommer kulturen att
            elitiseras ännu mer och centreras till storstäderna. Jag tycker
            att det är väldigt tråkigt.
          </note>
          <note type="speaker">
            Anf. 408 JAN BACKMAN (m) replik:
          </note>
          <note>
            Fru talman! Att etableringen av byteatern eller andra små lokala
            teatrar som så småningom har fått karaktär av länsteaterinstitioner
            skulle vara ett sätt att koncentrera teaterverksamhet till storstäderna
            tycker jag är en något långsökt slutsats. På samma sätt har ju
            de regionala musikstiftelserna tagit över mycket av den verksamhet
            som Rikskonserter tidigare har bedrivit, medan Rikskonserter i
            stället har börjat ägna sig åt helt annan verksamhet.
          </note>
          <note>
            Övriga frågor
          </note>
          <note type="speaker">
            Anf. 409 GUNNEL WALLIN (c):
          </note>
          <note>
            Fru talman! Behovet av att känna trygghet i vårt samhälle, att
            inte bli utsatt för våld, stöld, förstörelse och intrång har inte
            funnit sin plats i debatten om välfärden, och det känns lite avslaget
            att starta den här debatten vid denna sena timme. Jag skulle ändå
            vilja ta upp en angelägen fråga inom detta område, nämligen vittnenas
            och brottsoffrens situation.
          </note>
          <note>
            Det har funnits en auktoritetstro i det svenska rättsväsendet
            tidigare, men den håller i dag på att rämna. Det största hotet
            för närvarande mot vår rättssäkerhet är vittnenas situation. Vi
            i Centerpartiet anser att vittnena spelar en central roll i vårt
            rättsväsende. Särskilt i brottmål är vad som framkommer genom
            vittnesförhören ofta den viktigaste bevisningen i målet.
          </note>
          <note>
            En rättssäker brottsmålsprocess förutsätter att allmänheten medverkar
            vid utredningen av brott och inte bara tiger. I Sverige är det
            en allmän skyldighet att vittna i en rättegång. Vittnesplikten
            är sanktionerad genom regler om vite, hämtning och häktning.
          </note>
          <note>
            Vittnesvilligheten har minskat. Det är inte bara fråga om en
            allmän olust inför att vittna, utan vi har ett hårdare brottsklimat,
            som gör att vittnena känner stor otrygghet och rädsla för att
            vittna. Det är en stor påfrestning att medverka i en rättsprocess,
            både för vittne och för brottsoffer. Det är på samma sätt när
            allmmänheten anmäler brott eller tipsar t.ex. polisen.
          </note>
          <note>
            Man vill ogärna uppge namn och var man kan nås.
          </note>
          <note>
            Man vill inte bli inblandad.
          </note>
          <note>
            De som lojalt ställer upp och vittnar, ja även målsägare, känner
            ofta att de inte har rättsväsendets stöd.
          </note>
          <note>
            Det känns obehagligt att bli kallad till tingsrätten för att
            vittna. Oftast är det en främmande miljö. Det skapar en osäkerhetskänsla
            att ställas inför den ovana situation som en rättegång utgör.
            Man tvingas sitta utanför rättssalen tillsammans med okända människor
            innan ens namn ropas upp i högtalaren. När man sedan kommer in
            i rättssalen väntar en ny samling helt okända människor. Samtidigt
            har vittnet hotet över sig att om det inte ställer upp, kan det
            utdömas vite om 1 000 eller kanske 2 000 kronor.
          </note>
          <note>
            Personalen inom rättsväsendet behöver kunskap i beteendevetenskap
            för att på bättre sätt möta de människor som har utsatts för brott
            och måste vittna, det tycker vi i Centerpartiet. En person med
            negativa erfarenheter av rättsväsendet kan förmedla dessa intryck
            till ett stort antal personer. Eftersom det många gånger är informationer
            från allmänheten som leder till att brott klaras upp är det mycket
            viktigt att allmänheten i stället har en positiv bild av rättsväsendet.
          </note>
          <note>
            Många vittnen är inte förberedda på att de kommer att utsättas
            för ett hårt korsförhör av motparten.
          </note>
          <note>
            Det kommer ofta som en obehaglig överraskning. Blir ärendet dessutom
            överklagat så blir det en ny procedur. Lång tid har då förflutit
            och en del har fallit i glömska.
          </note>
          <note>
            Antalet hot och trakasserier riktade mot vittnen och målsägare
            har ökat kraftigt. Visserligen skärptes straffet för övergrepp
            i rättssak den 1 juli 1997 -
          </note>
          <note>
            enligt uppgift var 70 personer lagförda för brott i detta avseende
            under 1997, och det är alltså en viktig åtgärd - men rättsväsendets
            stora problem är de hot och påtryckningar som förekommit vid vardagsbrottsligheten,
            t.ex. stöld av bil eller inbrott i bostad, ofta utförda av lokala
            gäng. Resultatet blir många gånger en terrorisering i form av
            t.ex. rispade bilar, sönderskurna bildäck och att man känner sig
            iakttagen och otrygg.
          </note>
          <note>
            Det är inte i dessa situationer som målsägare och vittnen är
            hjälpta av att byta identitet och att få larmpaket och besöksförbud.
            De åtgärderna är naturligtvis viktiga i vissa svåra situationer,
            men det är inte endast våldssituationer och inom den organiserade
            brottsligheten som det är oroligt för vittnena. Det kan gälla
            de mest banala situationer. Det känns oroande att det i debatten
            har framkommit tveksamhet även från polisernas sida om de skall
            vittna, inte minst nu sedan händelsen då en bomb exploderade i
            en polisbil i
          </note>
          <note>
            Malmö.
          </note>
          <note>
            Fru talman! I Centerpartiet anser vi att vi måste få vittnena
            och målsägarna att känna trygghet och låta dem känna att de gör
            en viktig insats inom vårt rättsväsende, som i sin tur skapar
            ett tryggare samhälle.
          </note>
          <note>
            Vi måste stödja och inte hota.
          </note>
          <note>
            På några håll har det startats upp vittnesstöd i
          </note>
          <note>
            Brottsofferjourens regi, bl.a. i Helsingborg. Det är en god början.
            Detta sprids så sakteliga över hela landet.
          </note>
          <note>
            Det är ideellt arbete av stort värde. Men, fru talman, det är
            mycket som återstår för att återupprätta förtroendet för rättssäkerheten
            och tryggheten för våra medborgare och för att skapa en trygg
            situation för både vittne och målsägare.
          </note>
          <note type="speaker">
            Anf. 410 CARINA ADOLFSSON (s):
          </note>
          <note>
            Fru talman! Mitt anförande handlar om möjligheten till ökad turism,
            främst i glesbygd.
          </note>
          <note>
            I Kronobergs län, som är ett litet skogslän och lite av de tusen
            sjöarnas land, är det oftast långt mellan stugorna men nära mellan
            människorna. I Kronobergs län bor det 180 000 invånare i åtta
            kommuner.
          </note>
          <note>
            Ca 80 000 bor i Växjö, som är den största kommunen.
          </note>
          <note>
            De övriga sju kommunerna består av mycket glesbygd, där man brottas
            med vikande befolkningsutveckling och minskande arbetstillfällen.
          </note>
          <note>
            I Kronoberg har vi 645 000 hektar skog och 1 320
          </note>
          <note>
            sjöar, vilket gör 650 mil strand. Det gör Kronoberg till ett
            mycket naturvackert landskap. Det i sin tur gör att Kronoberg
            kan vara med och konkurrera om de ökande turistströmmar man förväntar
            sig i framtiden.
          </note>
          <note>
            Av egen erfarenhet och av samtal med människor vet jag att det
            är många som tycker att det är attraktivt att kunna sitta vid
            stugan i kvällssolen och t.ex. grilla sin nyfångade fisk och gå
            ned och ta ett kvällsdopp.
          </note>
          <note>
            Som en hjälp på traven för att utveckla turism och jobb i Kronobergs
            län behöver vi fler turister som stannar mer än en dag, dvs. övernattar
            i övernattningsstugor. För att detta skall vara attraktivt skall
            stugorna alltså vara sjönära.
          </note>
          <note>
            Om man vill bygga stugor som är sjönära måste man ta hänsyn till
            allemansrätten och strandskyddet.
          </note>
          <note>
            Det är inte reglerna om strandskydd i miljöbalken som är problemet,
            utan hur och när man lämnar dispenser.
          </note>
          <note>
            Fru talman! I min hemkommun Uppvidinge, där det bor ca 10 000
            invånare och finns 231 sjöar som är större än ett hektar säger
            f.d. kommunalrådet: " - - -
          </note>
          <note>
            om man tar alla invånare i hela kommunen och ställer dem i en
            ring hand i hand runt en av dessa 231 sjöarna så skulle inte invånarna
            i Uppvidinge räcka till för att nå runt."
          </note>
          <note>
            Vi kan tänka oss ett litet samhälle med en stor vacker sjö -
            utan att peka ut något samhälle med namn, eftersom det kan vara
            en sjö var som helst -
          </note>
          <note>
            där det bor ungefär 200 invånare och där det finns en liten lanthandel
            som det är svårt att få bärighet i. Om man då bygger tio små enkla
            stugor, hyr ut dem under en säsong till 100 olika familjer och
            dessa familjer handlar för 1 000 kr i den lilla lanthandeln, så
            skulle det kunna betyda att lanthandeln får en ökad omsättning
            på 100 000 kr, vilket kanske gör att lanthandeln får lönsamhet
            och att jobben kan finnas kvar i glesbygden.
          </note>
          <note>
            Man kan då titta på grannkommunen Lessebo, som ligger mitt i
            glasriket och som har liknande förhållanden. Där håller man på
            med ett projekt om en stugby på 8-10 stugor vid Stampsjön, som
            den i folkmun kallas, med vilken man vill locka turister till
            övernattning med fiske och bad.
          </note>
          <note>
            Den här stugbyn, eller s.k. turistanläggningen, vill man bygga
            40-60 meter från stranden, men detta har man inte fått dispens
            för. Gränsen är 100 meter, och
          </note>
          <note>
            Naturvårdsverket hävdar att hänsyn till näringslivet inte kan
            utgöra skäl för dispens. Då kan man undra:
          </note>
          <note>
            Varför vill markägaren och politikerna att man skall bygga närmare
            sjön? Jo, för att vid denna hundrametersgräns är det en sluttning,
            så därifrån ser man inte sjön. Men bygger man däremot 40-60 meter
            från sjön får turisterna sjöutsikt. Då blir området genast mer
            attraktivt. Detta projekt avser att skapa minst fem arbetstillfällen.
          </note>
          <note>
            Fru talman! Det är tveksamt om vi har råd att inte ta till vara
            fem arbetstillfällen i glesbygden.
          </note>
          <note>
            I Kronoberg har vi mycket tyska och danska turister som utnyttjar
            allemansrätten såtillvida att de campar en natt. Om vi kunde få
            dessa turister att i stället bo på turistanläggningar som är exempelvis
            strandnära skulle vi kunna ta betalt för deras boende, och på
            det sättet skulle fler jobb skapas. Självklart skall vi slå vakt
            om och värna allemansrätten och strandskyddet och människans rätt
            att ströva och röra sig fritt vid våra sjöar och vattendrag. Vi
            måste också ta hänsyn till växt- och djurriket.
          </note>
          <note>
            Fru talman! Hela Sverige skall leva, och då måste vi titta på
            hur vi kan bevara vår vackra natur. Om vi vill ha ett öppet landskap
            måste vi också skapa förutsättningar så att det finns möjligheter
            att försörja sig.
          </note>
          <note>
            En väg att gå är att länsstyrelsen i högre grad utnyttjar sin
            möjlighet att ge dispens för bebyggelse i strandnära områden.
            Alla regioner har unika förutsättningar, och länsstyrelsen bör
            anpassa sin tillståndsgivning till de lokala förutsättningarna.
            Vi i Kronoberg, de tusen sjöarnas landskap, välkomnar nya och
            fler turister. Vi vill dela med oss av det finaste vi har: skogarna,
            sjöarna och människorna.
          </note>
          <note>
            Anf. 411 CHARLOTTA L
          </note>
          <note type="speaker">
            BJÄLKEBRING (v):
          </note>
          <note>
            Fru talman! De stora speljättarna Svenska Spel och ATG har ökat
            omsättningen med 13 % respektive
          </note>
          <note>
            5 %. Bingolotto har minskat sin omsättning med
          </note>
          <note>
            12 %. V75 är den största enskilda spelformen i Sverige.
          </note>
          <note>
            Finansdepartementets förslag om kasinon kommer att ändra spelmarknaden.
            Jag anser att man måste ta hänsyn, se helheten och försöka att
            förankra alla olika typer av konsekvenser som det kommer att medföra.
          </note>
          <note>
            Frågan är om regeringen verkligen har tagit dessa hänsyn.
          </note>
          <note>
            Regeringen fick backning av sin riksdagsgrupp när det gäller
            kasinopropositionen. Ej heller har regeringen tagit hänsyn till
            att Vänsterpartiet och Miljöpartiet är mycket kritiska till att
            etablera kasinon med internationella regler i Sverige. Vi är också
            en del av regeringsunderlaget.
          </note>
          <note>
            Inte i en enda stavelse har denna proposition diskuterats med
            oss trots att Ulrica Messing i en frågestund med anledning av
            min fråga om folkrörelsernas andel av spelmarknaden ansåg att
            vi borde vara med i diskussionen.
          </note>
          <note>
            Men, fru talman, ännu är det inte för sent. Propositionen kommer
            att läggas fram först den 2 mars.
          </note>
          <note>
            Måhända är det slappheten i socialdemokraternas kultursyn som
            har skapat detta dilemma eller synen på sig själva som aktör i
            den demokratiska processen.
          </note>
          <note>
            Riksdagen har skrivit så här om vår kulturpolitik:
          </note>
          <note>
            Kulturpolitiken skall motverka kommersialismens negativa verkningar.
            En fråga som därför bör ställas till kulturministern är: Vad är
            det för satsningar inom kulturområdet som väger upp den obalans
            som Finansens kasinokultur för med sig?
          </note>
          <note>
            Det måste vara - herr Finans och fru Kultur - balans mellan inkomster
            och utgifter, vilket även innebär en balans mellan de konsekvenser
            som nyetablerade verksamheter initierade av staten för med sig
            inom budgetramarna.
          </note>
          <note>
            Socialdepartementet har kommit fram till att ca
          </note>
          <note>
            150 000 svenskar lider av någon form av spelberoende. Det finns
            i dag enbart tio platser på behandlingshem för dessa. Det är djupt
            otillfredsställande.
          </note>
          <note>
            Fru talman! Jag tycker att svenska folket skall ha glädjen i
            förlustelsen och förnöjelsen att spela. Det är upp till var och
            en att själv avgöra hur man vill fördriva sin fritid och vad man
            gör av sina pengar. Men det anstår också regering och riksdag
            att ta ansvar för medborgarnas hälsa och skapa goda förutsättningar
            för utsatta grupper att få en meningsfull fritid.
          </note>
          <note>
            Huvudargumentet som Spelutredningen tog fasta på år 1992 var
            att kasinon skulle inbringa pengar till statskassan. Alla måste
            vi ställa oss frågan: Är det moraliskt riktigt att i ekonomiskt
            svåra tider få människor att i ökad grad satsa sina pengar på
            statliga spel? Visionen om spel borde vara något annat än att
            lösa statens finanser.
          </note>
          <note>
            Vänsterpartiet anser att spelfrågan inte berör bara ekonomiska
            aspekter utan i lika hög grad även sociala och humanistiska aspekter.
          </note>
          <note>
            I Svenska Spels egen tidning nr 2 år 1997 skriver man bl.a. så
            här om roulette: "ögon följer spänt elfenbenskulan där den graciöst
            böjer av i sin rotations bana för att sedan, rasslande och nyckfull,
            hoppa än hit och än dit innan den hamnar i sitt fack. Kvävda triumfrop
            blandas med snyftningar. Längst ned vid bordet rättar en gentleman
            stillsamt till nejlikan på smokingen innan han går ut i trädgården
            och skjuter sig - - -".
          </note>
          <note>
            Många argument talar emot etablerandet av svenska kasinon med
            internationella regler.
          </note>
          <note>
            - Den ekonomiska kalkylen om ett årligt överskott på 300 miljoner
            kronor är minst sagt luftig, likaså antagandet att 300 nya jobb
            skulle skapas.
          </note>
          <note>
            - Spelmarknaden är konstant i Sverige. Om staten ökar sina intäkter
            på spel kommer folkrörelserna förlora.
          </note>
          <note>
            - Spel på kasinon medför en stor risk för att spelberoendet ökar
            i Sverige.
          </note>
          <note>
            - Spelandet är också klass- och könsrelaterat. Människor med
            låga inkomster spenderar mer av sin disponibla inkomst på spel
            än högavlönade. Kvinnor drabbas i högre grad än män av spelberoende
            när det gäller spel på lokal, och kasino är ett sådant spel.
          </note>
          <note>
            - De eventuella spelintäkterna kan på grund av budgetlagen inte
            heller användas till de ökade kostnader som spelberoende och ökad
            kriminalitet kan dra med sig.
          </note>
          <note>
            - Det finns inte heller någon statistik som kan bekräfta påståendet
            att den illegala spelverksamheten skulle försvinna om statliga
            kasinon införs i
          </note>
          <note>
            Sverige.
          </note>
          <note>
            Jag tycker regeringen med hänsyn till de negativa konsekvenser
            ändringar i den svenska spelkulturen kan föra med sig för människorna
            borde avstå att lägga fram förslag som ökar statens andel av spelmarknaden.
            Kasinopropositionen är ett sånt förslag.
          </note>
          <note>
            Jag vill också ha sagt att om det är så att regeringen ändå ämnar
            lägga fram en sådan proposition önskar vi i Vänsterpartiet delta
            i de samtalen för att på så vis kunna få en helhetssyn på vad
            det kommer att innebära för utgiftstaken och utgiftsramarna i
            de övriga utskottens budgetar.
          </note>
          <note type="speaker">
            Anf. 412 KALLE LARSSON (v):
          </note>
          <note>
            Fru talman! Det finns de som påstår att alla människor har ungefär
            samma intressen. De påstår att alla måste ta ett gemensamt ansvar
            för att Sverige skall ta sig ur krisen. De har fel.
          </note>
          <note>
            Politik handlar om att vara medveten om och ta ställning i konflikten
            mellan olika intressen. Inget händer av en slump. Det finns en
            anledning till att många människor i Sverige i dag har svårt att
            klara sig och till att de fattiga blir fattigare medan de rika
            blir allt rikare. Det finns skäl till att massarbetslösheten befästs
            och att kvinnor fortfarande inte är jämställda med män. Ingenstans
            uppstår utslagning, segregation och ungdomsvåld av sig självt.
            Alla dessa problem är resultatet av en politik som förs därför
            att en del människor tjänar på det. Därför finns det inte heller
            en enda väg som leder till välstånd och framgång för alla i Sverige.
            Den som påstår det döljer snarare de intressen som företräds.
          </note>
          <note>
            I insikten om att det är konflikter som driver utvecklingen framåt
            ligger också nyckeln till demokratins och politikens återupplivande.
            Många påstår i dag att ungdomar inte är intresserade av politik
            och definitivt inte av partipolitik. Det stämmer inte. Enligt
          </note>
          <note>
            Ungdomsstyrelsens undersökning som diskuterades en del förra
            våren kan nästan 60 % av de unga i Sverige tänka sig att gå med
            i ett politiskt parti.
          </note>
          <note>
            Det som de definitivt inte är intresserade av är det myller av
            ungdomsförbund och partier med likadana politiker som säger likadana
            saker på ett likadant sätt.
          </note>
          <note>
            Det tycker jag är helt naturligt. Jag spelar också mycket hellre
            dataspel än är medlem i Liberala ungdomsförbundet.
          </note>
          <note>
            Fru talman! Det finns inga ungdomsfrågor. Jag är medveten om
            att det egentligen innebär att jag inte borde hålla det här inlägget,
            eftersom det var under rubriken ungdomsfrågor som jag ursprungligen
            skulle tala. Men jag vidhåller att det inte finns några ungdomsfrågor
            som är särskiljbara från andra politiska frågor.
          </note>
          <note>
            Däremot är det ofta ungdomar som drabbas i ett samhälle som blir
            hårdare. Därför är det i dagens
          </note>
          <note>
            Sverige ofta ungdomar som får ta de värsta smällarna när nedskärningarna
            i den offentliga sektorn under hela 90-talet med bedövande kraft
            slagit ut mycket av välfärden och tryggheten för så många. Men
            det är klart att det knappast är några nyheter i Sveriges riksdag.
            Det är här som en del av de beslut som har drivit utvecklingen
            höger ut har fattats, även om det inte alltid har varit här som
            förslagen först författats, utan snarare i slutna styrelserum
            långt borta från offentlig insyn.
          </note>
          <note>
            Det är ju med denna riksdags välsignelse som systemskiftet genomförs,
            men det är sannerligen inte i folkflertalets intresse.
          </note>
          <note>
            Fru talman! Jag lyssnade på debatten om välfärd här i går, och
            där tävlade socialdemokraternas vackra skönmålningar med moderaternas
            nattsvarta domedagspredikningar. Det var visserligen ganska underhållande
            - det måste jag erkänna - men långt ifrån några riktiga beskrivningar
            av verkligheten. Jag har ingen anledning att utmåla Sverige som
            ett lyckorike eller att dölja brister eller systemfel i vårt samhälle.
          </note>
          <note>
            En del saker går t.o.m. fortfarande bakåt, inte minst för ungdomar.
            Runt omkring oss varje dag växer klassklyftorna. Att påstå något
            annat är en ren lögn.
          </note>
          <note>
            Är det inte ett klassamhälle, där man kan se människors inkomster
            speglas i deras tänder, därför att så många inte har råd att gå
            till tandläkaren? Är det inte ett klassamhälle där barn från arbetarhem
            förvägras möjligheten att idrotta, samtidigt som de rika bygger
            nya golfbanor lika fort som deras aktier fördubblar sitt värde
            på börsen? Och är det inte ett klassamhälle där skillnaderna i
            medellivslängd uppgår till flera år exempelvis mellan människor
            som bor i Haninge och människor som bor i Danderyd?
          </note>
          <note>
            Men jag har inte heller någon anledning att förneka de uppenbara
            framgångar som arbetarrörelsens båda partier i samarbete med fackföreningsrörelsen
            kämpat sig fram till. I vårt land finns det fortfarande en välfärd
            som är få förunnad. Utmaningen handlar om att inse att det inte
            finns någon väg tillbaka men att högerns väg framåt leder rakt
            ned i avgrunden.
          </note>
          <note>
            Moderaternas s.k. lösningar på de problem som vi står inför är
            smått fantastiska. Det skrivs i ett enda ord - skattesänkningar.
            Och det är helt naturligt. Det finns ingen anledning för mig att
            moralisera över det.
          </note>
          <note>
            De intressen som moderaterna företräder - höginkomsttagare, kapitalägare
            och storföretagare - tjänar på en sådan politik. De tjänar på
            skattesänkningar.
          </note>
          <note>
            Men för det stora flertalet är det en väg som leder till ökad
            arbetslöshet och sämre välfärd. Och för ungdomar är det en väg
            kantad av förnedring och utslagning.
          </note>
          <note>
            Högern talar också ganska ofta om valfrihet. De påstår att alla
            människor helt fritt kan välja det som passar dem bäst. Som om
            den arbetslöse själv har valt att bli utslagen. Som om den fattige
            tycker att det är roligt att tvingas välja mellan att betala hyran
            och att köpa mat, och som om de som svälter gör det därför att
            de inte har någon lust att äta. Det är viktigt att genomskåda
            dem och också deras språkbruk. När de talar om en flexibel arbetsmarknad
            menar de att folk skall kunna sparkas lättare från sina arbeten.
            När de talar om ungdomslöner är det en omskrivning av att unga
            människor skall klara sig på svältlöner om inte pappas pengar
            räcker. När de säger att alla måste spara menar de att den ensamstående
            mamman ute i
          </note>
          <note>
            Rinkeby måste sluta att äta mer än en gång per dag för att inte
            äventyra hullet på herr Wallenberg. Och när de påstår att vi inte
            längre har råd med fritidsgårdar och en vettig offentlig skola,
            betyder det att de anser att det är viktigare att låta miljonärerna
            nolltaxera och kapitalägarna köpa fler hus och fler bilar.
          </note>
          <note>
            Fru talman! Det händer att man ställer generationer mot varandra,
            inte minst när det gäller rätten till arbete och rätten till bostad.
            Det är ett perspektiv som
          </note>
          <note>
            Vänsterpartiet inte ställer upp på. Vi menar att alla, oavsett
            ålder, har rätt till ett arbete med en lön att leva på och en
            vettig bostad. Och det är fullt möjligt att uppnå om politiken
            i Sverige vrids kraftigt åt vänster.
          </note>
          <note>
            Därför avvisar vi förslag om ungdomslöner och särskilda ungdomsbostäder
            med lägre standard. För oss är unga lika mycket människor, med
            sina behov och sina intressen. Särskilt viktigt är det att uppmärksamma
            unga tjejers situation på arbetsmarknaden. En undersökning som
            presenterades i höstas visade att unga killar dubbelt så ofta
            som tjejer har ett heltidsarbete och att tjejernas inkomster var
            2 000 kr lägre än killarnas. Än en gång bekräftas bilden av kvinnors
            underordning. Än en gång visar sig diskrimineringen av kvinnor
            med all önskvärd tydlighet. Sex timmars arbetsdag, en satsning
            på en utbyggd offentlig sektor och positiv särbehandling vid tjänstetillsättning
            är självklara krav för Sveriges enda feministiska parti.
          </note>
          <note>
            Fru talman! Låt mig avsluta någonstans där jag började. Det finns
            inga ungdomsfrågor. Just därför tror jag att vi som är unga med
            full kraft måste ge oss in i den politiska debatten utifrån våra
            olika intressen och mål. Om fler unga gjorde det skulle den vänstervind
            som i valrörelsen visade sig i att Vänsterpartiet fick över 20
            % i skolvalen växa till orkanstyrka. Jag hoppas och tror att alltfler
            unga steg för steg, sekund för sekund och dag för dag kommer att
            ställa sig upp och kräva sin rätt och sin värdighet. Och låt mig
            säga att det är mycket välkommet.
          </note>
          <note type="speaker">
            Anf. 413 CAROLINE HAGSTRÖM (kd):
          </note>
          <note>
            Fru talman! Miljö- och energifrågorna har dessvärre inte fått
            någon större spegling under denna allmänpolitiska debatt. Här
            finns det dock stora ämnen och många trådar att dra i. Vi har
            klimatfrågan -
          </note>
          <note>
            en ödesfråga för mänskligheten. Vi har energipolitiken i stort
            - att för framtiden försöka få fram förnybar elproduktion. Det
            handlar över huvud taget om att få en helhetssyn på beslutsfattandet
            där man väger in hur vi når optimala vinster för miljön.
          </note>
          <note>
            I dag skall jag ta upp en fråga som är en liten pusselbit i sammanhanget
            men som visar att det är viktigt med en helhetssyn i beslutsfattandet.
          </note>
          <note>
            Regeringen har antagit en förordning om utfasning av de ozonskiktsnedbrytande
            köldmedierna. Det mest vanligt förekommande köldmediet i dag är
            R22.
          </note>
          <note>
            Detta köldmedium skall vara bort från marknaden senast den 31
            december år 2001. Vid detta tillfälle måste många fastighetsägare
            byta kylmaskiner alternativt ansluta sig till fjärrkyla om sådan
            finns.
          </note>
          <note>
            Nackdelarna med att fastighetsägaren själv investerar i egna
            fastighetsrelaterade kylmaskiner är både samhällsekonomiska och
            sämre ur miljösynpunkt.
          </note>
          <note>
            Miljöfördelarna med fjärrkyla är däremot många. Den mest förnämliga
            miljövinsten är minskat antal freonberoende kylmaskiner som till
            viss del "läcker" ozonskiktsnedbrytande köldmedium. En annan stor
            fördel är minskad bullernivå. Lokala bullerkällor som kylmaskiner
            och tillhörande ventilationsaggregat, ofta placerade på hustaken,
            försvinner där fjärrkyla ansluts.
          </note>
          <note>
            Två företag, Malmö Värme och Telaris samt
          </note>
          <note>
            Malmö kommun, Stadsfastigheter i Malmö har nu för avsikt att
            använda kyla som lagrats från vinter till sommar i kalkberget
            för att på ett miljövänligt sätt kyla fastigheter, dvs. fjärrkyla.
          </note>
          <note>
            För att kunna utnyttja denna typ av teknik krävs ett avgörande
            av en miljödomstol som nu ersätter vattendomstolarna. Det finns
            dock vissa problem med detta. Såvitt jag förstår har man på vissa
            håll haft problem med att rekrytera folk till miljödomstolarna.
          </note>
          <note>
            Folk som tillsätts är ofta inte vana vid miljömål och måste först
            läras upp. Och det handlar ju här om hela miljöbalken med den
            uppsättning av olika lagar som skall hanteras i detta sammanhang.
            Innan de har utbildats och kommit in i arbetet kan det ha gått
            minst ett halvår. Detta kommer att innebära en stor tempoförlust,
            vilket kommer att gå ut över många mål som kommer att försenas.
          </note>
          <note>
            Fru talman! Det är vår förhoppning att regeringen nu ser de stora
            miljöfördelarna med denna typ av projekt som fjärrkyla innebär
            och vidtar åtgärder för att eventuella tempoförluster skall elimineras.
          </note>
          <note>
            (forts. prot. 44)
          </note>
          <note>
            4 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 21 januari
          </note>
          <note>
            1998/99:107 av Lars Hjertén (m) till statsrådet
          </note>
          <note>
            Ingegerd Wärnersson
          </note>
          <note>
            Gymnasieskolan
          </note>
          <note>
            1998/99:108 av Roy Hansson (m) till justitieministern
          </note>
          <note>
            Information om utländska spel och lotterier
          </note>
          <note>
            1998/99:109 av Sten Andersson (m) till justitieministern
          </note>
          <note>
            Kriminalitet bland invandrarungdomar
          </note>
          <note>
            1998/99:110 av Runar Patriksson (fp) till jordbruksministern
          </note>
          <note>
            Vargstammen i Värmland
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 26 januari.
          </note>
          <note>
            5 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 januari
          </note>
          <note>
            1998/99:265 av Lena Sandlin (s) till socialministern
          </note>
          <note>
            Osteoporos
          </note>
          <note>
            1998/99:266 av Christina Nenes (s) till socialministern
          </note>
          <note>
            Ersättning till psykiskt funktionshindrade som deltar i daglig
            verksamhet
          </note>
          <note>
            1998/99:267 av Maud Ekendahl (m) till justitieministern
          </note>
          <note>
            Psykiskt störda brottslingar
          </note>
          <note>
            den 21 januari
          </note>
          <note>
            1998/99:268 av Per Lager (mp) till utrikesministern
          </note>
          <note>
            Augusto Pinochet
          </note>
          <note>
            1998/99:269 av Yvonne Ruwaida (mp) till finansministern
          </note>
          <note>
            Harmonisering av skattepolitiken
          </note>
          <note>
            1998/99:270 av Ulla Hoffmann (v) till finansministern
          </note>
          <note>
            Jämställdhetsdirektivet och den ekonomiska vårpropositionen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 26 januari.
          </note>
          <note>
            6 § Kammaren åtskildes kl. 21.38.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 1 § anf. 53 (delvis), av av tredje vice talmannen
            talmannen därefter t.o.m.
          </note>
          <note>
            anf. 127 (delvis), av talmannen därefter t.o.m. anf. 223, av
            förste vice talmannen därefter t.o.m. 3 § anf. 268
          </note>
          <note>
            (delvis), av andre vice talmannen därefter t.o.m. anf. 331 (delvis),
            av tredje vice talmannen därefter t.o.m. anf. 404 (delvis) och
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
