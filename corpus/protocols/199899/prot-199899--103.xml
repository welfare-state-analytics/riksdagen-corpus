<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--103</head>
          <docDate when="1999-05-31">1999-05-31</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 25 maj.
          </note>
          <note>
            2 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 3 juni kl. 14.00 skulle följande statsråd närvara:
          </note>
          <note>
            Vice statsminister Lena Hjelm-Wallén, justitieminister Laila
            Freivalds, jordbruksminister Margareta
          </note>
          <note>
            Winberg, statsrådet Mona Sahlin, statsrådet Leif
          </note>
          <note>
            Pagrotsky, utbildningsminister Thomas Östros, socialminister
            Lars Engqvist och miljöminister Kjell
          </note>
          <note>
            Larsson.
          </note>
          <note>
            3 § Svar på interpellation 1998/99:303 om nordisk sameradio
          </note>
          <note>
            Anf. 1 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Lars Hjertén har frågat mig vilka åtgärder jag ämnar
            vidta för att förbättra samernas möjligheter att höra nyheter
            och andra program från hela Norden på sitt eget språk.
          </note>
          <note>
            Public service-radion och televisionen har ett stort ansvar för
            att tillgodose olika minoriteters krav och behov. I sändningstillstånden
            för åren 1997-2001 för
          </note>
          <note>
            Sveriges Radio AB, Sveriges Television AB och
          </note>
          <note>
            Sveriges Utbildningsradio AB stadgas att företagen är skyldiga
            att beakta språkliga och etniska minoriteters behov. Samiska,
            finska och tornedalsfinska (meänkieli) skall inta en särställning.
            Av anslagsvillkoren för år 1999 framgår dessutom att programföretagen
            sinsemellan får fördela ansvaret för olika slags insatser i fråga
            om verksamheten på invandrar- och minoritetsspråk. Företagens
            samlade resurser för detta område skall vara minst oförändrade
            i jämförelse med år 1996.
          </note>
          <note>
            Regeringen föreskriver inte närmare i detalj hur företagen skall
            uppfylla skyldigheten att beakta språkliga och etniska minoriteters
            behov. Det är således programföretagen, som inom ramen för radiooch
            TV-lagen och sändningstillståndet, beslutar om vilka program som
            skall sändas och om andra nödvändiga åtgärder för att beakta samernas
            behov.
          </note>
          <note>
            Vid införandet av digital sändningsteknik för ljudradio blir
            på sikt en av fördelarna att fler röster kan komma till tals;
            det får helt enkelt plats fler kanaler på det givna frekvensutrymmet.
            Det är dock ännu för tidigt att säga hur detta framtida utrymme
            kommer att fördelas.
          </note>
          <note>
            Som Lars Hjertén mycket riktigt påpekar pågår ett samnordiskt
            projekt mellan den svenska, finska och norska public service-radion.
            Enligt uppgift i Sveriges Radios public service-redovisning för
            år 1998 är det på sikt tänkt att utbudet för den samiska målgruppen
            i Sverige, Finland och Norge skall samlas i en ny samnordisk digital
            ljudradiokanal. De nordiska bolagen beräknar att starten av kanalen
            bör kunna ske senast år 2005.
          </note>
          <note>
            Andre vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            4 § Svar på interpellation 1998/99:314 om starta-eget-bidrag
            och begreppet vilande företag
          </note>
          <note type="speaker">
            Anf. 2 Statsrådet MONA SAHLIN (s):
          </note>
          <note>
            Fru talman! Åke Sandström har frågat vilka åtgärder jag är beredd
            att vidta för att minska skillnaderna mellan att driva ett företag
            med stöd av startaeget-bidrag och att driva företaget under tiden
            då personen får arbetslöshetsersättning.
          </note>
          <note>
            Åke Sandström konstaterar att en företagare i vissa fall kan
            få arbetslöshetsersättning. Kravet är att företaget är vilande.
            Företagaren kan alltså inte både driva verksamhet i företaget
            och samtidigt uppbära arbetslöshetsersättning. Åke Sandström anser
            att det är fel. Han tycker att en sådan företagare inte skall
            behandlas annorlunda än en person som får startaeget-bidrag.
          </note>
          <note>
            Först vill jag säga att sedan länge gäller att en företagare
            inte betraktades som arbetslös om han inte upphört med sin verksamhet.
            Hösten 1997 infördes en möjlighet för företagare att inte behöva
            realisera alla företagets tillgångar för att kunna få arbetslöshetsersättning
            när han söker annat arbete. Ett krav är dock att företaget är
            vilande. Avsikten med reformen har alltså inte varit att arbetslöshetsersättning
            skulle utgöra ett tillskott till företagarens ekonomi vid minskad
            orderingång eller då företaget inte lönar sig. Arbetslöshetsersättningen
            skall vara ett ekonomiskt skydd i omställningen till ett nytt
            arbete.
          </note>
          <note>
            Starta-eget-bidraget har tillkommit som ett stöd till den som
            är arbetslös. Avsikten med åtgärden och bidraget är att den sökande
            skall kunna koncentrera sig på att bygga upp sitt företag. Självklart
            skall företagaren göra marknadsundersökningar, ta fram trycksaker
            och göra prototyper. Det finns ingenting i reglerna om starta-eget-bidraget
            som säger att personen inte också får ha inkomster av sitt företagande.
          </note>
          <note>
            Det förhållandet att nivån i starta-eget-bidraget är densamma
            som personen skulle ha fått i a-kassan gör att de ibland upplevs
            som utbytbara. Arbetslöshetsersättning lämnas dock till den som
            är öppet arbetslös och ägnar sig åt att söka nytt arbete. Utbildningsbidrag
            lämnas till den som deltar i en arbetsmarknadspolitisk åtgärd,
            t.ex. arbetsmarknadsutbildning, arbetspraktik eller att starta
            eget.
          </note>
          <note>
            Mot bakgrund av vad jag har anfört har jag ingen avsikt att gå
            ifrån kravet för arbetslöshetsersättning, nämligen att företaget
            skall vara vilande. Under starta-eget-tiden är det däremot utomordentligt
            angeläget att företagaren är aktiv i sitt företag även om det
            inte just då ger så stor ekonomisk utdelning.
          </note>
          <note type="speaker">
            Anf. 3 ÅKE SANDSTRÖM (c):
          </note>
          <note>
            Fru talman! Först och främst tack för svaret!
          </note>
          <note>
            Jag måste dock konstatera att min fråga har tolkats på ett sätt
            som gör att svaret tenderar att missa problemet i frågeställningen.
            Min utgångspunkt var inte att någon arbetslös skall ha möjlighet
            att driva företag. Jag har heller aldrig ifrågasatt den generella
            regeln för detta.
          </note>
          <note>
            Min huvudpunkt i frågan är just den strikta tolkningen av begreppet
            vilande företag i relation till vad som är möjligt att göra under
            den tid som den arbetslöse står till arbetsmarknadens förfogande.
            Som jämförelse nämnde jag då starta-eget-verksamheten, som jag
            har god kännedom om efter många år i kommunledning. En företagare
            som tidigare har drivit företag har i många fall idéer och insikter
            om nya produkter, men han har formellt sett inte ens rätt att
            tänka på de sakerna under arbetslöshetstiden.
          </note>
          <note>
            Det är det som är min fundering: Anser statsrådet att denna väldigt
            strikta tolkning gör det lättare eller svårare att få en arbetslös
            med vilande företag tillbaka till verksamhet och till arbete igen?
            Det är just denna strikta tolkning som jag har upplevt som besvärande
            efter många år ute i fält. En person som är korrekt och formellt
            håller sig till reglerna får ändå inte ens tänka på ett företag,
            som jag skrivit i interpellationen. Han får möjligen, enligt ett
            av fackförbunden, betala ut fakturor.
          </note>
          <note>
            Det är min fråga. Det kunde vara lättare att få i gång människor
            i ny verksamhet om de hade rätt att tänka på verksamheten.
          </note>
          <note type="speaker">
            Anf. 4 Statsrådet MONA SAHLIN (s):
          </note>
          <note>
            Fru talman! Det är självfallet inte förbjudet att tänka på sitt
            företag, på nya idéer och på om man möjligen har förutsättningar
            att dra i gång ett annat företag. Men man måste ha i minne vad
            arbetslöshetsersättning faktiskt är. Och det var det som jag ville
            utveckla i svaret.
          </note>
          <note>
            Arbetslöshetsersättning får man när man skall söka ett annat
            arbete. Inte minst i den konjunktur som vi nu befinner oss i är
            det viktigt att vi bevakar och försvarar arbetslöshetsersättningen
            som ett medel när det gäller att man skall kunna vara aktiv och
            gå från ett arbete till ett annat. Därför är jag inte beredd att
            överväga några förändringar i det avseende som Åke
          </note>
          <note>
            Sandström talar om.
          </note>
          <note>
            Man skall också minnas att det förr krävdes att företaget var
            helt avvecklat. Börje Hörnlund var med och drev igenom den förändring
            som vi nu diskuterar, nämligen att företaget i stället skulle
            kunna vara vilande. Och vilande är vilande: Det finns inga tolkningsmöjligheter
            i det avseendet.
          </note>
          <note>
            Mot den här bakgrunden vill jag inte föreslå några förändringar
            i det här systemet.
          </note>
          <note type="speaker">
            Anf. 5 ÅKE SANDSTRÖM (c):
          </note>
          <note>
            Fru talman! Jag har förstått svaret. Men det här med relationen
            mellan dem som försöker starta eget och som inte har alltför goda
            möjligheter och insikter och de företagare som av olika skäl måste
            ha sitt företag vilande upplevs ändå som knepigt. Den här reformen
            har jag ingenting emot. Jag tycker att det är en riktig ordning.
            Jag har också förståelse för problemen med den, och med det här
            ville jag belysa dem. Dessa frågeställningar förekommer i många
            län.
          </note>
          <note>
            Jag är klar över de formella reglerna.
          </note>
          <note>
            Jag får tacka för svaret.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1998/99:273 och 285
          </note>
          <note>
            om Posten AB
          </note>
          <note type="speaker">
            Anf. 6 Statsrådet MONA SAHLIN (s):
          </note>
          <note>
            Fru talman! Göran Hägglund och Åke Sandström har ställt liknande
            frågor till näringsministern avseende Posten AB:s agerande när
            det gäller att följa reglerna i konkurrenslagen och postlagen.
            Frågorna har ställts dels mot bakgrund av att Posten har varit
            part i flera konkurrensrättsliga ärenden de senaste åren, dels
            mot bakgrund av att Post- och telestyrelsen tidigare i år anmodade
            Posten att upphöra att tillämpa ett kundavtal angående rabatterade
            priser för enstaka försändelser.
          </note>
          <note>
            Arbetet i regeringen är så fördelat att det är jag som skall
            besvara interpellationerna.
          </note>
          <note>
            Jag vill inledningsvis framhålla att det är en självklarhet att
            statliga bolag liksom andra företag skall följa gällande lagar.
            Jag står naturligtvis också bakom de uttalanden som tidigare gjorts
            av regeringen när det gäller de högt ställda krav som staten måste
            ha på sina bolag inte minst i konkurrenshänseende. Om man ser
            på postmarknaden i ett historiskt perspektiv så finner man att
            det totalt sett bara är under en kort tid som marknaden har varit
            konkurrensutsatt. Staten har vidare ålagt Posten vissa skyldigheter
            som inte åligger övriga postoperatörer. Lagstiftningen är därmed
            en sammanvägning av olika intressen. Det kan därför vara svårt
            för aktörerna på marknaden att från början och utan närmare prövning
            ha full klarhet i hur lagen skall tillämpas i konkreta fall. Detta
            gäller särskilt i en övergångsfas på en marknad som går från monopol
            till konkurrens. Det är naturligtvis viktigt att den här fasen
            blir så kort som möjligt.
          </note>
          <note>
            Statens ansvar som ensam ägare av Posten utövas genom att man
            tillser att bolagets koncernstyrelse har en sådan sammansättning
            att den har förmåga att fatta beslut som skapar förutsättningar
            för Posten att agera i moderna och effektiva former. Genom de
            förändringar som beslutades på den ordinarie bolagsstämman den
            27 april 1999 anser jag att styrelsen fått en sammansättning som
            ytterligare förbättrar förutsättningarna.
          </note>
          <note>
            I övrigt är det regering och riksdag som genom lagstiftning ansvarar
            för att ange vilka spelregler som skall gälla på postmarknaden.
            Det ansvaret är uppfyllt bl.a. genom konkurrenslagen och postlagen.
            När det gäller postlagen vill jag påminna om att regeringen överlämnade
            en proposition (1998/99:95) om postal infrastruktur till riksdagen
            i februari i år. I propositionen föreslås vissa ändringar i postlagen
            som syftar just till att skapa bättre förutsättningar för ett
            mer konkurrensneutralt och bättre samutnyttjande av den postala
            infrastrukturen när det gäller postnummeroch postboxsystem.
          </note>
          <note>
            Det ankommer på Konkurrensverket respektive
          </note>
          <note>
            Post- och telestyrelsen att bedöma om Postens agerande står i
            strid med konkurrenslagen och postlagen.
          </note>
          <note>
            Så har också skett t.ex. genom Post- och telestyrelsens anmodan
            mot Posten tidigare i år. Konkurrensverket har vidare, precis
            som Göran Hägglund redovisat, bedömt Postens agerande vid flera
            tillfällen. Enligt vad jag har inhämtat hos Konkurrensverket finns
            sedan en tid tillbaka inga klagomålsärenden riktade mot Posten.
          </note>
          <note type="speaker">
            Anf. 7 GÖRAN HÄGGLUND (kd):
          </note>
          <note>
            Fru talman! Inledningsvis vill jag naturligtvis tacka för svaret
            på min interpellation.
          </note>
          <note>
            Jag hade fyra frågor. Den första var i korthet: Instämmer statsrådet
            i att särskilt höga krav bör ställas på Posten, som ett tidigare
            väldigt stort monopolföretag, när det gäller konkurrensfrågor?
            Jag uppfattade det som att statsrådet svarar ja på den frågan.
          </note>
          <note>
            Min andra fråga gällde när vi kan förvänta oss att
          </note>
          <note>
            Posten anpassar sig till gällande lagstiftning, så att de upprepade
            överträdelserna upphör. Svaret på den frågan blir något mer svävande.
            Men det kan kanske tolkas som att Posten så småningom kommer att
            följa lagen.
          </note>
          <note>
            Fråga nummer tre var: Vilket ansvar har staten, som ägare av
            Posten, för att företaget håller sig till givet regelverk? Svaret
            på den frågan blir att staten tillsätter en styrelse och ansvarar
            för lagstiftningen.
          </note>
          <note>
            Det är också svaret på fråga fyra om hur staten verkligen skall
            kunna ta sitt ansvar som ägare.
          </note>
          <note>
            Fru talman! Min interpellation är föranledd av det faktum att
            Posten, som är helägt av staten och som har en dominerande ställning
            på marknaden, närmast kroniskt har varit under prövning hos Konkurrensverket
            sedan avregleringen ägde rum. Man har fällts för brott mot konkurrenslagen
            mer än 25 gånger. Posten förefaller sätta i system att ligga på
            lagstiftningens yttersta gräns. Och ibland - alltför ofta - går
            man över den. Jag har också i min interpellation beskrivit ett
            fall som jag tycker är särskilt upprörande i det avseendet. Men,
            som sagt, systematiken är också påfallande.
          </note>
          <note>
            Jag är bekymrad över det här och skulle gärna vilja höra statsrådet
            uttala att det som sker och har skett är oacceptabelt och att
            Postens koncernledning och styrelse i framtiden måste anstränga
            sig för att hålla sig inom konkurrenslagens råmärken. Detta kan
            tyckas vara en självklarhet, men om vi tittar i backspegeln ser
            vi att det uppenbarligen inte är det.
          </note>
          <note>
            Jag skulle också vilja höra statsrådet säga att hon tänker ta
            ett allvarligt samtal med Postens ledning för att klargöra allvaret
            i situationen och säga att några ytterligare kränkningar av lagstiftningen
            inte kommer att tolereras av staten. Varför det? Jo, det här är
            en marknad som nyligen har öppnats för nya aktörer.
          </note>
          <note>
            Nya aktörer har självfallet svårt att slå sig in på den här marknaden
            där det har varit monopol under en lång tid. Och staten är i dag,
            förstås, ensam ägare till
          </note>
          <note>
            Posten. Det här handlar naturligtvis om att man skall följa lagen,
            men jag tycker också att det är en fråga om etik och moral. Vi
            bör inte skilja mellan statliga och privata företag, men eftersom
            staten är ensam ägare till Posten har staten inte bara ett allmänt
            ansvar utan också ett särskilt ansvar för att lagstiftningen skall
            följas.
          </note>
          <note>
            Statsrådet säger i slutet av svaret att det för närvarande inte
            ligger några klagomålsärenden riktade mot
          </note>
          <note>
            Posten hos Konkurrensverket. Det är säkert sant, men det är också
            sant att Konkurrensverket - trots stor resursbrist, bl.a. till
            följd av att man tvingas lägga ned mycket stora resurser på att
            följa Postens turer på det här området - har gjort Posten till
            ett initiativärende.
          </note>
          <note>
            Det betyder att man har funnit särskilda skäl att på egen hand
            granska Postens verksamhet och prissättning mot bakgrund av vad
            som har förevarit. Det är ungefär som när polisen ibland tvingas
            punktmarkera särskilt brottsbelastade personer för att helst hindra
            men i alla fall snabbt åtgärda nya lagöverträdelser.
          </note>
          <note>
            Jag skulle alltså vilja höra statsrådet med allvar i rösten säga
            att Postens ledning skall hålla sig till lagen i framtiden. Man
            skall hålla en marginal när det gäller lagstiftningen, så som
            tidigare statsråd har uttalat. Jag skulle vilja höra henne säga
            att hon tänker tala med Postens ledning för att klargöra allvaret
            i situationen. Kan statsrådet lova det?
          </note>
          <note type="speaker">
            Anf. 8 ÅKE SANDSTRÖM (c):
          </note>
          <note>
            Fru talman! Jag får börja med att tacka för svaret, som tyvärr
            inte berörde min huvudfråga: vilka åtgärder ministern kommer att
            vidta för att Posten skall uppfylla regeringens krav vad gäller
            moral och etik vid bemötande av konkurrensen på postmarknaden.
          </note>
          <note>
            Låt mig som komplement till Göran Hägglunds frågor konstatera
            att regeringen var förvarnad om betydelsen av selektiva lokalporton.
            Enligt Post- och telestyrelsens instruktion skall myndigheten
            i samband med årsredovisningen också redovisa konkurrenssituationen
            på olika delmarknader inom postområdet. I den första rapporten,
            Service och konkurrens, som lades fram för lite mer än ett år
            sedan, konstateras hur skör konkurrensen egentligen är på marknaden
            för enstaka försändelser:
          </note>
          <note>
            "I kravet på enhetsporto ligger emellertid också det största
            potentiella hotet mot lokalpostföretagen.
          </note>
          <note>
            Om Posten, helt eller delvis, skulle befrias från kravet på enhetliga
            porton på enstaka brev och därmed beredas möjlighet till ovan
            beskrivna selektiva prissättning, skulle detta medföra att marknadsförutsättningarna
            för lokalpostföretagen helt skulle styras av den dominerande aktören
            och på så sätt bli oacceptabelt oförutsägbara. Även om konkurrenslagens
            regler om underprissättning gäller också i en sådan situation
            skulle ändå, enligt PTS bedömning, osäkerheten i förhållandet
            i praktiken utgöra ett marknadshinder för de företag som vill
            etablera sig på marknaden för enstaka försändelser."
          </note>
          <note>
            Så säger man i Post- och telestyrelsens rapport
          </note>
          <note>
            Service och konkurrens, s. 7-8.
          </note>
          <note>
            Regeringen fick således varning från Post- och telestyrelsen
            för drygt ett år sedan. Regeringen var således också medveten
            om betydelsen av att Posten inte fick tillämpa en geografisk prissättning
            för enstaka försändelser när postlagen reviderades. Posten har
            ändå under perioden från den 1 juli 1997 fram till mars 1999 genom
            sin selektiva prissättning agerat på ett sätt som enligt Post-
            och telestyrelsen inneburit ett marknadshinder för de företag
            som vill etablera sig på marknaden för enstaka försändelser. Marknadsförutsättningarna
            för lokala postföretag har styrts av den dominerande aktören på
            ett sådant sätt att förutsättningarna för deras verksamhet har
            blivit oacceptabelt oförutsägbara.
          </note>
          <note>
            Regeringen har alltså sedan den 27 februari 1998
          </note>
          <note>
            känt till konsekvenserna av en sådan selektiv prissättning. Min
            första fråga är då: Har regeringen utövat tillräcklig kontroll
            över Posten AB?
          </note>
          <note>
            Vi får också i den här debatten ofta höra att exempelvis lantbrevbäringen
            hotas om den lokala postoperatören skulle få ta över exempelvis
            kommunens post. Så har det varit i min hemkommun, och vi har hört
            liknande exempel från andra delar av Sverige. På nationell nivå,
            menar Postens förutvarande vd Ulf
          </note>
          <note>
            Dahlsten, skulle rikstäckningen vara hotad om man inte fick konkurrera
            med geografiskt differentierade priser mot City-Mail. Detta är
            min andra fråga.
          </note>
          <note>
            Den tredje frågan ber jag att få återkomma till i nästa inlägg.
          </note>
          <note type="speaker">
            Anf. 9 Statsrådet MONA SAHLIN (s):
          </note>
          <note>
            Fru talman! Jag vill börja med att upprepa vad jag sade - Göran
            Hägglund ville höra statsrådet säga det med allvar i rösten, så
            jag får väl försöka låta allvarlig: Jag förutsätter att lagarna
            följs också av Posten.
          </note>
          <note>
            Detta säger jag med mycket stort allvar, och jag hoppas att det
            syns också i den utskrift som jag utgår från att olika aktörer
            sedan läser. Jag hoppas att ingen misstror den avsikten. Jag tycker
            också att det syntes mycket tydligt i svaret vilken syn jag och
            regeringen har. Den som skall föra samtal med Posten i de här
            ärendena är i första hand PTS, vilket man också har gjort i en
            del av de fall som det har redogjorts för.
          </note>
          <note>
            Jag kan också understryka det som båda frågeställarna sade: Det
            som har skett är oacceptabelt. Det är ingen tvekan om det. Men
            det är också så, precis som Konkurrensverket har påpekat, att
            det har skett förändringar. Jag tror att båda frågeställarna och
            jag är överens om att i det gränsland som uppstått när man gått
            från en total monopolsituation in i en konkurrensutsatt verksamhet
            har det uppstått friktioner som inte har varit bra. Nu gäller
            det för regeringen, både via styrelsen och via lagarna och reglerna,
            att se till att övergången till konkurrens på detta område sker
            helt och fullt och också blir accepterad av alla parter på marknaden.
          </note>
          <note>
            Jag följer alltså det här mycket noga, för att uttrycka det milt.
            Enligt regeringen är också konkurrensutsättningen på de tidigare
            monopolmarknaderna, dit post och tele hör, väldigt väsentlig för
            tillväxtpolitiken och även för konsumenternas möjligheter att
            få låga priser och bra service.
          </note>
          <note>
            Jag upprepar det gärna igen: Jag följer detta mycket noga. Det
            har skett förändringar, och vi kommer att bevaka att de verkligen
            fullföljs. Jag upprepar också detta gärna: Posten skall ha mycket
            god marginal till de gränser som lagstiftningen sätter ut.
          </note>
          <note type="speaker">
            Anf. 10 GÖRAN HÄGGLUND (kd):
          </note>
          <note>
            Fru talman! Jag vill tacka statsrådet för de ytterligare klargöranden
            som kom i det senare inlägget. Jag tycker att det för aktörerna
            på marknaden bör vara alldeles uppenbart vad som gäller framöver,
            i den mån det inte har varit det tidigare.
          </note>
          <note>
            Vi har en konkurrenslagstiftning som säger att det inte är fel
            att ha en dominerande ställning - självfallet
          </note>
          <note>
            - men att det är fel att missbruka en sådan dominerande ställning.
            Min uppfattning är att Posten har gjort det under den tid som
            ligger bakom. Man har t.ex. haft särskilda prislistor just inom
            de områden där konkurrens råder eller varit på väg att uppstå.
            Det förefaller uppenbart att syftet enbart har varit att slå ut
            uppstickande företag som velat etablera sig.
          </note>
          <note>
            Jag tror liksom statsrådet självfallet att konkurrens är av godo,
            eftersom den gör att aktörer tvingas skärpa sig lite extra, att
            priserna kan hållas lägre än annars och att servicen blir bättre.
            Därför är konkurrens av godo, och därför är det också väldigt
            viktigt att konkurrenslagstiftningen följs upp på ett bra sätt.
          </note>
          <note>
            Avregleringen har nu ganska många år bakom sig, och det bör nu
            finnas en möjlighet att alla företag på marknaden följer lagstiftningen,
            och detta med marginal - annars leder det inte till den goda service
            och de låga priser som vi skulle kunna ha på det här området.
          </note>
          <note>
            Jag har i interpellationen beskrivit ett agerande av
          </note>
          <note>
            Posten, eller kanske flera, som jag tycker hade varit alldeles
            oacceptabelt oavsett vem som ägt företaget.
          </note>
          <note>
            Det är dock alldeles särskilt bekymmersamt när det är ett statligt
            företag som agerar på det här sättet. Vi har all anledning att
            se till att de företag som staten äger följer lagen och gör det
            med god marginal, så att den lagstiftning som riksdagen har fastställt
            också kan fullföljas.
          </note>
          <note>
            Jag vill tacka för de kompletterande svaren och hoppas att det
            här skall fungera klargörande för framtiden.
          </note>
          <note type="speaker">
            Anf. 11 ÅKE SANDSTRÖM (c):
          </note>
          <note>
            Fru talman! Jag får också börja med att tacka för det klarläggande
            vi frågeställare har fått här. Det är ett ovanligt klarläggande
            för att riktas till ett statligt monopolföretag, och jag hoppas
            verkligen att detta nya begrepp - med god marginal till lagstiftningen
            -
          </note>
          <note>
            skall leda till en positiv utveckling.
          </note>
          <note>
            Låt mig med anledning av svaret ställa en kompletterande fråga.
            Det gäller möjligheten att vidga rollen för Post- och telestyrelsen.
            Konkurrensverket har ju tidigare till regeringen framfört synpunkten
            att det vore angeläget att utvidga rollen för Post- och telestyrelsen
            vad gäller konkurrensfrågorna på postmarknaden, att Post- och
            telestyrelsen skulle få i uppdrag att aktivt främja konkurrensen
            på postmarknaden. Detta vore inte särskilt märkligt med tanke
            på att sektorsmyndigheten i många andra länder har ett sådant
            uppdrag på avregleringsmarknader. Motsvarande uppdrag finns för
            Post- och telestyrelsen på telesidan. Om Post- och telestyrelsen
            hade haft ett sådant uppdrag i dag tror jag att de problem och
            speciella fall som jag har redovisat i interpellationen hade kunnat
            undvikas.
          </note>
          <note>
            Post- och telestyrelsen övervakar i dag framför allt postlagens
            efterlevnad. Denna är i mycket hög grad inriktad på regler för
            postbefordran och mottagarnas rättigheter men mindre på relationen
            mellan företagen på marknaden. Min kompletterande fråga blir:
            Är ministern beredd att vidta några åtgärder för att vidga Post-
            och telestyrelsens uppdrag i en sådan riktning som här har beskrivits?
            Jag är medveten om att frågan är kompletterande i förhållande
            till huvudfrågan i interpellationen.
          </note>
          <note>
            Jag får i övrigt tacka för det klarläggande svaret.
          </note>
          <note type="speaker">
            Anf. 12 Statsrådet MONA SAHLIN (s):
          </note>
          <note>
            Fru talman! Jag är inte beredd att svara så tydligt i dag. Jag
            tycker att den frågeställning som Åke Sandström tar upp är komplicerad
            och inte helt enkel. Det handlar om huruvida det verkligen är
            bra att ge PTS
          </note>
          <note>
            de dubbla roller som det skulle innebära.
          </note>
          <note>
            Det jag däremot är beredd att säga är att vi inför nästa år jobbar
            med en proposition om konkurrensfrågor, där vi skall gå igenom
            alla olika verksamheter som vårt näringsdepartement ansvarar för.
            Där kommer vi förstås också att titta närmare på PTS roll och
            ansvar. Men om det skall gå i den riktning som Åke
          </note>
          <note>
            Sandström säger är jag inte beredd att svara jakande på i dag.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1998/99:271 om
          </note>
          <note>
            Gotlandstrafiken
          </note>
          <note>
            Anf. 13 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Roy Hansson har frågat vilka åtgärder jag avser vidta
            för att resor till och från Gotland skall kunna ske med den nya,
            moderna snabbfärjan året om.
          </note>
          <note>
            Inledningsvis vill jag säga att regeringen delar uppfattningen
            att det är viktigt med väl fungerande transporter till och från
            Gotland. Inför 1999 gjorde regeringen bedömningen att vissa förändringar
            i trafikprogrammet var nödvändiga för att säkerställa en tillfredsställande
            trafikförsörjning. Därför föreslog regeringen i budgetpropositionen
            för år 1999 att man skulle anslå ytterligare 15 miljoner kronor,
            totalt 190
          </note>
          <note>
            miljoner kronor, för Gotlandstrafiken.
          </note>
          <note>
            En utökning av trafiken med två dagliga dubbelturer under hela
            året med höghastighetsfärjan har kostnadsberäknats till 21 miljoner
            kronor. Det har dock hittills inte funnits möjlighet att inrymma
            denna utökning av trafikprogrammet inom de angivna kostnadsramarna.
          </note>
          <note>
            En åretrunttrafik med höghastighetsfärjan skulle också innebära
            en betydande överkapacitet under lågsäsong, förutsatt att ingen
            annan förändring av trafikprogrammet görs. Om en sådan överkapacitet
            skall upprätthållas menar jag att det är rimligt att regionen
            tar sin del av det ekonomiska ansvaret.
          </note>
          <note>
            Den 1 juli i år startar den nya myndigheten Rikstrafiken sin
            verksamhet. Rikstrafiken skall överta ansvaret för bl.a. Gotlandstrafiken,
            och till årsskiftet kommer myndigheten att vara fullt uppbyggd.
            Då förs även anslagen Transportstöd till Gotland, Köp av interregional
            persontrafik på järnväg m.m. och Ersättning till trafikhuvudmännen
            för köp av viss kollektivtrafik över till ett sammanhållet anslag
            för Rikstrafikens verksamhet. Ett av skälen för Rikstrafikens
            bildande är att myndigheten skall kunna göra en sammantagen bedömning
            av vilken trafik staten av transportpolitiska skäl skall upphandla.
            I denna bedömning ligger naturligtvis möjligheten att inom angivna
            ramar göra en omfördelning av medel inför kommande år så att de
            transportpolitiska målen kan uppnås på ett bättre och mera kostnadseffektivt
            sätt.
          </note>
          <note>
            Regeringen anser att Rikstrafiken, i samverkan med andra intressenter,
            kommer att ha goda förutsättningar att utveckla trafiklösningar
            som bättre kan tillfredsställa olika kundgruppers behov.
          </note>
          <note>
            Det är riktigt att Gotlandstrafiken inte särskilt omnämns i vårpropositionen.
            Regeringen har dock för avsikt att i budgetpropositionen återkomma
            till riksdagen med ett inriktningsförslag avseende den framtida
            Gotlandstrafiken, vilket bl.a. föranleds av den utredning om Gotlandstrafiken
            som Sjöfartsverket gjort.
          </note>
          <note type="speaker">
            Anf. 14 ROY HANSSON (m):
          </note>
          <note>
            Fru talman! Jag tackar näringsministern för svaret, även om det
            dröjt. Interpellationen ställdes den
          </note>
          <note>
            21 april.
          </note>
          <note>
            Skälet till att jag ställde denna förnyade interpellation var
            att det inte fanns något i vårpropositionen om hur regeringen
            hade tänkt sig denna trafik. Jag hade hoppats att dröjsmålet med
            svaret skulle ha använts till att reda upp den här frågan. Jag
            kan nu konstatera att så inte blivit fallet. Näringsministern
            har inget besked till gotlänningarna i dag.
          </note>
          <note>
            Det är viktigt att kommunikationer moderniseras och utvecklas.
            Så är det när det gäller Ölandsbron, motorvägsbyggen runtom i
            Sverige, nya och utbyggda flygplatser, tunnelbyggen, med varierande
            framgång, och brobyggen, som t.ex. Högakustenbron. Den senare
            till en kostnad av ett antal miljarder just för att modernisera
            trafiken vid höga kusten. Detta är bra.
          </note>
          <note>
            Det är viktigt för näringsliv, trafikanter och samhällsutveckling.
          </note>
          <note>
            Fru talman! Gotland fick den här våren en modernisering och utveckling
            av trafiken med den nya snabbfärjan. Redan nu märks en förbättring
            och ett ökat resande. Jag är beredd att redovisa exempel i nästa
            replikomgång.
          </note>
          <note>
            Men detta moderna trafikmedel skall inte enligt gällande turlista
            vara i trafik efter den 19 september i höst, och trafiken börjar
            inte igen förrän i april nästa år.
          </note>
          <note>
            Gotlänningarna och andra trafikanter är således höst, vinter
            och vår hänvisade till tidigare trafiksystem, dvs. att färdas
            i mopedfart.
          </note>
          <note>
            Jämförelsen kommer, fru talman, osökt in på om regeringen av
            kostnadsskäl skulle besluta att stänga t.ex. Högakustenbron september-mars
            med motiveringen att det blir för dyrt med snöröjningen. Eller
            t.ex. att låta X2000-tågen stå kvar i Göteborg i stället för att
            gå mellan Göteborg och Stockholm. Jag undrar vad vänner som bor
            i Göteborg skulle säga om de skulle hänvisas till att färdas kanske
            inte med ånglok, men med ett tidigare trafiksystem.
          </note>
          <note>
            Min fråga till näringsministern är: Inser ministern att detta
            är likartat det som sker med Gotlandstrafiken? Man ställer av
            ett modernt trafiksystem och låter färjan ligga kvar i hamnen
            i Visby.
          </note>
          <note>
            I svaret hänvisar ministern till den nya rikstrafikmyndigheten.
            Det är bara det att den här myndigheten inte skall överta ansvaret
            för Gotlandstrafiken förrän vid årsskiftet. Men enligt turlistan
            upphör snabbfärjan den 20 september detta år.
          </note>
          <note>
            Det talas också i svaret om överkapacitet och om utformning av
            trafiken. Det är det som regeringen har haft lång tid på sig att
            fundera på inom Sjöfartsverket.
          </note>
          <note>
            Det som bekymrar mig något i svaret är att det talas om regionernas
            ansvar. Vilka andra regioner har ansvar för rikstrafiken?
          </note>
          <note>
            Min fråga kvarstår fortfarande: Kommer näringsministern och regeringen
            med något förslag? Det är bråttom. Gotlänningarna börjar bli otåliga
            i den här frågan.
          </note>
          <note>
            Anf. 15 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När det gäller regioner och kommuner som tar ansvar
            för trafiken kan jag ta många exempel. Det är många kommuner som
            bidrar med det.
          </note>
          <note>
            Det senaste exemplet är Kvarkentrafiken, mellan
          </note>
          <note>
            Umeå och Vasa, där regionerna i både Finland och
          </note>
          <note>
            Sverige deltar.
          </note>
          <note>
            När det sedan gäller jämförelser med infrastruktursatsningar,
            t.ex. Öresundsbron, kan man säga att det kanske är lika lämpligt
            att jämföra statens engagemang i Gotlandstrafiken med statens
            köp av olönsam järnvägstrafik som att göra andra jämförelser.
          </note>
          <note>
            Gotlandstrafiken stöds med 190 miljoner, vilket är ca
          </note>
          <note>
            50 miljoner mer än stödet till den dyraste enskilda järnvägstrafiken.
          </note>
          <note>
            Om jag sedan får ta upp Sjöfartsverkets roll. Sjöfartsverket
            har uppdraget att i samverkan med andra intressenter fastställa
            turlistan, och jag utgår från att detta sker på bästa sätt utifrån
            den efterfrågan som finns och de ekonomiska ramar som riksdagen
            har lagt fast. Sjöfartsverket följer självfallet utvecklingen,
            och om det på något sätt finns utrymme för justeringar av tidtabellen
            inom angivna ramar utgår jag från att verket genomför dessa.
          </note>
          <note>
            Av budgetpropositionen för år 1999 framgår att regeringen gett
            NUTEK i uppdrag att i samråd med berörda intressenter utarbeta
            förslag till en modell för stöd till godstransporter till och
            från Gotland. NU-
          </note>
          <note>
            TEK:s förslag går i korthet ut på ett nolltaxesystem.
          </note>
          <note>
            Förslaget har remissbehandlats.
          </note>
          <note>
            När snabbfärjan introducerades var inte avsikten att den skulle
            upprätthålla åretrunttrafik. Avsikten var att den i första hand
            skulle gå under högsäsongen.
          </note>
          <note>
            Därför finns inte medel anslagna till trafiken under lågsäsong.
          </note>
          <note>
            Den nya höghastighetsfärjan utgör oprövad teknik i våra farvatten.
            Det är inte klarlagt hur den klarar svenska isförhållanden. Enligt
            vad jag har erfarit, bl.a. från Sjöfartsverket, är det sannolikt
            att den inte klarar en rejäl isvinter. Det kan därför vara klokt
            att testa den ingående även under vinterförhållanden innan den
            sätts in i reguljär åretrunttrafik. Vi bereder detta ärende med
            Sjöfartsverket och inom departementet. Vi får avvakta när vi vet
            mer. Som alltid: Det är en budgetfråga.
          </note>
          <note type="speaker">
            Anf. 16 ROY HANSSON (m):
          </note>
          <note>
            Fru talman! Efter detta inlägg blir jag något mer bekymrad. Först
            och främst var det tal om rikstrafiken och en jämförelse med trafiken
            mellan Finland och Sverige. Jag måste erinra om att Gotland är
            en del av Sverige. Gotland har rätt till samma omfattning på trafiken
            som alla andra regioner har. Jag vet inte någon region som har
            ansvar för rikstrafiken. När börjar man t.ex. i Norrland att med
            hjälp av lokala insatser svara för vägarna norr om Boden? Mig
            veterligt sker inte det. Sammalunda gäller trafiken över
          </note>
          <note>
            Öresund. Det är inte en nationell fråga.
          </note>
          <note>
            I det här fallet försöker regeringen genom att hänvisa till regionernas
            ansvar glida undan ansvaret för trafiken till och från Gotland.
            Väg 73 borde sluta i
          </note>
          <note>
            Visby, inte i Nynäshamn. Så enkelt är det.
          </note>
          <note>
            Ministern tog upp förslaget om fackfrågan. Det är en helt annan
            fråga. Det som sades här var inte korrekt. Det är riktigt att
            regeringen gav NUTEK i uppdrag att studera frågan. NUTEK lade
            fram ett förslag.
          </note>
          <note>
            Det var ett förslag som underkändes av regeringen och skickades
            till Sjöfartsverket för utredning. Sjöfartsverket arbetar nu med
            ett annat alternativ. Det som sades här var inte korrekt. Det
            är en annan och lika betydelsefull fråga, som jag skall be att
            få återkomma till i ett annat sammanhang. Det bekymrar mig hur
            Sjöfartsverket handlägger detta ärende.
          </note>
          <note>
            Ministern tog upp frågan om vintertrafik. Det är faktiskt första
            gången jag har fått höra att det inte har varit avsikten att färjan
            skall gå i trafik året om. När planerna för den nya färjan presenterades
            på ritbordet, sades det att det är möjligt att den vissa stränga
            isvintrar inte kan gå inomskärs. Det inträffar vart sjunde år.
          </note>
          <note>
            So what? Det får man acceptera vart sjunde år, ett par veckor
            i februari månad. Men om avsikten var att färjan aldrig skulle
            gå vintertid, känner jag mig - och andra gotlänningar - förd bakom
            ljuset. Jag tror att färjan är byggd för att gå året om, men vissa
            stränga isvintrar kan den inte gå inomskärs.
          </note>
          <note>
            Jag kan konstatera att något besked i den här frågan till mig,
            gotlänningarna eller andra trafikanter till
          </note>
          <note>
            Gotland, kom inte i dag - vilket jag beklagar.
          </note>
          <note>
            Anf. 17 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag har inte mer att tillägga än att vi bereder ärendet.
            Vi och alla gotlänningar får vara lite tålmodiga. Tanken var från
            början att färjan inte skulle gå året runt. Sjöfartsverkets bedömning
            var att den skulle användas under högsäsong. Ett annat problem
            är den konkurrens som uppstår med annan båttrafik om färjan skall
            gå året runt.
          </note>
          <note>
            Men än en gång: Det är ingen som har sagt att vi inte skall låta
            detta fartyg gå året runt, men vi vill ha mer beredning och analys
            från Sjöfartsverket innan vi återkommer till den frågan.
          </note>
          <note type="speaker">
            Anf. 18 ROY HANSSON (m):
          </note>
          <note>
            Fru talman! Jag återkommer till frågan om att tanken inte var
            att färjan skulle gå året om. Jag misstänker att när en färja
            köps för ett antal hundra miljoner, byggs den för att den skall
            gå året om. Jag kan inte se en mening i att låta en färja ligga
            stilla i hamn från september till april. Det måste vara ett dåligt
            utnyttjande av tillgångarna.
          </note>
          <note>
            Vissa stränga isvintrar må det väl vara hänt att färjan inte
            kan gå - ny teknik osv. Men det har sagts att det inträffar sällan.
            En siffra som har nämnts är vart sjunde år.
          </note>
          <note>
            Sjöfartsverket svarar för upphandling och turlista.
          </note>
          <note>
            Det är verket som har studerat resandeströmmen.
          </note>
          <note>
            Med den nya färjan ökar resandeströmmen högst avsevärt. För någon
            vecka sedan valde ett sekreterarnätverk av chefssekreterare på
            Gotland att utnyttja färjan för att åka till Stockholm. Det gladde
            mig särskilt att de valde att besöka mig i riksdagen. Det innebar,
            ministern, att de åkte från Gotland på morgonen, besökte riksdagen
            kl. 11.00, åt lunch, damerna fick shoppa ute i staden, åkte kl.
            15.00 och de var hemma samma kväll. Det är en helt ny möjlighet
            som inte har funnits tidigare i Gotlandstrafiken. Det har naturligtvis
            på ett påtagligt sätt förändrat möjligheterna att resa.
          </note>
          <note>
            Ministern hänvisar till att ingen har sagt att färjan inte skall
            gå året om. Av svaret framgår tydligt att regeringen inte kommer
            att ta något initiativ för att vidta förändringar. Tydligare än
            så går det inte att avvisa frågan.
          </note>
          <note>
            Anf. 19 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Vi talar om 1999. Vad som händer sedan har jag inte
            uttalat mig om. Det får vi avvakta.
          </note>
          <note>
            Vi måste vara långsiktiga när det gäller fartyg som skall gå
            året runt till och från Gotland.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1998/99:275 om kompetensflykt
          </note>
          <note>
            Anf. 20 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ola Karlsson har frågat mig vilka åtgärder regeringen
            kommer att vidta för att göra det intressant för välutbildade
            och välavlönade att stanna och verka i Sverige. Ola Karlsson har
            även frågat mig vilka åtgärder regeringen avser att vidta för
            att förbättra villkoren för nya kunskapsföretag samt för att avskaffa
            straffbeskattningen på utbildning och hårt arbete. Svaret har
            utformats i samråd med finansministern.
          </note>
          <note>
            Jag håller med Ola Karlsson om att kompetensnivån är en viktig
            faktor för Sveriges konkurrenskraft och välfärd. Däremot vänder
            jag mig emot uttryck som "straffbeskattning" på arbete och utbildning.
          </note>
          <note>
            Jag vänder mig också emot den överdrivna och i flera avseenden
            helt felaktiga bild av hur många som flyttar utomlands. Sverige
            har under de senaste åren fått in fler tekniker och personer med
            annan högskoleutbildning än vad som har flyttat ut. Bland utflyttade
            civilingenjörer har återflyttningen under flera år på
          </note>
          <note>
            1990-talet, bl.a. på grund av stor efterfrågan från svenskt näringsliv,
            t.o.m. ökat snabbare än utflyttningen.
          </note>
          <note>
            Att dividera det totala antalet utflyttade med antalet nyexaminerade
            och utifrån en sådan räkneoperation påstå att det motsvarar 25
            % av en årskull är totalt missvisande. 2-3 % av de nyexaminerade
            civilingenjörerna flyttar utomlands 1-2 år efter examen enligt
            SCB:s uppföljningar av examenskullarna under
          </note>
          <note>
            1990-talet. Netto har Sverige en utflyttning på 3-
          </note>
          <note>
            4 %.
          </note>
          <note>
            Regeringen ser, till skillnad från Ola Karlsson, den ökade rörligheten
            som något positivt. Vi vill stimulera till ökad rörlighet bland
            studerande. Detta sker exempelvis genom att studenter kan beviljas
            studiemedel för att läsa utomlands och genom regler om att vissa
            utlandsstudier kan tillgodoräknas i en svensk högskoleexamen.
            För regeringen är utlandserfarenhet inte ett hot utan något som
            bör stimuleras.
          </note>
          <note>
            Kompetens är, som Ola Karlsson mycket riktigt påpekar, viktigt
            för att svenska företag skall kunna konkurrera på den internationella
            marknaden. Regeringen aviserade i vårpropositionen flera förslag
            som bidrar till en ökad utbildningsnivå.
          </note>
          <note>
            Under åren 1997-2002 kommer antalet platser på högskolor och
            universitet att byggas ut med 88 000.
          </note>
          <note>
            Sverige har i dag den kraftigaste utbyggnaden av utbildning inom
            naturvetenskap och teknik i Europa.
          </note>
          <note>
            Regeringen har också i vårpropositionen föreslagit ytterligare
            medel till forskning samt en stimulans till kompetensutveckling
            i arbetslivet som kommer att genomföras 2000-2002.
          </note>
          <note>
            Det är regeringens avsikt att med början under mandatperioden
            genomföra inkomstskattesänkningar för alla med tyngdpunkt på låg-
            och medelinkomsttagare. Skattesänkningarna bör utformas så att
            marginaleffekterna minskas och arbetskraftsdeltagande och utbildning
            uppmuntras. Detta är ett viktigt instrument för att långsiktigt
            stärka Sveriges internationella konkurrenskraft.
          </note>
          <note>
            När det gäller de övergripande skattefrågorna hänvisar jag till
            de skatteöverläggningar som pågår och där samtliga partier deltar.
          </note>
          <note>
            Mot bakgrund av detta är jag övertygad om att
          </note>
          <note>
            Sveriges kunskaps- och kompetensbehov mer än väl kommer att tillgodoses
            genom de satsningar regeringen har genomfört och föreslagit.
          </note>
          <note type="speaker">
            Anf. 21 OLA KARLSSON (m):
          </note>
          <note>
            Fru talman! Jag skall börja med att tacka näringsministern för
            svaret, även om jag måste säga att jag blir lite bekymrad när
            jag läser det. Jag uppfattar det som att statsrådet tar väldigt
            lätt på problemen.
          </note>
          <note>
            Ord som "totalt missvisande" och "felaktig bild"
          </note>
          <note>
            används för att beskriva den stora debatt som har varit om flytten
            av välutbildade människor utomlands. När statsrådet talar om lösningen
            på de eventuella problemen handlar det egentligen enbart om satsningar
            på fler utbildningsplatser. Inte på någon punkt talas det om riktade
            åtgärder för att göra det möjligt eller intressant för välutbildade
            och välavlönade att stanna i Sverige.
          </note>
          <note>
            Jag skulle vilja fråga statsrådet varför det är totalt missvisande
            när man gör en räkneoperation och visar att den totala bruttoutflytten
            av civilingenjörer motsvarar 25 % av en årskull. Varför är detta
            totalt missvisande, som statsrådet hävdar?
          </note>
          <note>
            Sedan försöker statsrådet negligera problemet genom att påstå
            att Sverige bara har en utflyttning på 3-
          </note>
          <note>
            4 % netto.
          </note>
          <note>
            Jag delar uppfattningen att det är viktigt och bra med utlandserfarenhet.
            Många av de företag som är stora i dag har etablerats och startats
            därför att välutbildade människor utbildade sig utomlands, gjorde
            praktik utomlands och kom tillbaks och startade dessa företag.
          </note>
          <note>
            Problemet är inte att svenska ungdomar flyttar utomlands, utbildar
            sig och jobbar, utan problemet är att alltför få av dem flyttar
            tillbaks och att alltför få utländska ungdomar och ingenjörer
            kommer till Sverige.
          </note>
          <note>
            När vi i näringsutskottet hade en hearing med bl.a.
          </note>
          <note>
            Siemens-Elemas svenske vd konstaterade han att det är omöjligt
            för dem att driva samprojekt här i Sverige, därför att det är
            omöjligt att ge tyska och andra civilingenjörer en lönenivå och
            ersättningsnivå efter skatt som motsvarar den de har hemma. Det
            svenska klimatet för civilingenjörer gjorde det omöjligt för Siemens-Elema
            att förlägga forsknings- och utvecklingsprojekt hit. Då är det
            ett allvarligt problem.
          </note>
          <note>
            När företag väljer att lägga utvecklingssatsningar på andra ställen
            än i Sverige, när forskning och utveckling - det som skapar morgondagens
            jobb -
          </note>
          <note>
            läggs utanför landet därför att det är svårt att rekrytera rätt
            människor till Sverige är det ett problem. Om detta andas statsrådets
            svar inte någonting.
          </note>
          <note>
            Jag tror också att det är så här: I takt med att alltfler stora
            svenska företag blir utlandsägda kommer fler civilingenjörer att
            flytta ut med dem. Det blir naturligt att göra karriär i de företagen,
            som det är i dag, men karriären kommer i så fall att leda till
            huvudkontor utanför Sverige. Det är snarast så att utflyttningen
            kommer att öka.
          </note>
          <note>
            Jag tycker att det är riktigt oroande att statsrådets svar inte
            på någon enda punkt talar om villkoren för kunskapsföretagen.
            Det är som om det inte skulle vara något problem alls.
          </note>
          <note>
            Anf. 22 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att säga att det går bra för Sverige.
            Sysselsättningen ökar dag för dag.
          </note>
          <note>
            Arbetslösheten sjunker. Vi har en tillväxt som ligger högre än
            EU:s genomsnitt. Vi satsar mer på forskning, utveckling och utbildning
            än något annat land i
          </note>
          <note>
            Europa. Vi har mycket låg inflation. Vi har reallöner som vi
            inte har haft på många år. Som jag sade har vi en stark tillväxt.
            De prognoser som görs av andra utanför detta land tecknar en väldigt
            ljus bild av Sverige.
          </note>
          <note>
            Det är faktiskt inte sant att i talarstolen säga att all utveckling
            flyttar härifrån och att forskning och utveckling inte vill vara
            här. Det är som jag sade: Det finns få länder i världen som satsar
            så mycket på forskning och utveckling som Sverige gör. Säg det.
          </note>
          <note>
            Berätta den sanningen.
          </note>
          <note>
            Ola Karlsson försöker förmedla en bild av brain drain som jag
            vänder mig emot. Han pekar på att utvandringen 1997 motsvarade
            25 % av en årskull.
          </note>
          <note>
            Jag säger att detta inte är sant. Vad Ola Karlsson försöker göra
            är att sprida en bild av att en fjärdedel av alla våra unga duktiga
            civilingenjörer flyr landet i skatteprotest. Ändå vet Ola Karlsson
            likaväl som jag att så inte är fallet.
          </note>
          <note>
            I november 1996 gjorde SCB en undersökning över hur många av
            de civilingenjörer som examinerades 1994 och 1995 som då, ett
            och ett halvt år senare, inte längre var folkbokförda i Sverige.
            Då handlade det om ett sjuttiotal personer - en siffra som motsvarar
            2-3 %. I mina ögon är det alldeles för lite. Jag hoppas att antalet
            har ökat markant sedan dess.
          </note>
          <note>
            Sedan andra världskriget pågår en ökad rörlighet över landets
            gränser. Antalet utflyttade ökar för närvarande, men återinflyttningen
            till Sverige ökar i minst samma takt. Dessutom har Sverige haft
            ett stort invandringsöverskott under hela 1990-talet. Nettot -
          </note>
          <note>
            inflyttade minus utflyttade - ger varje år ett befolkningstillskott
            i landet, och en stor del av detta tillskott utgörs av personer
            med högskoleutbildning.
          </note>
          <note>
            Att som Ola Karlsson måla fan på väggen över den ökade internationella
            rörligheten gestaltad i enbart utflyttningsstatistik vittnar antingen
            om trångsynthet eller om ett medvetet val för andra politiska
            syften. Regeringen ser, till skillnad från Ola Karlsson, den ökade
            rörligheten som något positivt.
          </note>
          <note>
            Avslutningsvis vill jag säga att det inte är så att utländska
            intressen investerar 80 miljarder per år i
          </note>
          <note>
            Sverige bara för att det är så dåligt här. Ericsson producerar
            varor och tjänster varav 3-4 % säljs i Sverige.
          </note>
          <note>
            Resten säljs i övriga världen. Det säger sig självt att man inom
            det företaget har en stor rörlighet. Skulle man inte ha detta
            skulle man inte vara så framgångsrik som man trots allt är.
          </note>
          <note type="speaker">
            Anf. 23 OLA KARLSSON (m):
          </note>
          <note>
            Fru talman! Jag tycker att bilden bekräftas och förstärks ännu
            mer av detta inlägg från statsrådet. För näringsministern är kompetensutflyttning
            - brain drain - inget som helst problem. För näringsministern
            blir utflyttade civilingenjörer, civilekonomer, läkare och sjuksköterskor
            bara ett led i en moderat komplott i syfte att svartmåla regeringen.
          </note>
          <note>
            Jag tycker att det är beklagligt att vi har en näringsminister
            - ett statsråd - som inte ser problemen och som inte ser att det
            är ett bekymmer för svenska företag och för folkhushållet att
            många välutbildade flyttar utomlands för att sedan inte flytta
            tillbaks. Vi har en situation där stora delar av denna flytt bara
            går åt ena hållet. Det är svenska civilingenjörer som flyttar
            utomlands, både för att utbilda sig vidare och för att skaffa
            sig praktik, men det är få utländska civilingenjörer som kommer
            hit, såvida det inte gäller flyktingar som sedan dessvärre hamnar
            som städare eller diskare därför att vi har ett så dåligt system
            för att ta till vara den utländska kompetensen.
          </note>
          <note>
            Jag tycker att det är beklagligt att ett statsråd så totalt negligerar
            de larmrapporter som faktiskt har kommit bl.a. från Industriförbundet
            och från SACO.
          </note>
          <note>
            I SACO:s undersökning Därför flyttar unga akademiker utomlands
            sägs att var tredje civilekonom och civilingenjör kan tänka sig
            att stanna större delen av sitt yrkesverksamma liv utomlands,
            dvs. i minst 20
          </note>
          <note>
            år. Det är klart att det är bra för dem om de hittar bättre villkor
            utomlands, men problemet är att vi får tillbaka för få av dem.
            Vi borde få tillbaka dem med de utökade erfarenheter som de fått.
            Vi borde erbjuda villkor som gör det intressant för dem att komma
            tillbaka.
          </note>
          <note>
            Sedan till villkoren för de nya kunskapsföretagen.
          </note>
          <note>
            Anser statsrådet inte att det finns någonting att göra för att
            förbättra villkoren för dessa? Vi har ställt följande fråga: Vilka
            åtgärder avser regeringen vidta för att förbättra villkoren för
            nya kunskapsföretag? Anser statsrådet att allt är bra som det
            är i dag, eftersom han inte ens berör frågan i sitt svar?
          </note>
          <note>
            Finns det ingenting som statsrådet vill göra för att förbättra
            villkoren för de nya kunskapsföretagen? I
          </note>
          <note>
            dag väljer många av dem att etablera sig på Nasdaqbörsen eller
            att gå samman med amerikanska företag, därför att man upplever
            att man har lättare att rekrytera personal i USA och att det med
            de amerikanska företagens optionsprogram går lättare att expandera
            och skaffa nya jobb.
          </note>
          <note>
            Anf. 24 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig först säga att jag inte anser att allt är
            förträffligt och klart. Det finns mycket som vi behöver göra för
            att förbättra näringsklimatet. Det handlar om regler, om skatter
            och om mycket annat.
          </note>
          <note>
            Det gäller också, precis som interpellanten säger, inte minst
            de nya kunskapsföretagen. Jag har ingen annan uppfattning än att
            det här måste göras mer.
          </note>
          <note>
            Det är dock inte det som frågan handlar om, och vad Ola Karlsson
            försöker göra är att svartmåla. Jag står ut med att Ola Karlsson
            svartmålar regeringen, och jag upplever t.o.m. att det är stimulerande,
            men jag tycker att det är allvarligt att Ola Karlsson svartmålar
            Sverige med pessimistiska sifferuppgifter och med inlägg som faktiskt
            inte stämmer.
          </note>
          <note>
            Låt oss se på antalet utflyttade civilingenjörer. År
          </note>
          <note>
            1998 flyttade 699 civilingenjörer utomlands samtidigt som 386
            flyttade tillbaka. Netto handlade det om drygt 300 svenskfödda
            civilingenjörer. Det motsvarar
          </note>
          <note>
            1,2 % av samtliga civilingenjörer i åldern 25-64 år.
          </note>
          <note>
            Till detta kommer den nettoinvandring som vi har av utlandsfödda
            ingenjörer. På det området saknas dock
          </note>
          <note>
            - vilket jag tror att Ola Karlsson och jag kan vara överens om
            - en hel del statistik.
          </note>
          <note>
            Det vore naturligtvis illavarslande för Sverige om all kompetens
            flydde landet. Det är också mot den bakgrunden som Närings-, Utbildnings-
            och Utrikesdepartementen tillsammans med bl.a. Industriförbundet
            och Invest in Sweden Agency, ISA, har bett SCB
          </note>
          <note>
            att studera frågorna närmare. Resultaten av den studien visar,
            liksom tidigare material från SCB, dock inte på den alarmerande
            brain drain som Ola Karlsson och andra tidigare har varnat för.
          </note>
          <note>
            En seriös diskussion om för Sverige viktiga framtidsfrågor är
            inte betjänt av en tendentiös lek med statistik för andra politiska
            syften. Det var min poäng.
          </note>
          <note>
            Jag vill också meddela Ola Karlsson att regeringen före sommaruppehållet
            kommer att kalla samman all den forskning som finns på området.
            Vi kommer då att redovisa de olika forskningsrapporterna och vad
            forskarna säger om in- och utflyttning för att klargöra detta.
            Vi kommer också, vilket framgår av vårbudgeten, att dra i gång
            ett arbete där vi seriöst skall jämföra vad Sverige har på alla
            relevanta områden i förhållande till andra länder och vad Sverige
            inte är riktigt bra på. Det skall vi göra varje år för att kunna
            få en bra statistik och ett jämförelsematerial där vi mer seriöst
            kan föra en diskussion och inte svartmåla Sverige. Tala i stället
            om att det går bra för
          </note>
          <note>
            Sverige! Skryt om detta, och var stolt över detta!
          </note>
          <note type="speaker">
            Anf. 25 OLA KARLSSON (m):
          </note>
          <note>
            Fru talman! Jag är stolt över att det går bra för många svenska
            företag. Jag är stolt över att vi här i landet har Ericsson, som
            står för en mycket stor del av de forsknings- och utvecklingssatsningar
            som görs totalt i landet. Jag tycker också att det är bra om regeringen
            tar initiativ till ett forskningsprogram om inoch utflyttning
            av kompetens.
          </note>
          <note>
            Jag tror dock att det vore ännu bättre om regeringen ägnade en
            del av sin tid åt att också lägga fram förslag till förbättringar
            av villkoren för många av de grupper som det gäller. Jag tycker
            att det är alarmerande när en svensk vd för ett dotterbolag till
            en internationell koncern - i detta fall Siemens-Elema -
          </note>
          <note>
            säger att det inte är möjligt för den att till Sverige förlägga
            samarbetsprojekt där civilingenjörer från flera länder deltar,
            bl.a. på grund av de skatteregler som finns här. Man säger att
            man väljer att förlägga sådana projekt till andra länder än Sverige,
            därför att man inte tycker att det är möjligt att hålla ihop sådana
            projekt. Det är i praktiken blir omöjligt att betala tyska civilingenjörer
            samma löner som de skulle få i
          </note>
          <note>
            Tyskland. Med det svenska skattesystemet blir det svårt.
          </note>
          <note>
            Jag tycker att det borde vara ett prioriterat område för en näringsminister
            att se till att den här typen av utveckling och forskning förläggs
            till Sverige. Det handlar här om morgondagens jobb, och då behöver
            vi fler än Ericsson, SKF och de andra stora svenska företagen.
            Vi behöver fler företag och civilingenjörer.
          </note>
          <note>
            Anf. 26 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag har redogjort för skattepolitiken.
          </note>
          <note>
            Det står i vårpropositionen att vi under mandatperioden skall
            sänka skatten för alla, med betoning på lågoch medelinkomsttagare.
            Vi har från regeringen också anmält - det kanske Ola Karlsson
            inte tycker om, men jag vill ändå säga det - en s.k. expertskatt
            för att företagen skall kunna ta emot s.k. internationellt management
            och experter. En sådan har alla andra länder, och därför har vi
            ansett att också Sverige behöver det.
          </note>
          <note>
            När det sedan gäller forskning och utveckling vill jag än en
            gång säga: Det finns få andra länder i världen som satsar så mycket
            på forskning och utveckling. Det beror väldigt mycket på att företagen
            i Sverige satsar så mycket på detta. Det är företagen som står
            för detta.
          </note>
          <note>
            Jag har inte från denna talarstol sagt att allt är perfekt i
            Sverige. Det är det inte. Det är mycket som måste göras, inte
            minst när det gäller näringsklimatet och när det gäller regler
            och skatter. Detta har vi också tagit upp i vårpropositionen,
            och vi återkommer till detta i budgetpropositionen.
          </note>
          <note>
            Men jag saknar något. Här vinner vi schlagerfestivaler. Här köper
            utländska företag svenska företag för 80 miljarder per år. Här
            har vi en snabbare tillväxt än de flesta länder i Europa, och
            vi har på alla områden en utveckling där vi minskar arbetslösheten
            snabbare än de flesta länder.
          </note>
          <note>
            Var stolt över detta! Kritisera gärna regeringen, men var stolt
            över Sverige!
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1998/99:291 om energipolitiken
          </note>
          <note>
            Anf. 27 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ola Karlsson har ställt ett antal frågor angående
            energipolitiken.
          </note>
          <note>
            Låt mig börja med de frågor som gäller avvecklingen av Barsebäcksverket.
            Ola Karlsson påpekar att förhandlingarna med Sydkraft AB om ersättning
            hittills har kostat staten mer än 8 miljoner kronor. Jag delar
            inte Ola Karlssons upprördhet över detta belopp. Enligt min bedömning
            är summan inte alls orimlig i förhållande till de stora värden
            som en kärnkraftsanläggning representerar.
          </note>
          <note>
            Regeringen har av riksdagen bemyndigats att, som underlag för
            slutlig fastställelse i domstol, träffa och genomföra sådana avtal
            med Sydkraft AB som kan erfordras i samband med en överenskommelse
            om ersättning för förluster till följd av stängningen av
          </note>
          <note>
            Barsebäck 1 ( prop. 1997/98:150, bet.
          </note>
          <note>
            1997/98:FiU27, rskr. 1997/98:317). För ändamålet anvisades ett
            formellt belopp på 1 miljon kronor, vilket regeringen har bemyndigats
            att under vissa förutsättningar överskrida. Att anslagsbeloppet
            inte har beräknats närmare beror givetvis på att resultatet av
            förhandlingen mellan parterna inte kan föregripas.
          </note>
          <note>
            Regeringsrätten beslutade i maj 1998 om inhibition av regeringens
            beslut om stängning av Barsebäck
          </note>
          <note>
            1 före den 1 juli 1998. Regeringsrätten har ännu inte tagit slutlig
            ställning i ärendet. I avvaktan på Regeringsrättens ställningstagande
            förs inga förhandlingar mellan staten och Sydkraft AB.
          </note>
          <note>
            När det gäller programmet för omställning av energisystemet är
            det riktigt, som Ola Karlsson påpekar, att regeringen avser att
            föreslå förändringar av vissa av de i programmet ingående åtgärderna.
            Detta är ett resultat av den planerade och kontinuerliga uppföljningsprocess,
            som riksdagen beslutade om i samband med programmets inrättande
            (prop.
          </note>
          <note>
            1996/97:84, bet. 1996/97:NU12, rskr. 1996/97:272).
          </note>
          <note>
            Regeringen följer fortlöpande upp programmets resultat i syfte
            att kunna göra förbättringar där det behövs. En plan för uppföljning
            och utvärdering av
          </note>
          <note>
            1997 års energipolitiska program remissbehandlas för närvarande
            och kommer att redovisas för riksdagen.
          </note>
          <note>
            De förändringar som regeringen kommer att föreslå i budgetpropositionen
            för år 2000 är avsedda att på sikt öka effektiviteten hos de i
            omställningsprogrammet ingående åtgärderna. Därigenom förbättras
            bl.a. förutsättningarna för uppfyllandet av det villkor som i
            den energipolitiska överenskommelsen ställdes upp för stängningen
            av den andra reaktorn i Barsebäck, nämligen att bortfallet av
            elproduktion kan kompenseras genom tillförsel av ny elproduktion
            och minskad användning av el.
          </note>
          <note type="speaker">
            Anf. 28 OLA KARLSSON (m):
          </note>
          <note>
            Fru talman! Jag skall börja med att tacka näringsministern för
            svaret, även om jag tycker att det väldigt dåligt berör många
            av de frågor som jag ställt i interpellationen.
          </note>
          <note>
            Den första frågan var: Vilken är regeringens energipolitiska
            strategi, frånsett att invänta Regeringsrättens dom? Skall jag
            tolka svaret som att strategin är att kärnkraftsavvecklingen ligger
            fast och att både
          </note>
          <note>
            Barsebäck 1 och 2 skall stängas i enlighet med det tidigare beslutet?
            Är det så jag skall tolka svaret?
          </note>
          <note>
            Den andra frågan var: Har omställningsprogrammet gett sådana
            minskningar av elanvändningen att stängningen av Barsebäck 2 senast
            den 1 juli år 2001
          </note>
          <note>
            ligger fast? Anser statsrådet att omställningsprogrammet har
            gett sådana minskningar? Vilka förändringar i omställningsprogrammet
            kommer att leda till att programmet kan fullföljas?
          </note>
          <note>
            Den fjärde frågan var: Avser statsrådet att föreslå några åtgärder
            som minskar förbrukningen av fossila bränslen såväl inom landet
            som indirekt via elimport av kolkraft? Jag ser inget som helst
            svar på den frågan i interpellationen.
          </note>
          <note>
            Nästa fråga var: Vilka kostnader budgeterar regeringen med för
            den förtida avvecklingen av Barsebäck 1 och 2? För Barsebäck 1
            finns ett anslag på 1
          </note>
          <note>
            miljon kronor som sedan länge är uppätet av de 8
          </note>
          <note>
            miljoner kronorna i förhandlingsersättning. Men hur skall Barsebäck
            2 täckas om nu strategin är att avvecklingen ligger fast?
          </note>
          <note>
            Min sista fråga var: Hur avser regeringen att finansiera en förtida
            avveckling av Barsebäck 1 och 2?
          </note>
          <note>
            Anslaget på 1 miljon kronor lär inte räcka speciellt långt, särskilt
            som man redan ligger 1 miljon kronor back.
          </note>
          <note>
            Som jag skrev i min interpellation vilar regeringens energipolitik
            i dag på två ben. Det första är avvecklingen av kärnkraften, och
            det andra är det mycket dyra omställningsprogrammet. Rapporterna
            från Energimyndigheten och andra signaler visar att omställningsprogrammet
            i praktiken har havererat.
          </note>
          <note>
            Regeringen har själv gett det kanske bästa kvittot på detta genom
            att sätta stopp för fortsatta utbetalningar av stöd till anläggningar.
          </note>
          <note>
            Det program som skulle ge 7-8 TWh per år i besparingar eller
            ny kraft visar sig nu landa på någonstans mellan 1,2 och 1,9 TWh
            per år. Vilka förslag skall regeringen och statsrådet lägga fram
            som gör det möjligt att nå upp till målen för det mycket ambitiösa
            programmet. Skall man underlätta konvertering från elvärme till
            fjärrvärme för uppvärmning av villor handlar det om mycket stora
            belopp, om man inte skall pungslå villa- och radhusägare mycket
            hårt.
          </note>
          <note>
            Ny kraftvärmeproduktion har också havererat med ett antal ansökningar
            om stöd men mycket få nya anläggningar. Vilken strategi har regeringen
            för energipolitiken?
          </note>
          <note>
            Anf. 29 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! På frågan om Barsebäck 1 och 2 är svaret ja. De skall
            stängas. Det har riksdagen beslutat.
          </note>
          <note>
            Det finns en trepartiöverenskommelse om detta.
          </note>
          <note>
            När det sedan gäller omställningsprogrammet är det lite för tidigt
            att säga någonting, eftersom det nu pågår en utvärdering. Riksdagen
            har gett regeringen i uppdrag att fortlöpande följa upp och utvärdera
            de åtgärder som ingår i det energipolitiska programmet.
          </note>
          <note>
            En slutsats av den utvärderingsprocess som nu har inletts är
            att åtgärderna som syftar till att minska elanvändningen inte
            leder till avsett resultat. Det finns flera orsaker till detta,
            bl.a. att elpriset har sjunkit kraftigt. En annan orsak är att
            kostnaderna för konvertering av de elvärmda husen inte har sjunkit
            i den takt man tidigare hade förväntat sig.
          </note>
          <note>
            Att regeringen nu planerar att föreslå vissa förändringar i programmet
            anser jag inte alls vara ett misslyckande. Tvärtom har regeringen
            skyldighet att fortlöpande se till att de medel som riksdagen
            anvisat för ändamålet används så effektivt och rationellt som
            möjligt.
          </note>
          <note>
            Den nya utformning av åtgärderna som övervägs syftar när det
            gäller utbyggnad av fjärrvärme till att kostnaderna för konvertering
            av enskilda fastigheter skall kunna sänkas, t.ex. genom användning
            av nya tekniska lösningar. Även när det gäller bidraget till konvertering
            från eluppvärmning till individuell bränsleeldning syftar förändringen
            till lägre kostnader för den enskilda fastigheten.
          </note>
          <note>
            När det sedan gäller själva avvecklingen och kostnaderna kring
            det har riksdagen anvisat pengar.
          </note>
          <note>
            Men det ligger i själva förhandlingen att vi inte här kan stå
            och tala om belopp. För staten måste det bli så billigt som möjligt.
            Nu får vi avvakta den domstolsprövning som sker. Jag gör bedömningen
            att den kommer att vara klar före midsommar. Därefter skall vi
            fortsätta förhandlingarna.
          </note>
          <note type="speaker">
            Anf. 30 OLA KARLSSON (m):
          </note>
          <note>
            Fru talman! Vi fick i varje fall ett klart besked:
          </note>
          <note>
            Barsebäck 1 och 2 skall stängas. Samtidigt är stängningen av
            Barsebäck 2 villkorad. Det fordras ett riksdagsbeslut, och enligt
            det tidigare riksdagsbeslutet skall regeringen visa att Barsebäck
            2 kan ersättas med ny inhemsk produktion.
          </note>
          <note>
            Nu har ju inte statsrådet så rasande mycket tid på sig för att
            visa att man når fram till den nya inhemska produktionen. Det
            finns en tidigare promemoria i
          </note>
          <note>
            Näringsdepartementet som visar på behovet av varseltid för stängningen
            av en reaktor. Det är sannolikt så att ett sådant beslut måste
            komma minst ett halvår innan avvecklingen skall ske.
          </note>
          <note>
            Det innebär att ett regeringsbeslut måste fattas årsskiftet 2000/2001.
            Dessförinnan måste en riksdagshantering ha skett och ett beslut
            fattats. Då måste statsrådet, om han nu är kvar då, ungefär vid
            halvårsskiftet år 2000 ha redovisat hur den nya produktionen skall
            gå till. Och detta är ändå en mycket positiv tidsplan.
          </note>
          <note>
            Därför menar jag att det redan nu måste ske ett mycket omfattande
            arbete i Näringsdepartementet för att visa att man klarar detta,
            annars faller Björn Rosengrens ord platt till marken. Om man skall
            stänga
          </note>
          <note>
            Barsebäck 2 fordras i praktiken besked senast under hösten om
            hur man skall klara detta.
          </note>
          <note>
            Men det kommer ingen ny kraftvärmeproduktion i dag annat än mycket
            marginellt. Effektminskande åtgärder har lett till braskaminer
            som folk sitter hemma och eldar i på kvällarna när effektbehovet
            inte är som störst. Ett antal miljoner är bortkastade i onödan.
          </note>
          <note>
            Konverteringen från elvärme till fjärrvärme är också ett praktfiasko
            med kostnader för den enskilda småhusägaren på 80 000-150 000.
            I Enköping landar man på en pay-off-tid på 70 år för anläggningen.
          </note>
          <note>
            Jag menar att allt detta talar för att den energipolitik som
            regeringen säger sig ha i praktiken är innehållslös. Man klarar
            inte att genomföra de gamla besluten. Omställningsprogrammet ger
            inte tillförsel av ny inhemsk produktion. Om Barsebäck 1 och 2
          </note>
          <note>
            skall avvecklas blir alternativet import av dansk, tysk och polsk
            kolkraft. Det blir massiva koldioxidutsläpp för att klara regeringens
            energipolitiska ansikte.
          </note>
          <note>
            Anf. 31 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig bara säga att stängningen av
          </note>
          <note>
            Barsebäck 2 är villkorad till annan elproduktion och/eller till
            att effektiviseringar skall uppnås, precis som Ola Karlsson säger.
            I övrigt hänvisar jag till vad jag tidigare har sagt.
          </note>
          <note type="speaker">
            Anf. 32 OLA KARLSSON (m):
          </note>
          <note>
            Fru talman! Näringsministern sade i sitt tidigare inlägg att
            riksdagen har anvisat pengar för avvecklingen av Barsebäck 1 och
            2. Det enda belopp som finns är 1 miljon kronor. Budgeteringsmarginalerna
            är inte så där rasande häftiga för de kommande åren.
          </note>
          <note>
            Jag skulle vilja återkomma till frågan: Hur avser regeringen
            att finansiera en förtida avveckling av
          </note>
          <note>
            Barsebäck 1 och 2? Även om jag har full respekt för att statsrådet
            inte kan ange beloppet på en miljard när, eller två, tre eller
            fem miljarder när, skulle jag ändå vilja veta hur man tänker finansiera
            det hela. Är det inom budgeteringsmarginalerna som man skall ta
            beloppet? Anslaget på 1 miljon kronor räcker ju i bästa fall till
            10 % av förhandlingskostnaderna. Hur tänker man betala denna gigantiska
            kapitalförstöring?
          </note>
          <note>
            Hur tänker man lösa finansieringen av det ena av benen i regeringens
            energipolitiska strategi. Omställningsprogrammet är ju hittills
            ett enda stort fiasko.
          </note>
          <note>
            Man kan inte ens visa hur man skall betala det andra benet, Barsebäcks
            stängning.
          </note>
          <note>
            Jag menar att regeringens politik på energiområdet är dyr, skadlig
            och slår ut ett antal jobb, inte minst vid kärnkraftverket i Barsebäck.
            Dessutom är den miljöskadlig, eftersom den leder till gigantiska
            ökningar av koldioxidutsläppen. När tänker regeringen ompröva
            sin energipolitiska strategi?
          </note>
          <note>
            Anf. 33 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Denna energipolitik är fastställd av riksdagen, vilket
            borde respekteras. Den skall nu regeringen fullfölja.
          </note>
          <note>
            När det gäller frågan om huruvida anslaget behöver överskridas
            vill jag säga att regeringen avser att återkomma till riksdagen
            under 1999 i första hand i tilläggsbudget eller i en särskild
            proposition. Frågan är alltså för tidigt väckt.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1998/99:333 om företagandet
          </note>
          <note>
            Anf. 34 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Per Westerberg har frågat mig vilka åtgärder jag
            avser vidta för att uppnå ett näringsklimat i världsklass, i vilken
            takt åtgärderna avses vidtas och när Sveriges nationella konkurrenskraft
            skall vara i världsklass.
          </note>
          <note>
            Jag anser att många av de fundament som krävs för ett gott näringsklimat
            redan finns i dag bl.a. i form av mycket låga räntor, låg inflation
            och stabila statsfinanser. Förra året blev den svenska tillväxten
            2,9 %, vilket är strax över EU-genomsnittet. Reallönerna ökar
            kraftigare än på länge och den inhemska efterfrågan växer. Både
            inflödet och utflödet av direktinvesteringar i Sverige steg under
            1998 till rekordnivåer.
          </note>
          <note>
            Regeringen har också vidtagit ett stort antal åtgärder för att
            uppnå ett ännu mer gynnsamt näringsklimat i Sverige.
          </note>
          <note>
            I de pågående skatteöverläggningarna eftersträvar regeringen
            en bred parlamentarisk överenskommelse för att säkra stabiliteten
            och förutsägbarheten i en ny skattereform. Skatterna skall vara
            både rimliga och rättvisa samt stimulera tillväxt och utveckling.
          </note>
          <note>
            Regeringen aviserade i årets ekonomiska vårproposition att vi
            kommer att återkomma i budgetpropositionen till hösten med förslag
            till slopad kupongskatt på näringsbetingade aktier, slopandet
            av ett antal stoppregler för fåmansföretag samt att förvärv av
            egna aktier skall tillåtas för publika bolag, och i ett senare
            skede även för privata bolag. En särskild utredning tillsätts
            också för att se över de s.k. 3:12-
          </note>
          <note>
            reglerna och hur generationsskiften skall kunna underlättas.
          </note>
          <note>
            Vi har också tagit andra initiativ för företagandet, inte minst
            för de små och medelstora företagen. Det gäller bl.a. förenklad
            företagsregistrering, minskad uppgiftslämnarbörda för företag
            och ett system för effektivare konsekvensanalyser av reglers effekter
            för små företag. Även vissa skattelättnader har genomförts. Det
            är regeringens ambition att återkomma med ytterligare insatser
            inom dessa viktiga områden.
          </note>
          <note>
            I den ekonomiska vårpropositionen aviserades också en ökning
            av resurserna till forskning och forskarutbildning med ca 1,3
            miljarder kronor under åren
          </note>
          <note>
            2000-2002.
          </note>
          <note>
            Antalet platser på högskolor och universitet har under perioden
            1997-2000 ökat eller kommer att öka med sammanlagt 68 000 platser.
            Antalet högskoleplatser kommer att öka med ytterligare 10 000
            under
          </note>
          <note>
            2001 och 10 000 under 2002.
          </note>
          <note>
            Ytterligare stimulans av kompetensutveckling i arbetslivet genomförs
            åren 2000-2002 med utgångspunkt i det förslag som arbetsgruppen
            för kompetensutveckling i arbetslivet lämnade hösten 1998.
          </note>
          <note>
            Det är alltså ett stort antal åtgärder och initiativ som regeringen
            har tagit eller kommer att ta för att ytterligare förbättra näringsklimatet
            i Sverige.
          </note>
          <note type="speaker">
            Anf. 35 PER WESTERBERG (m):
          </note>
          <note>
            Fru talman! Först ber jag att få tacka näringsministern för svaren
            på mina frågor. Av naturliga skäl är jag kanske inte nöjd till
            alla delar, även om det var ett av de utförligaste svaren som
            näringsministern har lämnat på detta område i kammaren.
          </note>
          <note>
            Konjunkturerna i Europa och Sverige är för närvarande bättre.
            Inflation och ränta är förvisso lägre i
          </note>
          <note>
            Europa i förhållande till omvärlden, och de har gått ned ännu
            lite mera i Sverige. Sverige är ju till följd av sitt budgetsystem
            ett av världens mest konjunkturkänsligaste länder, vilket visar
            sig väldigt påtagligt i den svenska ekonomiska utvecklingen.
          </note>
          <note>
            Det som bekymrar mig är naturligtvis att jag inte ser någon uppföljning
            för att man skall försöka att få stabilare statsfinanser och en
            stabilare ekonomisk utveckling i Sverige. Därmed får man inte
            samma konjunkturkänslighet som har varit så förödande för
          </note>
          <note>
            Sverige under ett antal år.
          </note>
          <note>
            Fru talman! Det är otvetydigt att vissa saker har ljusnat för
            Sverige. Men det finns vissa nationella konkurrenskraftsfrågor
            som är mycket besvärande.
          </note>
          <note>
            Enligt den rankning som görs av de olika instituten när det gäller
            konkurrenskraften hos olika länder ligger Sverige fortfarande
            på en alldeles för låg nivå för att få en tillräckligt god ekonomisk
            utveckling.
          </note>
          <note>
            Vi har även en otillräcklig tillväxt av nya arbetstillfällen
            i Sverige, i synnerhet inom de nya branscherna, de mera kunskapsorienterade
            branscherna, de branscher som gör att vi inte konkurrerar främst
            med låga löner utan med teknisk kunskap och kompetens i första
            ledet.
          </note>
          <note>
            Därför eftersträvar jag en betydligt större rörlighet på kunskapen.
            Det måste komma mycket mer från högskolan ut till företagen. Jag
            efterlyser därför en uppföljning och en utvärdering av de teknikbrostiftelser
            som skapades under borgerlig regering och som byggt upp en del
            av teknikparkerna runt högskolorna, men det behövs göras oerhört
            mycket mera.
          </note>
          <note>
            Jag eftersträvar också en arbetsrättslagstiftning som fortsatt
            innebär trygghet på arbetsmarknaden och samtidigt uppmuntrar till
            rörlighet mellan olika arbetsplatser - ett av de bästa sätten
            att sprida kompetens och därmed öka våra förutsättningar för ekonomisk
            tillväxt.
          </note>
          <note>
            Samma sak gäller riskkapitalet som genom nuvarande lagstiftning
            tenderar att låsas fast i de branscher där de traditionellt har
            varit. Nu får man inte fram erforderligt kapital till de nya branscherna.
          </note>
          <note>
            Jag noterar också att flera av Sveriges främsta företag inom
            kunskapsbranscherna - t.ex. LM Ericsson
          </note>
          <note>
            - har svårigheter med Nokia och Lucent m.fl. andra företag beroende
            på att man inte får samma värderingar, inte kan utnyttja poolingmetoden,
            inte kan utnyttja enkelbeskattning på utdelningar, vilket utgör
            ett allvarligt handikapp för svensk kunskapsindustris utveckling.
          </note>
          <note>
            Jag efterlyser också en större satsning på en ökning av kvaliteten
            på informationsteknikutbildningen i Sverige, vilket förmodligen
            innebär att vi snarast måste importera högutbildad arbetskraft
            för att upprätthålla kvaliteten och för att få en tillräckligt
            stark utveckling när det gäller utbildning.
          </note>
          <note>
            Jag efterlyser en större satsning på det som man kallar för Commerce
            net, dvs. Internethandeln. Jag tror att Sverige har unika förutsättningar
            för att kunna expandera på detta som kommer att bli ett av de
            verkligt konkurrenskraftiga områdena i framtiden.
          </note>
          <note>
            Men där ser jag liten svenska regeringsaktivitet.
          </note>
          <note>
            Jag efterlyser mer genomförande av Småföretagsdelegationens krav.
            Jag har själv i denna riksdag framställt krav på genomförande
            av samtliga punkter, även om jag inte till alla delar gillar varje
            enskilt förslag.
          </note>
          <note>
            Om vi skall komma framåt i Sverige inser jag att det fordras
            samarbete mellan högskola, näringsliv och politik. Ett sådant
            samarbete saknar jag. Det är för mycket konfliktbenägenhet inom
            den sittande regeringen.
          </note>
          <note>
            Anf. 36 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag instämmer i mycket av det som
          </note>
          <note>
            Per Westerberg här tar upp. Låt mig börja där Per
          </note>
          <note>
            Westerberg slutade.
          </note>
          <note>
            Vi behöver mer samarbete mellan politiken, näringslivet, universiteten
            och de fackliga organisationerna - för att ta några av de viktigaste
            aktörerna. Det är det viktigaste som vi har att göra, inte minst
            inom politiken. Politiken måste mer förstå och öppna sig för de
            krav och villkor som näringslivet ställer. Också näringslivet
            måste öppna sig och ha förståelse för politiken. Det är detta
            som vi eftersträvar och som måste vara vår utgångspunkt.
          </note>
          <note>
            När det sedan gäller de frågor som Per Westerberg tar upp vill
            jag göra följande konstaterande.
          </note>
          <note>
            Sverige har i dag en hög tillväxt. Sverige är det land som också
            har den högsta produktiviteten. Vi ligger på framkant, också inom
            andra områden såsom forskning och utveckling, vilket har nämnts
            här tidigare i dag.
          </note>
          <note>
            Beträffande samarbete och brygga över de olika kompetenser och
            kunskaper som finns mellan bl.a.
          </note>
          <note>
            högskolor, universitet, näringslivet, de s.k. teknikbrostiftelserna
            och IUC:er delar jag helt den uppfattningen. Detta är också någonting
            som regeringen arbetar för.
          </note>
          <note>
            Vi har nu genomfört ungefär en tredjedel av Småföretagsdelegationens
            förslag, och vi tänker genomföra avsevärt fler av dess förslag,
            men det återkommer vi till.
          </note>
          <note>
            Sedan vill jag bara kort säga att om vi ser på Sveriges företagsklimat
            är räntorna historiskt låga. Inflationen är låg och under kontroll.
            Det är tillväxt i ekonomin. Förra året var tillväxten 2,9 %. EU:s
            genomsnitt låg på 2,8 %. Vi har genomfört ett unikt budgetsaneringsarbete.
            Trots detta har hushållens konsumtion under det senaste året ökat
            med 2,5 %.
          </note>
          <note>
            Staten betalar inte längre välfärden på krita, vilket den gjorde
            under Per Westerbergs tid. Riksgäldskontoret prognostiserar att
            staten för året 1999 får ett överskott på 50-60 miljarder. Reallönerna
            ökade under den senaste tolvmånadersperioden med ca 4 %.
          </note>
          <note>
            Jag har varit facklig ledare i 19 år, men jag har inte mycket
            att skryta över när det gäller mina resultat. Jag lyckades aldrig
            få upp reallönerna så högt. Vi fick upp lönerna 10-15 %, men inflationen
            var snabbare.
          </note>
          <note>
            Under 1998 steg både inflödet och utflödet av direktinvesteringar
            i Sverige till rekordnivåer. Inflödet av direktinvesteringar uppgick
            till hela 150 miljarder kronor. En mycket stor del av dessa höjningar
            kan förklaras av samgåendet - det skall erkännas - mellan
          </note>
          <note>
            Nordbanken och Merita bank samt mellan Stora och
          </note>
          <note>
            Enso.
          </note>
          <note>
            Regeringen har initierat skatteöverläggningar med övriga partier.
            Finansdepartementet har nyligen remitterat en promemoria om hur
            man skall genomföra skattelättnader för utländska experter. Jag
            delar uppfattningen att vi måste stimulera så att vi får hit utländska
            experter, internationell management etc.
          </note>
          <note>
            Avslutningsvis vill jag säga att det problem som
          </note>
          <note>
            Sverige står inför i dag är att vi måste se till att vi bygger
            upp en kompetens hos alla människor som efterfrågas utan att vi
            ökar efterfrågeinflationen och därmed hamnar i ett läge där Riksbanken
            måste höja räntan. Då stoppar vi upp den goda utveckling som sker
            nu. Det är det viktigaste inom arbetsmarknadspolitiken och - det
            vill jag också påstå - inom den ekonomiska politiken.
          </note>
          <note type="speaker">
            Anf. 37 PER WESTERBERG (m):
          </note>
          <note>
            Fru talman! Jag delar uppfattningen att låg ränta och låg inflation
            är det grundläggande och mest viktiga för näringspolitiken, även
            om man måste se det i relation till våra konkurrentländers ränta
            och inflation och därmed vilken stabilitet som kan ges. Isolerat
            är det ingen ensidigt bra värdemätare.
          </note>
          <note>
            När det gäller budgetsaneringen vill jag mycket klart markera
            att jag vet att regeringen har gjort ett antal neddragningar.
            Jag har också sett OECD:s analyser där man har kommit fram till
            att utgiftshöjningarna har varit ungefär lika stora. Det har gjorts
            ansträngningar för att hålla tillbaka en del, men jag vill mycket
            klart och entydigt peka på att vi har en av de mest konjunkturkänsligaste
            budgetarna i världen.
          </note>
          <note>
            Detta är ett allvarligt problem som vi måste komma till rätta
            med genom delvis strukturella förändringar i budgeten. Då får
            vi ett stabilare näringsklimat och en långsiktigt bättre utveckling.
          </note>
          <note>
            Jag delar uppfattningen att samarbetet mellan näringsliv, högskola
            och politik bör bli bättre. Men det handlar inte bara om näringslivets
            förståelse för politiken utan också i minst lika hög grad om politikens
            förståelse för näringslivet. Den senaste vårens uppvisning i konfliktbenägenhet
            från samtliga inblandade parter är inte särskilt lysande för någon.
            Vi måste vara beredda att ta och ge, och det gäller även partier
            i denna riksdag. Det går inte att ha långa överläggningar som
            inte levererar någonting, utan vi måste komma framåt och skapa
            en handlingslinje som ger trovärdighet.
          </note>
          <note>
            Vi kan se hur länder som Irland och Holland har skapat en närmast
            nationell konsensus i betydande näringspolitiska förändringar
            för att skapa en snabbare tillväxt av sysselsättning och växande
            företag. Jag efterlyser motsvarande pragmatism från samtliga partier
            för att därmed komma framåt i Sverige och för att framför allt
            stötta det som i dag växer snabbast i världen, nämligen kunskapsföretagen,
            vilket USA har varit särsklassigt bäst på under det gångna årtiondet.
          </note>
          <note>
            Det blir 300 000 nya jobb i månaden i USA, och
          </note>
          <note>
            70 % av dem som har dessa jobb har högre lön än meridianlönen.
            Huvuddelen av dessa jobb finns inom kunskapsföretagen och resterande
            netto i praktiken inom serviceindustrin. Det innebär ett mycket
            imponerande facit som det finns väldigt mycket att lära av.
          </note>
          <note>
            Vi har i dag fortfarande blockeringar och är svaga i Sverige
            när det gäller rörligheten på arbetsmarknaden och rörligheten
            på riskkapitalet, som tenderar att låsas in i äldre industrigrenar.
            Det behövs en betydligt större rörlighet för att kunna förse de
            snabbväxande företagen med kapital.
          </note>
          <note>
            Jag efterlyser offensiven på högskolan och uppskattar de ökningar
            som har skett. Men jag ser mer som behövs inom informationstekniken,
            där det ständigt råder brist på personal. Dessutom riskerar vi
            att förlora mycket personal beroende på att vi förlorar många
            kompetenta företag från Sverige eftersom vårt företagarklimat,
            inte minst när det gäller beskattning av denna typ av företag,
            är alldeles för hård. Våra regler, som jag har nämnt, med pooling,
            dubbelbeskattning m.m. har utgjort allvarliga nackdelar för affärer
            jämfört med vad som gäller i ett antal av våra konkurrentländer.
          </note>
          <note>
            Jag efterlyser alltså mycket, mycket mer av snabb offensiv och
            även signalsystem där man sätter upp stoppdagar då vissa saker
            även från det politiska systemet skall levereras.
          </note>
          <note>
            Jag skulle vilja fråga näringsministern på vilka punkter inom
            Småföretagsdelegationens konsensus som regeringen inte avser att
            vidta några åtgärder. Jag har för min del varit beredd att acceptera
            samtliga och har motionerat om dem i riksdagen. Men vi ser ett
            väldigt, väldigt långsamt genomförande. Jag sympatiserar inte
            till hundra procent med alla, men jag ser att det är småföretagens
            och företrädarnas olika åsikter och dem respekterar jag.
          </note>
          <note>
            Anf. 38 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Detta lär inte sluta i någon hård debatt. Jag delar
            mycket i Per Westerbergs inlägg, inte minst när det handlar om
            att vi nu måste se över bänken, om jag får uttrycka mig så, och
            förstå varandra.
          </note>
          <note>
            Det är självklart så att politiken mer måste förstå näringslivets
            villkor, vilket jag också sade tidigare.
          </note>
          <note>
            Jag tycker att det är bra exempel som Per Westerberg tar upp.
            Ett mycket bra exempel är Holland, där man med samverkan och förståelse
            har lyckats minska arbetslösheten oerhört kraftigt de senaste
            åren.
          </note>
          <note>
            Med detta skulle jag vilja avsluta med att säga att jag delar
            mycket av vad som har sagts här. Regeringen kommer att återkomma
            på en hel del områden som har nämnts när.
          </note>
          <note>
            Vi bereder nu Småföretagsdelegationens olika förslag. En hel
            del av dessa frågor kommer i budgetpropositionen. Men det vore
            inte rimligt om jag skulle stå och säga att det och det gillar
            jag inte. Frågorna bereds, och vi är öppna för att studera och
            ta till oss allt som är möjligt.
          </note>
          <note type="speaker">
            Anf. 39 PER WESTERBERG (m):
          </note>
          <note>
            Fru talman! Jag är glad att näringsministern instämmer i en stor
            del av de moderata näringspolitiska motionerna. Men jag är mer
            ledsen över att hans partikamrater röstar emot dem i denna kammare,
            för det är de facto så som sker när man i praktiken röstar ned
            nästan samtliga punkter i Småföretagsdelegationens förslag.
          </note>
          <note>
            Jag är glad över att det finns ett visst intresse att göra saker
            här, men framför allt vill jag peka på att det inte är genom låga
            löner som vi skall konkurrera i
          </note>
          <note>
            Sverige utan genom teknik och kompetens. Det finns mycket starka
            skäl att ta på allvar de saker som inte görs och det som behöver
            göras mycket bättre när det gäller kunskapsföretagen.
          </note>
          <note>
            Jag hoppas, om näringsministern nu instämmer i mycket av vad
            jag har sagt, att vi ser förändringar när det gäller rörlighet
            på riskkapital. Det innebär förändringar som gör det lättare att
            flytta kapital från ett företag till ett annat. Det måste innebära
            förändringar i någon form av reavinstbeskattning. Samma sak gäller
            med dubbelbeskattningen på utdelningar. Den skapar problem inte
            minst inom kunskapsföretagen när det gäller konkurrensen och möjligheten
            att göra affärer, vilket vi har sett inom telekomsektorn, och
            kan bli ett allvarligt hinder för en av de starkaste och snabbast
            växande svenska delarna.
          </note>
          <note>
            Jag hoppas att vi också får se ett starkare engagemang när det
            gäller Internethandeln, där vi kommer att se betydande skattekonkurrens,
            inte minst på mervärdesskatteområdet, men där jag tror att Sverige
            har unika förutsättningar att utvecklas.
          </note>
          <note>
            Fru talman! Till sist vill jag bara i denna debatt mycket klart
            markera att det egentligen kanske inte är visionen som saknas
            utan alternativen eller förslagen till denna kammare. Vi har levererat
            förslag från moderat håll, men vi ser ingen respons i sak i handling
            utan bara i ord från socialdemokratin. Jag hoppas därmed att näringsministern
            är beredd att äntligen gå från ord till handling.
          </note>
          <note>
            Anf. 40 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag hoppas att inte det som jag nu sade skall tas
            till intäkt för att jag delar hela den moderata politiken. Jag
            utgick från vad Per Westerberg tog upp om samverkan och samförstånd.
            Det innebär självklart inte att jag delar den näringspolitiken.
          </note>
          <note>
            Självfallet bör vi se mer till vad som förenar oss än till vad
            som skiljer oss. Det gäller nog såväl partierna som vårt förhållande
            till näringslivet och de fackliga organisationerna.
          </note>
          <note>
            Med detta och med de inlägg som Per Westerberg nu har gjort ser
            jag faktiskt hoppfullt på framtiden.
          </note>
          <note>
            Och glöm inte: Det går bra för Sverige.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1998/99:279 om godstrafiken genom
            Skåne
          </note>
          <note>
            Anf. 41 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Inga Berggren har frågat mig
          </note>
          <note>
            · vad jag avser att vidta för åtgärder för att målen för transportpolitiken
            skall kunna förverkligas också i Skåne och undanröja bristerna
            i den delen av det svenska transportsystemet,
          </note>
          <note>
            · vad jag avser att vidta för åtgärder för att godstrafiken till
            och från övriga Europa genom Skåne kommer att lösas ur ett helhetsperspektiv
            där frågan om det s.k. yttre godsspåret ingår som en del.
          </note>
          <note>
            Det är riktigt som Inga Berggren anger att det råder oklarheter
            för vissa järnvägsprojekt, främst de som är beroende av Hallandsåstunnelns
            färdigställande. Tunnelbygget står för närvarande still, men regeringen
            gav nyligen Banverket i uppdrag att till oktober 2000 vidare utreda
            förutsättningarna för ett slutförande av tunnelbygget. Dubbelspåret
            genom nordvästra Lund står också still i avvaktan på att kommunen
            och Banverket av regeringen anmodas inkomma med vissa kompletteringar
            med anledning av att planerna för utbyggnaden överklagats av ett
            stort antal boende.
          </note>
          <note>
            Men jag vill lyfta fram de investeringar och ombyggnader som
            faktiskt görs eller kommer att göras enligt stomnätsplanen omfattande
            åren 1998-2007.
          </note>
          <note>
            På Södra Stambanan kommer kapacitetsförstärkningsåtgärder för
            närmare 1 miljard kronor att göras mellan Åkarp och Malmö, vilket
            gynnar både passagerartrafiken och godstrafiken. Alternativa förslag
            till sträckningar mellan Eslöv och Åkarp har, som Inga
          </note>
          <note>
            Berggren nämner, nyligen presenterats av Banverket.
          </note>
          <note>
            De anges mycket riktigt i planen ligga i huvudsak efter planperioden
            1998-2007. Orsaken är förstås medelstilldelningen men även det
            faktum att åtgärder för att öka kapaciteten, antingen genom fler
            godsspår i ny sträckning eller genom åtgärder för ökad kapacitet
            på befintlig järnväg, kräver flera års utredningstid.
          </note>
          <note>
            Inte minst den nya miljöbalken, med högre krav på att alternativa
            sträckningar och miljöeffekter redovisas redan i ett tidigt skede,
            gör att tiden innan ett projekt kan komma i gång kommer att förlängas.
          </note>
          <note>
            Jag vill också nämna en pågående utbyggnad av
          </note>
          <note>
            Trelleborgs rangerbangård som kommer att förbättra möjligheterna
            till utskeppning från Trelleborgs hamn till övriga Europa.
          </note>
          <note type="speaker">
            Anf. 42 INGA BERGGREN (m):
          </note>
          <note>
            Fru talman! Jag får tacka för det här svaret även om det till
            största delen innehöll konstateranden. Jag efterlyser fortfarande
            helhetsgreppet, något som jag ett flertal gånger tidigare har
            gjort här i kammaren både i riksdagsdebatter och i interpellationsdiskussioner
            med tidigare kommunikations- och miljöministrar. Dessa har svarat
            att den viktiga frågan om godstrafiken till och från övriga Europa
            genom Skåne säkert kommer att lösas i ett helhetsperspektiv. Men
            jag har dessvärre inte funnit ens en ansats till en konkret helhetslösning.
          </note>
          <note>
            Nu vill jag ge näringsministern, regeringen, chansen. Jag vill
            på nytt aktualisera denna för Sverige viktiga fråga. Vilka åtgärder
            avser Björn Rosengren att sätta in så att flaskhalsar, felande
            länkar och andra hinder för effektiva godsflöden genom Skåne från
            och till övriga Europa elimineras?
          </note>
          <note>
            I hamnarna runt Skånes kust ökar godsmängden, och den kommer
            att fortsätta öka enligt prognoserna.
          </note>
          <note>
            Omkring 70 % av vårt lands exportgods och lika mycket av importgodset
            passerar Skåne. Skånes strategiska läge med Öresundsbron och hamnarna
            erbjuder näringslivet alternativa vägar för gods som skall vidare
            till, och gods som kommer från, olika destinationer i Europa.
            Men det finns stora brister. Det är en del av dem som jag har
            pekat på i min interpellation.
          </note>
          <note>
            Det gäller t.ex. Västkustbanan och yttre godsspår öster om Malmö.
          </note>
          <note>
            Avsaknaden av anslag till de här projekten i innevarande stomnätsplan
            är minst sagt beklagansvärd.
          </note>
          <note>
            Även vissa vägavsnitt på Europavägarna E 4, E 6,
          </note>
          <note>
            E 22 och E 65 är delar av helheten. Jag menar att investeringar
            naturligtvis måste sättas in där de gör den största nyttan. Utbyggnaden
            bör koncentreras till sådana stråk, vägar, järnvägar och hamnar
            där de stora gods- och övriga transportströmmarna går. Det gäller
            inte bara långtradarchaufförer och järnvägsspeditörer, utan också
            var och en av oss som privatpersoner kan konstatera att det inte
            riktigt fungerar i
          </note>
          <note>
            Skåne.
          </note>
          <note>
            Det behövs alltså en hel del för att få det här att fungera.
            För att Sveriges välstånd inte skall stagnera eller försämras
            behöver näringsliv och medborgare naturligtvis betjänas av en
            effektiv infrastruktur för olika typer av transporter. Det är
            dags att Skåne får sin beskärda del av resurserna. Visserligen
            säger näringsministern i sitt svar att det görs kapacitetsförstärkningar
            på Södra stambanan mellan Åkarp och
          </note>
          <note>
            Malmö. Men blir det fråga om det som kommunerna där anser vara
            de optimala lösningarna?
          </note>
          <note>
            Det finns ytterligare ett exempel från min egen kommun, Trelleborg,
            som gäller pågående utbyggnad av rangerbangård. Vissa farhågor
            har uttalats om att
          </note>
          <note>
            Banverkets reducerade medelstilldelning skulle kunna försena
            det här projektet, men jag tar Björn Rosengren på orden när han
            säger att det här är och förblir ett pågående och inte ett avbrutet
            arbete. Har jag uppfattat saken rätt?
          </note>
          <note>
            Vilka åtgärder avser näringsministern att sätta in för att eliminera
            de av mig här påtalade felande länkarna - som jag också tog upp
            i min interpellation?
          </note>
          <note>
            Anf. 43 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När det gäller frågan om alla de problem som interpellanten
            tar upp kan jag faktiskt säga följande: Många av dessa problem
            kommer att lösas när Citytunneln är klar. Det är så att säga det
            stora hindret för en utveckling. Den stora rangerbanan i
          </note>
          <note>
            Trelleborg håller ju på att byggas nu. Rangeringen av gods i
            Skåne kommer inte att ge några effektivitetsvinster. Det gäller
            alltså frågan om... Nu blandar jag ihop det här. Jag är ledsen.
            Jag får ta tillbaka detta.
          </note>
          <note>
            Ett av de stora problem som finns här är alltså
          </note>
          <note>
            Citytunneln. När den är klar löser vi många av de här problemen.
            Och rangerbanan håller som sagt på att byggas i Trelleborg. Jag
            förstår att det finns en hel del problem som Inga Berggren tar
            upp. Men än en gång:
          </note>
          <note>
            Mycket av detta är kopplat till Citytunneln.
          </note>
          <note type="speaker">
            Anf. 44 INGA BERGGREN (m):
          </note>
          <note>
            Fru talman! Jag blir inte så mycket klokare av det här, Björn
            Rosengren, men jag har viss förståelse för att detta är ett stort
            departement som skall greppa över mycket. Då är det ju så att
            en del frågor kanske kommer på efterhand, så att säga. Det var
            också lite grann därför som jag gärna ville ta upp den här diskussionen.
            Jag tycker att det hade varit väldigt bra också för Björn Rosengren
            att komma till Skåne och på plats ta del av de olika felande länkar
            som jag talar om. Goda transporter har ju oerhört stor betydelse
            för näringslivet och medborgarna.
          </note>
          <note>
            För ett litet land som Sverige är naturligtvis möjligheten till
            fri handel över gränserna av speciell betydelse för den ekonomiska
            utvecklingen. Sverige som är så starkt beroende av utrikeshandeln
            måste naturligtvis planera sin infrastruktur med det här i åtanke.
            Mycket av det här med gränsöverskridande transporter och val av
            transportsätt, transportvägar, har inte heller bara betydelse
            för ett land. För Skåne, en del av Sverige, är de här förhållandena
            särdeles uppenbara. Det är därför också av yttersta vikt med ingående
            samarbete med Danmark, Tyskland, Polen och de baltiska länderna.
            Det här tycker jag att Transportindustriförbundet belyser mycket
            tydligt och klart och på ett rakt sätt; att det är en oerhört
            väsentlig uppgift för Sverige att se till att satsa pengar på
            infrastruktur där man gör det bästa transportarbetet.
          </note>
          <note>
            Då kommer jag till en fråga som diskuteras väldigt mycket i Skåne
            och som har stor betydelse för nationen, för Sverige. Det gäller
            godstransporterna och det effektiva flödet genom Skåne. Jag vill
            ta upp det som kallas för det yttre godsspåret, öster och söder
            om Malmö. Sedan Danlink, traden Helsingborg-Köpenhamn, lagts ned,
            vilket har förutsatts, och då Öresundsbron står klar för trafik
            skall all godstrafik på järnväg genom Skåne till kontinenten,
            inklusive trafiken till och från Trelleborgs och Ystads hamnar,
            passera via Malmö rangerbangård och Kontinentalbanan.
          </note>
          <note>
            Visserligen har en upprustning skett, men det löser bara vissa
            problem. Det kvarstår många problem.
          </note>
          <note>
            Otillräcklig kapacitet, buller och olyckor med farligt gods är
            exempel på sådana. Ett flertal kommuner har nu tagit initiativ
            i frågan och avser att undersöka möjligheterna att finna lösningar,
            en ny sträckning av ett yttre godsspår öster och söder om Malmö.
            Detta är en felande länk som i den stora helheten måste finna
            sin långsiktiga lösning. Det är angeläget att vi realiserar de
            här sakerna.
          </note>
          <note>
            Jag vill därför fråga Björn Rosengren om han är beredd att stödja
            en fortsättning av det arbete som pågår och om han har tagit initiativ
            i Skåne till ett yttre godsspår öster och söder om Malmö.
          </note>
          <note>
            Anf. 45 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Detta är ett stort departement. Men det är det som
            är själva poängen, dvs. att vi kan samordna och se helheten mellan
            de olika politikområdena - näringspolitik, arbetsmarknadspolitik
            och sådant som har att göra med kommunikationer. Det är det som
            är själva poängen. Och med det vill jag ha sagt att vi och även
            jag har god kontroll över vad som sker.
          </note>
          <note>
            Jag vill först konstatera att mycket görs i Skåne.
          </note>
          <note>
            Jag tror att det är få regioner som har en så positiv utveckling
            och där det investeras så mycket i infrastruktur som just där.
          </note>
          <note>
            Jag vill än en gång säga att det inte är några större problem
            med trafiken. Det finns en felande länk när det gäller godstransporterna.
            Detta löses med Citytunneln. Jag vill vidhålla den uppfattningen.
          </note>
          <note>
            Det finns också problem som vi har svårt att påverka, och det
            gäller gods via Danmark. Vi för nu en hel del förhandlingar i
            samband med byggandet av bron och förhandlar så att säga om alla
            frågor med danskarna.
          </note>
          <note>
            Enligt Banverket så är det inga problem med kapaciteten på godsspåret
            öster om Malmö. Jag är övertygad om att Banverket har gjort en
            rätt bedömning i fråga om detta.
          </note>
          <note type="speaker">
            Anf. 46 INGA BERGGREN (m):
          </note>
          <note>
            Fru talman! Jag kan inte riktigt inse och förstå vad näringsministern
            menar när han säger att Citytunneln skulle lösa frågan om godstransporter
            genom Skåne.
          </note>
          <note>
            Jag inser också att det inte är helt lätta frågor och prioriteringar
            som vi diskuterar. Men jag saknar trots allt ett helhetsgrepp
            från Björn Rosengren när det gäller transporterna genom Skåne.
            Det har tyvärr sagts alltför många gånger att detta säkert skulle
            lösas, men jag tror inte alls att man i Skåne är överens med Björn
            Rosengren om detta, utan det framstår som verkliga svårigheter,
            och det behövs mer analys och eftertanke.
          </note>
          <note>
            Syftet med min interpellation är just att lyfta fram dessa olika
            frågor och lyfta fram helheten för att flytta fram positionerna,
            eftersom dessa felande länkar trots allt finns kvar. Det finns
            i Transportindustriförbundets rapport exempel på sådana länkar
            som man prioriterar, t.ex. E 6:ans sydligaste del Vellinge-
          </note>
          <note>
            Trelleborg, E 4:an kring Markaryd och ett yttre godsspår öster
            och söder om Malmö. Först när dessa felande länkar är åtgärdade
            kan man tala om en långsiktig lösning. Det är angeläget att vi
            får en lösning på detta. Och jag hoppas nu att Björn Rosengren
            tar med sig dessa olika frågor i en fortsatt prioriteringsdiskussion
            inför den resurstilldelning som sker inom nästa planeringsomgång.
            Välkommen till Skåne för att ta del av detta!
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1998/99:313 om regelverket för EU:s
            strukturfonder
          </note>
          <note>
            Anf. 47 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Åke Sandström har frågat mig vilka åtgärder jag är
            beredd att vidta för att förenkla och anpassa regelsystemet för
            strukturfonderna, exempelvis när det gäller överprövning samt
            möjligheter till förskottsutbetalning av beviljade medel.
          </note>
          <note>
            Struktur- och regionalpolitiken är ett viktigt inslag i EU:s
            politik för att skapa regional balans och utveckling. För Sveriges
            del kan vi konstatera att strukturfonderna ökar våra möjligheter
            att bedriva en kraftfull regionalpolitik. Jag delar Åke Sandströms
            uppfattning att den ideella sektorn har stor betydelse.
          </note>
          <note>
            Det är därför glädjande att lokala utvecklingsgrupper och ideella
            organisationer medverkar i ett stort antal strukturfondsprojekt.
            I likhet med Åke Sandström anser jag att reglerna för stödformerna
            bör vara så enkla och säkra som möjligt. Det är enligt min mening
            också väsentligt att bestämmelserna för stödgivningen utformas
            så att de främjar initiativ och tillväxt på regional och lokal
            nivå.
          </note>
          <note>
            Som Åke Sandström väl känner till har två utredare under våren
            i år presenterat förslag om strukturfondsprogrammen för nästa
            programperiod. I de två avgivna betänkandena EG:s strukturstöd
            - Ny organisation för de geografiskt avgränsade strukturfondsprogrammen
            (SOU 1999:24) och Utveckling av mänskliga resurser i arbetslivet
            - Förslag till inriktning av nya mål 3 inom EG:s strukturfonder
            (SOU
          </note>
          <note>
            1999:23) behandlas de frågor som tas upp i interpellationen,
            såsom överprövning och möjligheter till förskottsutbetalning.
          </note>
          <note>
            Utredaren för de geografiska målen föreslår att länsstyrelserna
            som skall fatta beslut också skall vara utbetalningsmyndigheter.
            Dagens problem med överprövning skulle därigenom enligt utredaren
            försvinna. När det gäller förskottsutbetalning föreslås att en
            generell möjlighet till förskott införs på beviljat strukturfondsstöd.
            Utredaren för mål 3 anser också att problemen med överprövning
            bör lösas. Beträffande förskott föreslår utredaren att det skall
            finnas möjlighet att efter särskild prövning bevilja förskott.
          </note>
          <note>
            De framlagda förslagen har behandlats vid en särskild hearing,
            där olika synpunkter på utredarnas förslag framfördes. Ett antal
            skriftliga yttranden över förslagen i de båda betänkandena har
            också kommit in till Näringsdepartementet.
          </note>
          <note>
            Jag är väl medveten om de problem som Åke
          </note>
          <note>
            Sandström tar upp. Min ambition är att frågan om överprövning
            skall lösas. Den problembild som tecknas om svårigheter med finansiering
            är enligt min mening alltför negativ. Det finns sålunda under
            vissa förutsättningar möjligheter att lösa de likviditetsproblem
            som kan uppkomma vid ett projekts start och uppbyggnadsskede.
            Länsstyrelserna kan exempelvis betala ut förskott efter särskild
            prövning av projekten för den del av ett projekt som finansieras
            av länsanslaget. Vidare kan EU-medel betalas ut vid flera tillfällen
            under projektets gång. De små projekten kan också drivas genom
            s.k. ramprojekt för att stärka likviditeten.
          </note>
          <note>
            Förslagen bereds nu vidare i Regeringskansliet. Vi kommer att
            göra en samlad bedömning av framlagda förslag och inkomna synpunkter.
            Syftet med översynen är att inför den kommande programperioden
            skapa ett regelverk som tillgodoser såväl enkelhet som effektivitet.
          </note>
          <note type="speaker">
            Anf. 48 ÅKE SANDSTRÖM (c):
          </note>
          <note>
            Fru talman! Jag vill börja med att tacka för svaret.
          </note>
          <note>
            Vi delar uppenbarligen uppfattningen om behovet av förändringar
            av regelsystemet kring EU:s strukturfonder och liknande. Jag får
            också konstatera att min interpellation skrevs i samma andetag
            som de betänkanden som näringsministern nämnde tillkom.
          </note>
          <note>
            Jag har några kompletterande frågor. För det första: När ungefär
            kan vi få besked om de nya reglerna för strukturfonderna? För
            det andra: Kommer de förändringar som berörs här att gälla 1,
            2 och 3 i de tänkta områdena? Man kan tyda svaret som att det
            är enbart för strukturfondsområde 3 som man avser att pröva frågan
            om överprövningen. Är det möjligen ett missförstånd?
          </note>
          <note>
            Jag vill också utvidga frågeställningen: När kan vi vänta oss
            att områdesindelningen för mål 1 och mål 2
          </note>
          <note>
            blir helt klara? Jag vore tacksam att få besked om en rimlig
            tidsangivelse i dag.
          </note>
          <note>
            Som angetts i svaret, vilket jag är glad över, är likviditetsproblemen
            mycket stora. Kommuner och landsting har hittills faktiskt räddat
            väldigt många
          </note>
          <note>
            EU-projekt. Min direkta fråga blir: Anser ministern att det är
            rimligt att små Norrlandskommuner, t.ex.
          </note>
          <note>
            Vindelns kommun i Västerbotten, har fått uppträda som EU-bank
            för att över huvud taget få med och ha kvar några projekt inom
            den ideella sektorn och hos de mindre projektägarna?
          </note>
          <note>
            Beträffande svaret konstaterar jag också att det när det gäller
            möjligheten till förskottsutbetalningar från länsstyrelserna bara
            har gällt helt säkra projekt.
          </note>
          <note>
            Då uppstår frågan: Skall den ideella sektorn och privata små
            aktörer alltså ta en större risk än vad staten tar i det här sammanhanget?
          </note>
          <note>
            I fråga om förskotten gäller möjligheten till delbetalningar
            från länsstyrelserna faktiskt bara redan betalda fakturor. De
            långa handläggningstiderna gör att de små inte kan få samma möjligheter.
            Jag hoppas på en förändring i det avseendet.
          </note>
          <note>
            Fru talman! Jag har en negativ erfarenhet av regeringens decentraliseringspolitik
            på just det här området och kring strukturfondsarbetet. Reglerna
            är krångliga. Det är enormt mycket papper. Det är långa handläggningstider
            eftersom länsstyrelserna i många fall inte haft tillräckliga resurser
            för att klara detta, vilket inte torde vara obekant för näringsministern.
          </note>
          <note>
            Jag vill ändå tolka svaret positivt. Men vågar vi tro på konkreta
            förändringar? Vilken beredskap finns det när det gäller att komma
            i gång inför den nya programperioden? Får departement och myndigheter
            signaler i god tid så att vi inte upprepar det misstag som skedde
            vid innevarande programperiods början?
          </note>
          <note>
            Samstämmiga uppgifter bekräftar att väldigt många av de problem
            kring strukturfonderna - där har vi samma uppfattning - liksom
            övriga EU-stöd är hemmaproducerade problem. Vi kan inte alltid
            skylla på EU. Där bär regeringen ett klart ansvar. Jag upprepar
            därför frågan: Kan vi lita på att det blir enklare regler, att
            det blir mindre papper och att det blir möjligheter till förskottsutbetalningar
            av EU-medel?
          </note>
          <note>
            Anf. 49 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! För det första vill jag när det gäller organisationen
            säga att det handlar om målen 1, 2 och
          </note>
          <note>
            3. För det andra vill jag när det gäller område 1 säga att det
            är klart. Nu handlar det om mål 2. Detta skall regeringen behandla.
            Sedan skall det till kommissionen för att därefter fastställas.
            Någon gång i höst bör detta vara klarlagt.
          </note>
          <note>
            Problemet med överprövningen tas här upp. Vi vill undvika överprövning
            och tänker bygga en organisation där vi slipper överprövning.
            Det är vår arbetshypotes, liksom att det skall ges möjligheter
            till förskott och att vi på ett bättre sätt än vi i dag gör måste
            försöka hantera frågor som handlar om små projekt.
          </note>
          <note>
            Det övergripande är att göra det här enklare. Jag har själv som
            landshövding jobbat med detta och jag måste säga att mycket var
            onödigt tillkrånglat. Nu skall vi försöka få det här effektivare
            och enklare och få strukturer som är sådana att det blir transparens,
            så att man vet vad som händer, vad som görs, och att det blir
            korta tider.
          </note>
          <note>
            Om vi skall slippa överprövningen kommer det att ställa helt
            andra krav på organisationen. Det kan också bli diskussion om
            det. Vill man uppnå det ena målet finns alltid risken att man
            får problem med annat.
          </note>
          <note>
            Jag delar alltså uppfattningen att överprövningen skall bort.
            Vidare gäller det att försöka betala ut förskott. Dessutom skall
            vi titta på de små projekten. Vi bereder nu det här inom Regeringskansliet.
            Därför kan jag inte här närmare gå in på detta.
          </note>
          <note type="speaker">
            Anf. 50 ÅKE SANDSTRÖM (c):
          </note>
          <note>
            Fru talman! Jag får tacka för positiva signaler och bra besked.
            Möjligen har jag en kompletterande fråga. Då regeringen skall
            komma med förslag och enas kring en områdesomfattning på strukturområde
            2
          </note>
          <note>
            borde väl den inställningen bli känd i tid innan det går vidare
            till kommissionen. Jag hoppas att det inte är hemligt. Kan vi
            möjligen få veta när regeringen är färdig med den processen?
          </note>
          <note>
            Jag har fått många signaler från folk ute i landet.
          </note>
          <note>
            Man är väldigt intresserad av just omfattningen av strukturfondsområde
            2. I övrigt konstaterar jag att vi ser på problemen på likartat
            sätt. Jag får tacka för svaret.
          </note>
          <note>
            Anf. 51 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Svaret är att jag tror att vi kommer att kunna redogöra
            för det här strax före midsommar, alltså strax före sommaruppehållet.
            Tack!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 11.15 på förslag av talmannen att ajournera
            förhandlingarna till kl. 11.20.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 11.20.
          </note>
          <note>
            12 § Svar på interpellation 1998/99:292 om kravet på nya taxametrar
          </note>
          <note>
            Anf. 52 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Cristina Husmark Pehrsson (m) har frågat mig dels
            vilka åtgärder som jag ämnar vidta för att införandedagen för
            TX-godkända taxametrar verkligen blir den 31 december 1999, dels
            vilka andra åtgärder jag är beredd att vidta för att komma åt
            illegal taxikörning.
          </note>
          <note>
            Jag vill inledningsvis understryka att fusk inom taxibranschen
            naturligtvis inte kan accepteras. För att bl.a. minska risken
            för fusk har Vägverket mandat att utfärda taxameterföreskrifter.
            Dessvärre har arbetet med och anpassningen till Vägverkets föreskrifter
            inte framskridit i den takt som vore önskvärt. Avsikten är dock
            alltjämt att det materiella innehållet i föreskrifterna skall
            genomföras om än detta sker något senare än vad som kunde beräknas.
          </note>
          <note>
            Jag vill också påminna om att alltsedan avregleringen av taxinäringen
            i början av 1990-talet har situationen inom branschen på olika
            sätt uppmärksammats och diskuterats. Många åtgärder har vidtagits
            för att förbättra förhållandena och minska inslagen av illojal
            konkurrens. Bl.a. kan nämnas de ändringar i yrkestrafiklagen som
            trädde i kraft den
          </note>
          <note>
            1 oktober 1998. I dagarna har också 1998 års taxiutredning överlämnat
            sitt betänkande. Utredningen har haft till uppgift att utvärdera
            den nuvarande situationen inom taxinäringen, vilka problem som
            förekommer samt deras omfattning och betydelse. Med utgångspunkt
            i denna analys har utredningen bl.a. haft att bedöma behovet av
            obligatorisk anslutning till beställningscentral, eller annat
            gemensamt organ, samt förutsättningarna för detta. I betänkandet
            föreslås åtgärder syftande till att ytterligare förbättra situationen.
            Betänkandet kommer nu närmast att vara föremål för en remissbehandling.
            När väl ett remissunderlag finns kommer regeringen att ta ställning
            till vilka ytterligare åtgärder som kan behöva vidtas.
          </note>
          <note type="speaker">
            Anf. 53 CRISTINA HUSMARK PEHRSSON (m):
          </note>
          <note>
            Fru talman! Jag vill tacka näringsministern för svaret.
          </note>
          <note>
            Till att börja med kan jag hålla med om vad som sägs om att Vägverkets
            föreskrifter inte framskridit i den takt som var önskvärd. Det
            kan man minst av allt säga. Redan 1992 föreslog den borgerliga
            regeringen i sin budgetproposition att det borde göras någonting
            åt taxameterproblemet. 1994 lades det också ned ett omfattande
            arbete på att skapa bra möjligheter för nästa generation taxametrar
            i svensk taxinäring. De tekniska specifikationerna låg också klara
            under
          </note>
          <note>
            1995, men sedan dess har ingenting förändrats. Projektet har
            gått i stå.
          </note>
          <note>
            Jag hoppas att näringsministern här i dag kan erkänna denna långbänk
            och därmed också skänka en tanke till alla de företag som tvingats
            göra dessa investeringar i förtid.
          </note>
          <note>
            Jag har också varit i kontakt med många taxiföretag i min valkrets,
            i nordvästra Skåne. De allra flesta har mellan 10 och 20 bilar,
            och investeringarna har kostat dem 20 000 kr per bil och ibland
            mer. En företagare berättade att denna investering har varit droppen
            i en tidigare hårt ansatt ekonomi. Däremot har staten under alla
            dessa år krävt och hotat med böter, men när nu företagen står
            där klara och beredda skjuts införandedatum för de nya TX-taxametrarna
            upp gång på gång. Är det så man behandlar företag, näringsministern?
          </note>
          <note>
            När det gäller införandet av TX-taxametrar är det också med stor
            förvåning som jag konstaterar att näringsministern i svaret hänvisar
            till den nyligen framlagda 1998 års taxiutredning. Jag citerar
            vad som står i svaret om utredningen: "Utredningen har haft till
            uppgift att utvärdera den nuvarande situationen inom taxinäringen,
            vilka problem som förekommer samt deras omfattning och betydelse."
            Har det inte utretts under tillräckligt många år sedan 1992?
          </note>
          <note>
            Kan näringen verkligen lita på det stoppdatum som nu gäller för
            införande, dvs. den 31 december, eller kommer det ånyo att skjutas
            på framtiden?
          </note>
          <note>
            Fru talman! De allra flesta företag har som mål att marknadsföra
            sig på ett sådant sätt att kunden kommer tillbaka, så också taxiföretagen.
            Tyvärr finns det inom de här verksamheterna också en och annan
            som har en annan affärsidé, nämligen att i skydd av anonymitet
            undandra sig skatter, moms och avgifter, och därmed åsidosätta
            ett upprättat regelverk och skapa en oschyst konkurrens. Det finns
            gangstertaxi och svarttaxi, och det är dessa gruppers illegala
            framfart som måste stoppas. Att då ålägga de seriösa företagen
            än mer kostnader, ibland år i förväg, och andra pålagor innebär
            bara i slutändan att dessa kostnader måste läggas på redan tidigare
            höga kilometeravgifter. Det betyder i sin tur att de seriösa företagen
            måste bli allt dyrare och mindre konkurrenskraftiga. Svarttaxi
            blir därmed allt billigare och alltmer efterfrågad.
          </note>
          <note>
            Åtgärder som skulle hjälpa till att konkurrera blir, genom detta
            sätt att hantera ett problem, i stället orsaken till att problemet
            ökar. Är näringsministern medveten om denna situation?
          </note>
          <note>
            Till sist skulle jag vilja ha ett klarläggande från näringsministern.
            Eftersom många taxiföretag i dag känner sig lurade och misstänkliggjorda
            uppkommer lätt rykten om varför det har blivit på det här viset.
          </note>
          <note>
            Nu sägs det att införandet av dessa taxametrar skulle vara ett
            ärende för EU och att ansvarig myndighet har glömt bort att få
            ett godkännande från EU. Därför vore det bra om näringsministern
            här i dag ville tala om för mig hur det egentligen ligger till,
            om det är ett ärende för EU och när det i så fall har behandlats
            där.
          </note>
          <note>
            Anf. 54 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig först konstatera att det var så att Vägverket
            glömde att pröva ärendet hos EU. Nu ligger det för prövning hos
            EU. Jag skall själv ta kontakt med Vägverket för att kontrollera
            var frågan ligger nu. Som interpellanten väl känner till har vi
            förelagt Vägverket detta, och regeringen råder inte över frågan
            på det viset att vi kan gå in. Men jag skall låta mig bli informerad,
            och min förhoppning är självfallet att datumet den 31 december
            skall gälla.
          </note>
          <note>
            Det är ju, som Cristina Husmark Pehrsson säger, oerhört beklagligt
            att detta har hänt. Jag har ingen anledning att försvara det.
            Det har hänt, och jag gör nu bedömningen att detta skall träda
            i kraft den
          </note>
          <note>
            31 december.
          </note>
          <note>
            Det är bara att konstatera att de som har investerat i TX-godkända
            taxametrar inte har gjort någon onödig investering. Den har fått
            tidigareläggas och har inte haft någon betydelse ännu, men det
            kommer ju att ställas krav på att alla har dem. Därmed menar jag
            att investeringen inte var onödig.
          </note>
          <note>
            Svarttaxi är inte yrkestrafik, utan någonting som är förbjudet.
            Svarta affärer förekommer nog i alla branscher, även i taxibranschen,
            och därmed får vi illojal och osund konkurrens. Det innebär inte
            att vi inte skall ställa krav på yrkestrafiken. Att ställa sådana
            krav på yrkestrafiken är också ett sätt att förhindra svarttaxi.
            Det är så att säga en fråga för sig. men om det är enkelt att
            "bedriva" svarttaxiverksamhet blir det ju en osund och illojal
            konkurrens. Det är det vi vill förhindra.
          </note>
          <note>
            Svaren på frågorna är än en gång: Detta är ingen onödig investering.
            Jag skall själv ta kontakt med
          </note>
          <note>
            Vägverket. Jag förutsätter att det skall vara klart den
          </note>
          <note>
            31 december. Det ligger för prövning i EU. Vägverket missade
            första gången - det skall erkännas.
          </note>
          <note type="speaker">
            Anf. 55 CRISTINA HUSMARK PEHRSSON (m):
          </note>
          <note>
            Fru talman! Jag tackar för det svaret. Det låter betryggande.
          </note>
          <note>
            Både näringsminstern och jag vet att de seriösa företagen inom
            taxirörelsen står bakom införande av dessa taxametrar. De vill
            ha en bättre uppföljning och kontroll. Det var bra att näringsministern
            här i dag talade om och beklagade hur frågan har skötts.
          </note>
          <note>
            Jag har en sak till att fråga näringsministern om.
          </note>
          <note>
            Det står i svaret att många åtgärder har vidtagits för att minska
            inslaget av illojal konkurrens. Då skulle jag vilja fråga näringsministern
            vad som egentligen gjorts konkret. Jag skulle vara tacksam och
            glad om jag efter interpellationsdebatten kunde meddela företagen
            hemma i Skåne vilka kraftfulla åtgärder som vidtagits för att
            lösa frågan om illojal konkurrens.
          </note>
          <note>
            Anf. 56 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Nyheterna i den nya yrkestrafiklagstiftningen per
            den 1 oktober 1998 är det som jag åsyftar. Straffet för olaglig
            yrkesmässig trafik höjdes till böter och fängelse i högst ett
            år, tidigare sex månader, förbättrade möjligheter för myndigheternas
            kontroll och tillsyn genom ökade möjligheter till samkörning av
            uppgifter i olika myndighetsregister, brytpunktstaxa förbjöds,
            krav på ekonomiska resurser höjdes. Det som kom i 1998 års taxiutrednings
            betänkande Kundvänligare taxi överlämnades i den 26 maj.
          </note>
          <note>
            Troligen blir det remissbehandling i slutet av sommaren, början
            på hösten. Där ligger en hel del förslag som regeringen skall
            pröva.
          </note>
          <note type="speaker">
            Anf. 57 CRISTINA HUSMARK PEHRSSON (m):
          </note>
          <note>
            Fru talman! Sverige och i synnerhet Sydsverige väntar med spänning
            på invigningen av Öresundsbron om ett år. Det gäller också den
            sydsvenska taxinäringen. För närvarande är det inte tillåtet,
            såvitt jag vet, att hämta och lämna passagerare i grannlandet.
          </note>
          <note>
            Men jag vet att det förekommer diskussioner på departementsnivå
            för att lösa situationen. Jag vet också att dansk taxi är måttligt
            entusiastisk. Man är orolig i
          </note>
          <note>
            Danmark för att svensk illegal taxi skall få fotfäste också där.
            Det visar inte minst den massmediala bevakningen. Dansk TV har
            med dold kamera bevakat svart taxi i Helsingborg. Den 26 februari
            i år visade dansk TV ett nyhetsinslag på detta tema.
          </note>
          <note>
            Inkompetensen från svensk sida att kunna föra denna fråga framåt
            och komma åt den illegala taxirörelsen äventyrar, som jag ser
            det, också den gränsöverskridande trafiken och därmed svenska
            taxiföretags möjligheter att få körning till och från Danmark.
          </note>
          <note>
            Slutligen skulle jag vilja ha några kommentarer från näringsministern
            om denna gränsöverskridande trafik som kan äventyras på grund
            av den illojala konkurrens som vi har i Sverige. För övrigt är
            jag glad och tacksam för de svar jag fått. Jag litar på att det
            kommer att hända någonting.
          </note>
          <note>
            Anf. 58 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag tror att vi måste klara ut att vi skall skilja
            på svart taxi och taxiyrkestrafik. Det går inte att blanda ihop
            dessa. Vi reglerar taxiyrkestrafik.
          </note>
          <note>
            När det gäller Öresundsbron och att danska taxibilar skall kunna
            hämta upp passagerare på andra sidan, alltså i Sverige, och tvärtom
            för vi förhandlingar. Såvitt jag kan bedöma i dag, med de förhandlingar
            som vi har, tror jag vi kommer att lösa det på ett sätt som kommer
            att tillfredsställa både den danska och den svenska taxirörelsen.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1998/99:294 om upphandling av trafik
          </note>
          <note>
            Anf. 59 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Lars Björkman har frågat om regeringen med anledning
            av upphandlingen av tågtrafik på Västkustbanan kommer att genomföra
            en ny upphandling i konkurrens på denna bana samt om regeringen
            är beredd att låta andra s.k. underskottsbanor upphandlas i konkurrens
            av den nya myndigheten
          </note>
          <note>
            Rikstrafiken.
          </note>
          <note>
            Regeringen anser att väl fungerande järnvägstransporter i ett
            sammanhållet nät utgör en viktig del i ett effektivt och konkurrenskraftigt
            transportsystem.
          </note>
          <note>
            Staten upphandlar därför järnvägstrafik som inte kan drivas på
            företagsekonomiska grunder men är av regional- och transportpolitisk
            betydelse. Ansvaret för upphandling av trafik fr.o.m. år 2001
            kommer i och med bildandet av Rikstrafiken att överföras till
            den nya myndigheten. Upphandlingen av trafiken sker redan nu i
            konkurrens enligt gällande svensk och EU-
          </note>
          <note>
            konkurrenslagstiftning, vilket självfallet kommer att gälla även
            för Rikstrafiken.
          </note>
          <note>
            SJ har enligt förordningen om statens spåranläggningar trafikeringsrätt
            på stomjärnvägarna. Om SJ
          </note>
          <note>
            inte kan trafikera en sträcka på företagsekonomiska grunder kan
            staten således upphandla trafiken. Trafikeringsrätten tillfaller
            då den som staten upphandlar trafiken från. Detta innebär, med
            den nuvarande utformningen av förordningen, att SJ kan hävda att
            trafiken kan bedrivas på företagsekonomiska grunder efter en upphandlingsperiod
            och därigenom återfå trafikeringsrätten om inte regeringen beslutar
            annat.
          </note>
          <note>
            Regeringen är medveten om att nuvarande utformning av förordningen
            skapar osäkra förutsättningar för entreprenörerna och försvårar
            en effektiv konkurrens inom järnvägssektorn. Därför har regeringen
            initierat ett arbete med att se över förordningen om statens spåranläggningar.
            Det är ett arbete som pågår inom Regeringskansliet och bedrivs
            med inriktningen att skapa mer långsiktiga spelregler inom järnvägssektorn
            för att bl.a. underlätta en effektivare konkurrens.
          </note>
          <note type="speaker">
            Anf. 60 LARS BJÖRKMAN (m):
          </note>
          <note>
            Fru talman! Först vill jag tacka näringsministern för svaret.
            Jag kan väl säga att det man uttrycker känns positivt. Frågan
            gäller bara tidsaspekten. Jag återkommer till det.
          </note>
          <note>
            Att upphandla i konkurrens på järnvägstrafik är ingenting nytt
            vad gäller småbanor och länsbanor.
          </note>
          <note>
            Däremot är det mig veterligt första gången det sker på stombanenätet.
            Turbulensen har inte heller uteblivit när det gäller resultatet
            av upphandlingen.
          </note>
          <note>
            När BK Tåg tillsammans med franska VAGT och engelska Go Ahead
            lämnade sitt anbud och därmed också sänkte statens kostnader för
            den här trafiken med 30 miljoner kronor var det också signaler
            om att nya metoder att upphandla på sikt kan ge stora vinster
            både för samhället, staten och för dem som betjänas av trafiken,
            trafikanterna. Jag tror att det är ett gemensamt intresse vi kan
            ha på båda sidor om podiet när det gäller att titta på möjligheterna,
            inte bara de problem som faktiskt finns omkring detta.
          </note>
          <note>
            Nya idéer på järnvägstrafiken har vi efterlyst länge. Vi vet
            ingenting om vad det här med BK Tåg kommer att ge för utfall,
            men det finns ändå ett anslag från den nya entreprenören som jag
            tycker kan inge förhoppningar. Nuvarande trafikören SJ har gjort
            vad man kan för att till regeringen och övriga framföra åsikter
            om att detta måste vara en engångsföreteelse och att det ettåriga
            avtal som nu finns och som i sina detaljer slutligen utarbetats
            skall gälla. Vi hoppas alla att det skall ge en trafik som fyller
            de krav som vi alla har rätt att ställa. Frågetecknen är många.
          </note>
          <note>
            Min kompletterande fråga till ministern mot bakgrund av det som
            jag tycker positiva svaret är: Hur tacklar man via den arbetsgrupp
            som uppenbarligen är tillsatt i departementet de olika frågorna?
            Framför allt: Vilken tidsaspekt har man? Näringsministern är lika
            väl medveten som jag om att det ettåriga försök som inleds under
            de första månaderna på 2000-talet inte kommer att vara problemfritt.
            Med någon form av automatik, vilket har antytts av SJ, skulle
            det upphöra att gälla efter ett år och inte ens bli föremål för
            ny upphandling. Det förefaller att vara en slutsats som jag hoppas
            att SJ är ensamt om.
          </note>
          <note>
            Om jag anstränger mig att tolka positivt det ministern säger
            i sitt svar angriper man just frågan och ser över de regler som
            nu styr SJ till att behålla sin trafikeringsrätt på stomjärnvägarna
            och därmed också öppnar för möjligheten att konkurrensutsätta,
            som jag tolkar det, övriga delar av stomjärnvägsnätet. Men det
            är fortfarande tidsaspekten som är det viktiga. Är ministern beredd
            att här säga att arbetsgruppen kommer att vara klar med sin uppgift
            i sådan tid att en ny upphandling kan inledas på Västkustbanan
            innan det nya avtalet går ut och därmed möjliggör för inte bara
            blivande operatör BK Tåg utan även för SJ att räkna på den här
            banan? Det är den springande punkten.
          </note>
          <note>
            Om vi får ett ja på den frågan finns det vissa andra detaljer
            som jag ber att få återkomma till.
          </note>
          <note>
            Anf. 61 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Målsättningen är att arbetsgruppen när det gäller
            regelförändringen skall vara klar före en ny upphandling. Det
            är målsättningen, och jag hoppas att så också skall ske.
          </note>
          <note>
            Rikstrafiken kommer också att spela en roll i det här avseendet.
            Rikstrafiken skall svara för statens upphandling av olönsam trafik
            fr.o.m. 2001. I myndighetens ansvar ligger att man initialt skall
            göra en samlad bedömning av vilken trafik som staten från transport-
            och regionalpolitiska utgångspunkter bör upphandla. Denna bedömning
            är således ett nytt förfarande jämfört med tidigare upphandlingar.
            Hur detta skall ske kommer att anges närmare i myndighetens instruktion
            och regleringsbrev som är under utarbetande inom Regeringskansliet.
            Regeringen avser att återkomma till riksdagen i budgetpropositionen
            för år 2000 med en mer ingående redovisning av
          </note>
          <note>
            Rikstrafikens verksamhet. När det gäller Västkustbanan skall
            dessutom den här arbetsgruppen, som jag sade, försöka vara klar
            innan den nya upphandlingen sker.
          </note>
          <note>
            Tack!
          </note>
          <note type="speaker">
            Anf. 62 LARS BJÖRKMAN (m):
          </note>
          <note>
            Fru talman! Det som näringsministern nu säger känns mycket positivt.
            Jag hoppas verkligen att de ansträngningar som uppenbarligen sätts
            in även på
          </note>
          <note>
            Regeringskanslinivå leder fram till bra spelregler, så att det
            inte blir ett engångsförsök där alla inblandade egentligen bara
            förlorar pengar utan att vi för frågan om nya trafikmedel framåt.
          </note>
          <note>
            Jag utgår från att näringsministern har läst en artikel av två
            av de mest pålästa personerna i landet när det gäller såväl upphandling
            av järnvägstrafik och persontrafik som upphandlingstekniken rent
            allmänt.
          </note>
          <note>
            Det är Gunnel Färm och Kaj Janérus, en f.d. generaldirektör och
            en nuvarande. De penetrar verkligen den här frågan och säger att
            det, om vi skall få en konkurrens till stånd, är oerhört viktigt
            att spelreglerna, som vi nu gemensamt kan konstatera måste förändras,
            ändras i en riktning så att det känns meningsfullt att räkna på
            de olika objekt som kommer att lämnas ut för upphandling.
          </note>
          <note>
            Hittills har flertalet aktörer som har bemödat sig med att arbeta
            fram ett anbudsunderlag kunnat konstatera att det, när de väl
            har kommit fram till upphandlingen, har varit lönlöst - med undantag
            för de två senaste upphandlingarna. SJ:s monopol har slagit ut
            dem. Någon gång har det skett trots att de har presenterat en
            lägre priskalkyl än den som SJ har gått ut med. Låt oss hoppas
            att den epoken är förbi.
          </note>
          <note>
            Jag skulle återkomma till detaljerna. Jag fortsätter att vara
            positiv i min tolkning. Det finns ytterligare bitar utöver själva
            tidsaspekten som är viktiga, nämligen de ingredienser som måste
            tillhandahållas för att en vettig konkurrens inte bara skall kunna
            skapas utan också kunna bibehållas i framtiden. Det handlar om
            kringutrustningen när det gäller järnvägarna. Vi vet ju att i
            dag måste en entreprenör, i detta fall Sydvästen, som man kallar
            sig i sitt affärsprojekt, gå till sin huvudkonkurrent för att
            förhandla om delar av infrastrukturen. Det handlar om att kunna
            använda den och se till att man jobbar gemensamt kring vissa frågor.
            Det gäller t.ex. stationer och perronger. Man måste titta på tågutrustning
            osv.
          </note>
          <note>
            I det perspektiv som nu finns inser jag att det inte finns några
            andra möjligheter än att vi måste leva med det här. Men även när
            det gäller dessa bitar måste det bli en ändring på lång sikt,
            så att inte SJ
          </note>
          <note>
            självt får avgöra prisnivån, tillgängligheten och övriga förutsättningar
            när det gäller utnyttjandet av den här delen av infrastrukturen.
            Den har ju SJ faktiskt i sin monopolställning med statens goda
            minne -
          </note>
          <note>
            ibland har man t.o.m. fått direkta bidrag från staten -
          </note>
          <note>
            byggt upp. Tillgängligheten måste alltså bli total.
          </note>
          <note>
            Frågan är om detta inte måste överföras till en annan huvudman.
            Då tycker jag inte att Banverket ligger långt borta.
          </note>
          <note>
            Jag skulle önska att näringsministern tog sig tid i sitt svar
            för att ge sin syn på hur man tänker tackla de här bitarna. I
            steg två är det här nämligen minst lika viktigt som att vi får
            en tidtabell som möjliggör en upphandling i tillräckligt god tid,
            så att konkurrensen kan bibehållas på i första hand Västkustbanan.
            Långsiktigt gäller det hela vårt järnvägsnät.
          </note>
          <note>
            Anf. 63 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Man måste självfallet tillse att olika materiel,
            vagnar, stationer etc. kan nyttjas på ett konkurrensmässigt sätt.
            Nu är en utredning tillsatt som tittar just på vagnmateriel. Den
            skall lägga fram sitt förslag någon gång i juni månad. Det handlar
            mycket om att man skall kunna leasa, att det skall vara samma
            villkor etc.
          </note>
          <note>
            I fråga om var man hamnar någonstans när det gäller den här arbetsgruppen
            etc. har jag inte sagt något. Jag har bara konstaterat att det
            pågår ett arbete och att det bör vara klart i god tid innan man
            börjar en ny upphandling. Det är mitt svar.
          </note>
          <note>
            Tack!
          </note>
          <note type="speaker">
            Anf. 64 LARS BJÖRKMAN (m):
          </note>
          <note>
            Fru talman! Jag har full respekt för att ministern varken kan
            eller vill hålla alla detaljer i huvudet.
          </note>
          <note>
            Dessa frågor skall naturligtvis ha sin beredning precis som alla
            andra frågor. Jag frågade egentligen om anslaget, om det finns
            en positiv inställning till att titta på det, och jag tolkar även
            svaret på den frågan positivt.
          </note>
          <note>
            När det gäller Västkustbanan och Sydvästenprojektet som går i
            gång är det viktigt att man får den arbetsro och den uppbackning
            som man förtjänar. Till det måste höra att SJ enbart skall spela
            rollen som tillhandahållare av de trafiktekniska förutsättningarna,
            som man i dag har fått krav på sig att göra. Jag förutsätter att
            även det kommer att ske precis så som ministern nu har skissat
            upp.
          </note>
          <note>
            När det gäller förutsättningarna ännu mera långsiktigt hamnar
            vi i en situation som också skissas upp i den artikel som jag
            tidigare åberopade av Gunnel
          </note>
          <note>
            Färm och Kaj Janérus. Det handlar om hur SJ:s roll skall hanteras
            i framtiden. Skall det fortsätta som i dag med att det är en form
            av järnvägsförvaltning?
          </note>
          <note>
            Det är ganska vanligt i Europa; det finns några undantag. Eller
            är man beredd från regeringssidan att ta steget fullt ut och omvandla
            SJ från en förvaltning till ett bolag. Vi har varit nära det och
            fört en diskussion omkring det ett antal gånger tidigare. Därmed
            skulle
          </note>
          <note>
            SJ vara bättre rustat för att på ett jämbördigt sätt ta upp konkurrensen
            med de företag som i dag nosar SJ
          </note>
          <note>
            i hälarna och jagar objekt från SJ. Jag vill gärna säga att SJ:s
            konkurrenskraft är stor jämfört med kollegerna ute i Europa. Därför
            tror jag inte att det skulle bli bekymmersamt för SJ att bli ett
            bolag och därmed omvandlas från en förvaltning.
          </note>
          <note>
            Tack!
          </note>
          <note>
            Anf. 65 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När det gäller SJ, som är ett statligt verk, kan
            man konstatera att regelverket är så nära ett bolag som det är
            möjligt. Man arbetar i stort sett som ett bolag. Diskussionen
            om man, liksom man gjort med Posten, skall göra om SJ till associationsformen
            bolag förs och pågår, men det finns ingen som helst planering
            för detta inom regeringen.
          </note>
          <note>
            Tack!
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 1998/99:297 om sysselsättningsmålet
          </note>
          <note>
            Anf. 66 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Stefan Attefall har frågat vilka åtgärder jag är
            beredd att vidta för att nå arbetslöshets- och sysselsättningsmålet.
            I november debatterade Stefan
          </note>
          <note>
            Attefall och jag denna fråga, och Attefall efterfrågade även
            då snara åtgärder för att komma till rätta med arbetslöshetsproblemet.
          </note>
          <note>
            Låt mig först konstatera att det är viktigt att vidmakthålla
            en sund makroekonomisk miljö med en budget i balans, låga räntor
            och låg inflation. Det är en avgörande förutsättning för våra
            möjligheter att återvinna den fulla sysselsättningen.
          </note>
          <note>
            Med en god ekonomisk utveckling i ryggen har vi det senaste året
            sett en stigande sysselsättning och en sjunkande arbetslöshet.
            Arbetslösheten var nu i april
          </note>
          <note>
            5,3 %, vilket är hela tre procentenheter lägre än i april för
            två år sedan. Bland kvinnor är arbetslösheten nere på 4,3 %, dvs.
            mycket nära målet. Sysselsättningen har på årsbasis ökat med ca
            100 000 personer det senaste halvåret. I april var det 111 000
            fler sysselsatta än i april i fjol.
          </note>
          <note>
            Låt oss tillsammans glädjas över detta. Men låt oss också samtidigt
            slå fast att det är ytterst angeläget att sysselsättningen kan
            fortsätta expandera utan hinder.
          </note>
          <note>
            Inom arbetsmarknadspolitiken har vi därför avskaffat det s.k.
            volymkravet och sett till att den yrkesinriktade arbetsmarknadsutbildningen
            kunnat expandera. Andelen i arbetsmarknadsutbildning av dem i
            arbetsmarknadsåtgärder har det senaste året ökat från 22 % till
            32 %.
          </note>
          <note>
            I vårpropositionen görs en tydlig satsning på arbetslösa som
            varit utanför den reguljära arbetsmarknaden mycket långa tider.
            Företag som anställer en person som varit arbetssökande vid arbetsförmedlingen
            i mer än tre år kan få en skattereduktion motsvarande 75 % av
            lönekostnaden de första 6 månaderna och sedan 25 % i ytterligare
            18 månader.
          </note>
          <note>
            Regeringen har under våren också lagt fram en rad förslag för
            att underlätta för företagsamhet och för småföretagare. Det gäller
            bl.a. förenklad företagsregistrering, minskad uppgiftslämnarbörda
            för företag och en omfattande undersökning av myndigheters information
            och service gentemot småföretag.
          </note>
          <note>
            Av t.ex. Småföretagsdelegationens förslag har regeringen fattat
            beslut eller tagit avgörande initiativ som berör cirka en tredjedel
            av förslagen. Regeringen aviserar också i vårpropositionen flera
            skatteförändringar till gagn för de mindre företagen.
          </note>
          <note>
            Regeringen fortsätter också arbetet med att bygga ut utbildningen.
            I vårpropositionen föreslås ytterligare
          </note>
          <note>
            20 000 nya högskoleplatser utöver de redan beslutade
          </note>
          <note>
            68 000. Kunskapslyftet fortsätter, och en kraftfull stimulans
            av kompetensutveckling i arbetslivet genomförs.
          </note>
          <note>
            Sysselsättningsmålet och arbetslöshetsmålet ligger fast, och
            på lång sikt är målet full sysselsättning.
          </note>
          <note type="speaker">
            Anf. 67 STEFAN ATTEFALL (kd):
          </note>
          <note>
            Fru talman! Jag vill tacka näringsministern för svaret. Jag hoppas
            att han kan stå ut ett tag till; snart är det lunch efter en hård
            förmiddag.
          </note>
          <note>
            Vi diskuterade det här med åtgärder för att få upp sysselsättningen
            och ned arbetslösheten i november.
          </note>
          <note>
            Då sade näringsministern: Vi i regeringen samlar oss kraftfullt
            för att öka tillväxten och därmed få ned arbetslösheten, och vi
            kommer att redovisa en mängd åtgärder fortare än ni kanske tror.
            Detta sade alltså näringsministern i november. Huvudpunkten skulle
            självklart finnas i den s.k. vårpropositionen.
          </note>
          <note>
            I vårpropositionen, som i stort sett saknade förslag
          </note>
          <note>
            - med ett undantag, som vi kommer till lite senare -
          </note>
          <note>
            skriver regeringen att om det visar sig nödvändigt kommer man
            att föreslå ytterligare åtgärder mot arbetslösheten utöver vad
            som föreslås i denna proposition. I samma proposition konstateras
            att målen 4 %
          </note>
          <note>
            öppen arbetslöshet år 2000 och 80 % i sysselsättning år 2004
            inte kommer att infrias.
          </note>
          <note>
            Arbetslösheten är så bekymmersam att den även har drabbat arbetsmarknadsutskottet
            i riksdagen. Vi har haft ganska lite att göra under våren. Vi
            har haft oerhört få förslag från regeringen att hantera, trots
            de stora problem som finns på arbetsmarknaden. Det tycker jag
            är bekymmersamt. Vi borde vara ett utskott som var överbelastat
            med arbete för att hjälpa till att skapa en bättre situation för
            de 727 000 människor i
          </note>
          <note>
            Sverige som är utan arbete, i olika åtgärder eller undersysselsatta
            på olika sätt.
          </note>
          <note>
            Vi kan konstatera att målet om 4 % inte kommer att nås. Dåvarande
            AMS-chefen Bosse Ringholm sade innan han blev finansminister att
            det krävs exceptionella åtgärder för att nå detta mål. Frågan
            är:
          </note>
          <note>
            Var finns de exceptionella åtgärderna?
          </note>
          <note>
            Nu kommer jag av näringsministern att anklagas för att vara en
            dysterkvist. Det har han sagt förut, och det kanske han fortsätter
            med. Och självklart: Visst går det bättre i dag än det gjorde
            i går. Visst går det bättre i dag än det gjorde 1997. Men skam
            vore ju annars. Vi var nere på en ruskigt låg nivå 1997. Vi går
            nu från en rekordlåg nivå till en något bättre nivå, men problemet
            är att vi bara har hämtat igen den sysselsättningsförsämring som
            den socialdemokratiska regeringen har åstadkommit sedan 1994.
          </note>
          <note>
            Kommunförbundet har i en analys av det ekonomiska läget tittat
            på åldersgruppen 25-64 år i arbetskraften, detta för att få bort
            en del av de människor som hamnat i olika komvuxåtgärder och kunskapslyft.
            Man skriver att antalet sysselsatta år 1998 i stort sett var lika
            stort som år 1993, trots att antalet personer i yrkesverksam ålder,
            25-64 år, under motsvarande period har ökat med omkring 160 000.
            Det är det bekymmersamma läget vi har.
          </note>
          <note>
            Jag hyser därför en djup oro över att vi fortfarande ligger på
            en alltför låg sysselsättningsnivå, som kostar den offentliga
            sektorn över 100 miljarder varje år i uteblivna intäkter och ökade
            kostnader. Med de pengarna kunde vi ha sänkt skatten för alla
            yrkesverksamma med uppemot 2 500 kr per månad. Vi kunde också
            ha använt dem till ökad satsning på vård, omsorg och liknande
            angelägna områden. Och tänk bara på alla de människor som i dag
            inte kan försörja sig ordentligt därför att de inte har tillräckliga
            inkomster och inte heller får känna den självkänsla det innebär
            att ha ett arbete att gå till och att ha sin försörjning tryggad.
          </note>
          <note>
            Vad gör då regeringen? Ja, på arbetsmarknadspolitikens område
            har det hänt en del positiva saker. Det är helt rätt. Man har
            vridit arbetsmarknadspolitiken i en något mer tillväxtinriktad
            riktning. Men det är efter oppositionens tjat och gnat. I debatten
            här i kammaren i december före juluppehållet avfärdades oppositionens
            krav just på att ta bort volymmålet, att öka arbetsmarknadsutbildningen
            och att föra en mer tillväxtinriktad arbetsmarknadspolitik. Sedan
            har det hänt en del under våren i form av riktlinjer från regeringen
            till myndigheterna, och det är bra.
          </note>
          <note>
            Sysselsättningsstöd, som arbetsmarknadsministern åberopar, kan
            kanske fungera - jag är något skeptisk.
          </note>
          <note>
            Men det kommer i så fall att hjälpa vissa grupper att få jobb
            på andras bekostnad. Det kommer inte att höja sysselsättningen
            i sig.
          </note>
          <note>
            Det är det som är problemet med arbetsmarknadsoch näringspolitiken:
            Den har inte sin utgångspunkt i att vi går från en rekordlåg nivå
            och att vi under en lång följd av år måste ha en mycket hög sysselsättningstillväxt
            för att klara de svåra problem vi har.
          </note>
          <note>
            Därför krävs det också exceptionella åtgärder, för att citera
            den förre AMS-chefen och nuvarande finansministern, men regeringen
            kommer inte med några åtgärder. Det är det som bekymrar oss i
            oppositionen.
          </note>
          <note type="speaker">
            Anf. 68 ELVER JONSSON (fp):
          </note>
          <note>
            Fru talman! Visst skall vi, som näringsministern gör, glädjas
            åt förbättringar när det gäller minskad arbetslöshet och fler
            människor i arbete. Men vi skulle vara offer för historielöshet
            om vi sade att det nu är så bra att vi nästan kan slå oss till
            ro. I och för sig sade inte näringsministern exakt så, men ofta
            ligger detta i den politiska retoriken. Därför tror jag att det
            fortfarande återstår väldigt mycket att göra för att höja sysselsättningen.
          </note>
          <note>
            Då upptäcker vi bristerna från några år tillbaka, nämligen det
            som nu med ett modernt ord kallas för flaskhalsar: bristerna i
            den yrkesutbildning som skulle ges under de år då sysselsättningen
            var svag. Detta visar att kunskapslyftet, väl tänkt och med vänlig
            avsikt, ändå slog fel, eftersom det satsades så oerhört på volymerna
            och så lite på den kvalitet i yrkesutbildningen som var nödvändig.
          </note>
          <note>
            Sedan gör näringsministern, inte för första gången, en stor sak
            av att antalet i sysselsättning nu har gått upp med så och så
            många tusen. Men fortfarande är det, i ett historiskt perspektiv
            över ett par decennier, dåligt att vi i det moderna Sverige med
            så mycket erfarenhet har en sysselsättning som är svagare än 80-
          </note>
          <note>
            talets. Därför tror jag, fru talman, att det som nu behövs är
            en mer förutsättningslös syn på det allmänna klimatet inom arbetsmarknaden.
            Skatter och regelverk behöver ses över, och - en viktig sak där
            regeringen ännu inte har orkat komma loss - det behövs en vidgad
            arbetsmarknad. Det finns massor med arbete som inte blir utfört
            därför att vi inte har öppnat upp tillräckligt. Det gäller tjänstesektorn,
            och det gäller en del nya verksamheter. Jag tror att vi måste
            tänka i de banorna nu när traditionell industriverksamhet inte
            kan öppna dörrarna för fler arbetsplatser.
          </note>
          <note>
            Anf. 69 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med AMS och AMS
          </note>
          <note>
            senaste prognos. AMS gjorde förra året prognosen att det skulle
            bli enbart 32 000 nya jobb år 1999. AMS
          </note>
          <note>
            prognos i dag är att sysselsättningsökningen blir
          </note>
          <note>
            95 000 under år 1999 och 40 000 år 2000. För att målet skall
            uppnås krävs enligt AMS en sysselsättningsökning på ca 40 000
            åren därefter. Nu talar jag om sysselsättningsmålet.
          </note>
          <note>
            Om vi tittar på vad som sker på svensk arbetsmarknad ser vi att
            vi nu har 111 000 nya jobb. Går vi tillbaka finner vi att det
            är den snabbaste utveckling vi har haft. Vi har nu en sysselsättnings-
            och arbetslöshetsnivå som ligger på 1992 års nivå. Vi har en prognos
            som säger att vi ökar sysselsättningen med ytterligare 95 000
            år 1999. Sedan behöver vi ungefär
          </note>
          <note>
            40 000 jobb per år. Det vore väl tusan om vi inte skulle klara
            av det. Då klarar vi sysselsättningsmålet.
          </note>
          <note>
            Vi kan också se att det som har hållit den svenska arbetsmarknaden
            uppe är att vi har ökat den inhemska marknaden. Samtidigt har
            vi sett att industrikonjunkturen har gått ned. Men nu kan vi skönja
            hur industrikonjunkturen vänder och hur det går bättre även där.
          </note>
          <note>
            Jag är faktiskt väldigt optimistisk.
          </note>
          <note>
            Man kan väl säga att regeringen har varit mer pessimistisk än
            verkligheten. I den finansplan som man har redovisat för riksdagen
            bedömde man att den öppna arbetslösheten skulle vara 5,3 % år
            2000. Vi är där nu. Ett år innan ligger den på 5,3 %. Jag är faktiskt
            väldigt optimistisk, och jag tror att vi kommer att klara av detta.
          </note>
          <note>
            Sedan förändras ju fokus snabbt. Vi har gått från en tid då vi
            har förmedlat åtgärder: åtgärd-a-kassa, åtgärd-a-kassa. Arbetsmarknaden
            var död. Nu förändrar vi arbetsmarknadspolitiken kraftfullt. Jag
            vill ändå säga att det första jag gjorde när jag blev ny minister,
            utan att ha hört på gnäll, kiv och dysterkvistar från oppositionen,
            var att ändra volymmålet, eftersom jag hade erfarenhet av det
            som ordförande i länsarbetsnämnden i Norrbotten. Det var den första
            åtgärd jag vidtog.
          </note>
          <note>
            Därtill vill jag säga att vi nu har ändrat arbetsmarknadspolitiken
            på det viset att vi först och främst fokuserar på att klara av
            sådant som har att göra med flaskhalsarna. Vårt problem, att gå
            från en arbetsmarknad som var död till att få en snabb tillväxt,
            är att försöka tillse att den kompetens som efterfrågas på alla
            områden tillförs väldigt snabbt, annars är risken uppenbar att
            vi får en efterfrågeinflation och att vi därmed måste stoppa upp.
            Vi får alltså en överhettning, och det kommer att leda till att
            Riksbanken höjer räntorna.
          </note>
          <note>
            Konststycket som vi hittills har lyckats med är att vi har ökat
            sysselsättningen med 111 000 personer samtidigt som vi har klarat
            av att hålla inflationen stilla. Det är ett konststycke. Det skulle
            faktiskt erbjudas en del beröm för det.
          </note>
          <note>
            Det problem vi nu skall lösa på vår arbetsmarknad är att klara
            av att öka sysselsättningen, att tillse att man får de jobb och
            den kompetens som efterfrågas och samtidigt hålla nere inflationen.
            Det är vårt konststycke. Och det kommer regeringen också att lyckas
            med, det är jag övertygad om.
          </note>
          <note type="speaker">
            Anf. 70 STEFAN ATTEFALL (kd):
          </note>
          <note>
            Fru talman! Det var intressant att höra arbetsmarknadsministern
            erkänna att arbetsmarknaden var fullständigt död tidigare. Det
            är ett ganska kraftfullt betyg åt hans företrädare på posten som
            arbetsmarknads- och näringsminister. Så lät det inte tidigare
            när regeringen stod i denna talarstol och skröt om hur bra det
            skulle bli.
          </note>
          <note>
            Det är ett av problemen. Samtliga prognoser från regeringens
            sida har tidigare varit misslyckade. De har hela tiden varit alltför
            optimistiska. Rädslan finns för att denna stil kommer att hålla
            i sig även under
          </note>
          <note>
            Rosengrens tid i regeringsställning. Men jag hoppas självfallet
            att regeringens prognoser är alltför pessimistiska.
          </note>
          <note>
            Problemet är om vi kan tro att vi med nuvarande politik kan ha
            en hög sysselsättningstillväxt år ut och år in under en lång följd
            av år, som vi måste ha för att råda bot på de här problemen. Tror
            ministern det?
          </note>
          <note>
            Tror han inte det borde han för kammaren presentera en rad åtgärder
            för att lösa upp de problem som finns.
          </note>
          <note>
            Vi kan exempelvis läsa IMF:s rapport, som kom häromdagen. Den
            berömmer i och för sig vissa goda tecken i svensk ekonomi, men
            den pekar också på de strukturella svagheterna i den svenska ekonomin,
            stelheten som gör att tillväxten inte långsiktigt kan bli mycket
            högre än 2 % innan inflationen hotar knäcka konjunkturen. År 2001
            kan vi ha slagit i taket om ingenting görs, säger IMF. Och OECD
            har liknande synpunkter på svensk ekonomi.
          </note>
          <note>
            De gångna fyra åren har Luxemburg haft en bättre sysselsättningstillväxt
            än Sverige. Spanien, Holland,
          </note>
          <note>
            Finland, Danmark, Portugal, Storbritannien, Frankrike - Sverige
            ligger på en mycket blygsam nivå.
          </note>
          <note>
            Frågan är varför den politik som socialdemokraterna fört tidigare
            plötsligt skulle vara lyckosam.
          </note>
          <note>
            Innebär detta att Björn Rosengren fått regeringen att vända om
            och att det kommer att föras en helt ny politik, som vi ännu inte
            har sett så mycket resultat av, men som vi kanske kommer att få
            se under hösten? Jag kanske kan vara optimistisk och hoppas att
          </note>
          <note>
            Rosengren kommer med en helt ny politik. Men visa oss den konkret
            som förslag till riksdagen! Visa oss den i konkreta beslut i regeringen!
            I stället pratas det om olika saker.
          </note>
          <note>
            Jag har ett exempel i Finanstidningen i dag. Regeringen har aviserat
            förslag på att förenkla för småföretagare. Men småföretagare får
            vänta på förenklade regler. Mona Sahlin skjuter upp en proposition
            om slopade stoppregler för fåmansföretag och deras ägare. Det
            var ett exempel på rubrik med anledning av uttalanden om olika
            händelser. Det har varit ganska rikligt förekommande under senare
            tid att regeringens förslag inte kommer. Man pratar, men det händer
            lite.
          </note>
          <note>
            Jag är rädd för att den högkonjunktur som vi upplever i dag -
            som regeringen inte skall tillskriva sig hela äran av, om jag
            uttrycker mig blygsamt, men kanske en del - inte kommer att innebära
            att vi löser alla Sveriges problem. Björn Rosengren borde svara
            på frågan: Kan vi enbart förlita oss på denna högkonjunktur, eller
            krävs det åtgärder för att minska stelheten i svensk ekonomi,
            för att stimulera företagsamheten?
          </note>
          <note>
            Är det inte så, som det ofta brukar vara, att när det är en god
            konjunktur, som går åt rätt håll, då slår vi oss till ro och låter
            allting vara. Vi rustar oss inte för framtiden. Sedan misslyckas
            vi med att ta tillfället i akt och räta ut de problem vi har med
            att långsiktigt skapa en sysselsättningsnivå som Sverige behöver
            för att klara vård, omsorg och en god välfärd åt medborgarna.
          </note>
          <note type="speaker">
            Anf. 71 ELVER JONSSON (fp):
          </note>
          <note>
            Fru talman! Ingen kan säga något annat än att näringsministern
            i sina bästa stunder är mycket uppriktig. Det var en salva han
            drog till med när han sade att arbetsmarknadspolitiken var död.
            Det var tydligen strax före hans tillträde.
          </note>
          <note>
            Nåväl, nu när den är återuppväckt och är föremål för en ny ambition
            ser han optimistiskt på den. Det vill jag också gärna göra. Men
            jag vill också säga att det finns anledning att stryka under det
            näringsministern har antytt här, nämligen att vi behöver ta en
            del nya tag.
          </note>
          <note>
            Näringsministern har snubblat lite grann i de historiska uppgifterna
            när han med 111 000 fler i arbete säger att det är den snabbaste
            ökningen. Jag tror nästan att han får läsa på bättre. Mellan 1993
            och 1994
          </note>
          <note>
            hade vi betydligt raskare sysselsättningsökning, och det skadar
            inte om den uppgiften blir korrigerad, så att vi inte far med
            osanning.
          </note>
          <note>
            Vi behöver, precis som näringsministern sade, en ny arbetsmarknadspolitik.
            Men då måste det som något mycket viktigt också ingå en vidgad
            arbetsmarknad och en reformering av ett antal hinder som i dag
            försvårar tillkomsten av nya arbetsplatser, som försvårar t.ex.
            startandet av nya företag och som hindrar små företag att växa.
          </note>
          <note>
            Anf. 72 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill börja med att påpeka att jag inte sade att
            arbetsmarknadspolitiken var död. Jag sade att arbetsmarknaden
            var död, dvs. det fanns inga jobb. Då hamnade man lätt i läget
            att man förmedlade åtgärder. Åtgärder är alltid bättre än öppen
            arbetslöshet. Det är det som har förändrats radikalt.
          </note>
          <note>
            Hur det var under den borgerliga regeringen har jag tyvärr inget
            ord för. Det blir väl dubbeldöd, för då försvann det 500 000 jobb.
            Det försvann 500 000
          </note>
          <note>
            jobb under den borgerliga regeringen. Det tycker jag man kan
            kalla dubbeldöd eller död i kvadrat, vilket ni vill.
          </note>
          <note>
            Men det är de facto så att man får ändra arbetsmarknadspolitiken
            efter läge. Jag försökte säga att vi har gått från fokus på att
            förmedla åtgärder till fokus på att förmedla jobb. De problem
            vi ser är mer av det slaget att det nu hela tiden gäller att satsa
            på utbildning, på kompetensutveckling, eftersom det efterfrågas
            en kompetens i företagen som inte finns.
          </note>
          <note>
            Kunskapslyftet gjordes ned här. Det är tur att vi satsar på kunskapslyftet.
            Problemet är att det är allt vanligare att efterfråga speciell
            kompetens och att många människor inte har den grundkunskapen.
            De hade inte grundkunskapen för att ta till sig av den nya arbetsmarknadsutbildningen.
            Men poängen är att de har gått kunskapslyftet. Många har fått
            gymnasiekompetens. Därför har det blivit enklare för oss.
          </note>
          <note>
            Vår flaskhals är att för få har gått kunskapslyftet.
          </note>
          <note>
            Kunskapslyftet har verkligen spelat sin roll.
          </note>
          <note>
            Fakta: 1992-1993 hade vi en ökning av sysselsättningen med 100
            000. Det är färre än nu. Det finns statistik. Jag har AMS:s statistik
            här.
          </note>
          <note>
            Vi slår oss inte till ro. Nu gäller det att rätta sig efter den
            nya bilden. Hittills har vi lyckats. Det är möjligt att vi kommer
            att vidta en hel del nya åtgärder. Allt står inte stilla. Självklart
            kan allt bli bättre.
          </note>
          <note>
            Det är inte vi som säger att det går bra för Sverige. Det framgår
            faktiskt i de bedömningar och prognoser som görs av OECD, Konjunkturinstitutet,
          </note>
          <note>
            AMS och IMF. De ger en ljus bild. De har vissa synpunkter på
            arbetsmarknaden, på stelheterna. De tycker att det borde vara
            större flexibilitet osv. Det kan alltid diskuteras.
          </note>
          <note>
            Arbetsmarknadens funktionssätt är viktigare när det går bra,
            dvs. det måste hela tiden ske en anpassning, arbetskraft skall
            tillföras, en väldig löneutveckling skall förhindras och därmed
            en inflation. Det är svårare.
          </note>
          <note>
            När arbetsmarknaden är död får åtgärder sättas in.
          </note>
          <note>
            Åtgärderna i sig är inte något vi skall uppnå. Det är åtgärder
            som skall tillse att sysselsättningen ökas. Det sker nu på ett
            kraftigare sätt än på länge. Vi minskar också arbetslösheten kraftigare
            än på länge. Jämfört med den borgerliga regeringen är vi helt
            outstanding.
          </note>
          <note type="speaker">
            Anf. 73 STEFAN ATTEFALL (kd):
          </note>
          <note>
            Fru talman! Björn Rosengren odlar en myt. Det är magstarkt att
            påstå att det skapades arbetslöshet under den borgerliga regeringstiden.
            Titta på kurvorna när det vände för Sverige - ungefär vid årsskiftet
          </note>
          <note>
            1989/90. Vem regerade då? Vem pratade i valrörelsen
          </note>
          <note>
            1991 om vändpunkten som aldrig kom? Jo, finansminister Allan
            Larsson, socialdemokraterna. Vad hände
          </note>
          <note>
            1993-1994? Jo, sysselsättningen började ta fart. Det var en bra
            utveckling som började gå åt rätt håll. Vad bröts 1995-1996? Jo,
            denna ökning.
          </note>
          <note>
            Björn Rosengren säger att arbetsmarknaden var död innan han tillträdde.
            Javisst! Men den regering som tillträde 1994 sade att det fanns
            bara ett enda vallöfte. Mona Sahlin sade: "Jobb! Jobb! Jobb!"
            Resultatet blev, enligt näringsministerns egna ord, att arbetsmarknaden
            dog.
          </note>
          <note>
            Det är en mycket intressant bekännelse. Den kommer vi gärna att
            använda i fortsättningen när socialdemokratiska företrädare tjatar
            om gångna tider.
          </note>
          <note>
            Vi har ett annat problem. Den sysselsättningsökning vi har sett
            under 1998 beror på att tre av fyra nya jobb har skapats på grund
            av ökad frånvaro. Det kan mätas i statistiken. En ökad sjukfrånvaro
            har gjort att många av de nya jobben är vikariat därför att andra
            är borta från jobbet av olika skäl. Det är inte säkert att detta
            är osunt, men detta visar på att siffrorna inte alltid är så starka
            som vi hoppas på.
          </note>
          <note>
            Arbetsmarknadens funktionssätt är viktig. Jag hoppas att regeringen
            tar till sig synpunkterna om att åtgärda stelheterna på arbetsmarknaden.
            Där finns det mycket att göra för att långsiktigt få en hög sysselsättningstillväxt.
          </note>
          <note>
            Slutligen några ord om hur sysselsättningsläget ser ut i dag
            jämfört med tidigare. Under de senaste åren har den stora svackan
            hämtats igen. Läget har knappast förbättrats från 1993-1994 till
            1998 för åldersgruppen 25-64 år. Jag pratar om hela den gruppen
            för att få bort alla som har gömts undan i olika åtgärder av mer
            eller mindre riktig karaktär. Det är anmärkningsvärt med tanke
            på att de yttre omständigheterna har varit goda under de åren.
            Det är ett facit som socialdemokraterna har att bära med sig från
            den socialdemokratiska regeringsperioden.
          </note>
          <note>
            Vi hoppas på att näringsministerns goda vilja skall slå igenom.
            Vi väntar återigen på nästa proposition från regeringen. Jag misstänker
            att vi får vänta till hösten och kanske bli lika besvikna igen.
          </note>
          <note>
            Anf. 74 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Under den borgerliga regeringen försvann 500 000
            jobb. De flesta jobben var industrijobb. Därtill lånades ungefär
            235 miljarder kronor.
          </note>
          <note>
            När den socialdemokratiska regeringen tog över fanns det en stor
            statsskuld.
          </note>
          <note>
            Om jag försöker att vara ödmjuk, förväntar jag mig också att
            ni visar en viss ödmjukhet. Låt oss glömma det som har varit.
            Nu skall vi gå framåt. Vi kan då konstatera att det går bra för
            Sverige. Det kommer att behöva vidtas en hel del åtgärder. Men
            vi kan inte bara ha ett mått på regeringspolitiken eller politiken
            i denna kammare som innebär att antalet propositioner är en framgång
            och skall öka produktiviteten i landet. Antalet propositioner
            och deras innehåll måste anpassas till vad som är nödvändigt att
            göra.
          </note>
          <note>
            Nu kan vi konstatera att med de förändringar som har gjorts i
            arbetsmarknadspolitiken att det har skett en tillväxt och att
            det är ordning på statsfinanserna leder till att det går bra för
            Sverige jämfört med många andra länder. Det kan vi väl ändå erkänna?
          </note>
          <note>
            Men det innebär inte att vi kan slå oss till ro. Vi måste hela
            tiden vidta de förändringar som behövs.
          </note>
          <note>
            Men antalet propositioner får inte vara ett mått på detta. Det
            handlar mer om vad de innehåller och vilken politik som i övrigt
            krävs.
          </note>
          <note>
            I april kunde jag visa att de fasta jobben ökade mer än de tillfälliga.
            Även där går det bra för Sverige.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 1998/99:321 om arbetsmarknaden vid
            gränsen till Norge
          </note>
          <note>
            Anf. 75 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Marie Engström har frågat mig om regeringen är beredd
            att arbeta för att få till stånd en effektiv arbetsmarknad mellan
            Sverige och Norge och vilka åtgärder regeringen är beredd att
            vidta för att förenkla och underlätta för den enskilde arbetstagaren.
          </note>
          <note>
            Jag delar Marie Engströms uppfattning att det är viktigt med
            en effektiv arbetsmarknad över gränserna, inte bara mot Norge
            utan inom hela Norden och den europeiska unionen. Samtidigt vill
            jag erinra om att arbetskraften har kunnat röra sig fritt över
            gränserna inom de nordiska länderna sedan mitten av
          </note>
          <note>
            1950-talet. Det nordiska samarbetet inom detta område har på
            senare år fördjupats ytterligare. Inom ramen för det nordiska
            ministerrådet pågår ett kontinuerligt arbete för att undanröja
            hinder för arbetskraftens rörlighet inom Norden. Exempel på detta
            är den hinderkatalog som togs fram under 1998. Regeringen stöder
            detta arbete.
          </note>
          <note>
            De svenska och danska regeringarna har initierat ett samarbete
            för att identifiera lagstiftningsmässiga och institutionella hinder
            för rörlighet, integration och dynamisk utveckling i syfte att
            främja sammansmältning och utveckling av Öresundsregionen. Här
            har förslag nyligen presenterats i en rapport.
          </note>
          <note>
            Motsvarande arbete pågår för att identifiera hinder för arbetskraftens
            rörlighet mellan Sverige och Norge. Den 23 mars i år anordnades
            ett
          </note>
          <note>
            "Gränshinderseminarium" i Morokulien, där frågor om hinder för
            arbetskraftens rörlighet över den svensk-norska gränsen diskuterades.
            Regeringen har också initierat rapporter från länsarbetsnämnderna
            i
          </note>
          <note>
            Värmlands och i Västra Götalands län om hinder för en gemensam
            arbetsmarknad mellan Sverige och
          </note>
          <note>
            Norge. Regeringen analyserar nu de hinder som har framkommit.
          </note>
          <note>
            I Värmland finns ett etablerat regionalt samarbete mellan arbetsmarknadsverken
            i Sverige och Norge, vilka arbetar för att underlätta för personer
            att ta arbete på andra sidan gränsen. Sedan 1997 finns ett internationellt
            arbetsförmedlingskontor på gränsen mellan Sverige och Norge som
            finansieras av Länsarbetsnämnden i Värmland, Fylkesarbeidskontoret
            i
          </note>
          <note>
            Hedmark och EU:s Interreg-II-program - Inre Skandinavia.
          </note>
          <note>
            Som ett led i att underlätta arbetskraftens rörlighet inom de
            nordiska länderna föreslog regeringen, i egenskap av ordförande
            i Nordiska rådet förra året, att flyttbidrag skall kunna erhållas
            för flytt inom hela
          </note>
          <note>
            Norden. Överläggningar om detta pågår mellan de nordiska regeringskanslierna.
          </note>
          <note>
            Jag är utöver det som jag nu redovisat inte beredd att för dagen
            vidta några speciella åtgärder för att få till stånd en effektivare
            arbetsmarknad mellan Sverige och Norge. Först måste vi analysera
            de rapporter som finns.
          </note>
          <note type="speaker">
            Anf. 76 MARIE ENGSTRÖM (v):
          </note>
          <note>
            Fru talman! Jag får tacka för svaret och kanske framför allt
            för att regeringen nu ändå analyserar de hinder som tycks finnas
            och som jag har påtalat i min interpellation.
          </note>
          <note>
            Jag satt och lyssnade på den förra interpellationsdebatten om
            arbetsmarknadsfrågor och sysselsättning, och då hörde jag Björn
            Rosengren säga att man nu fokuserar på flaskhalsarna inom arbetsmarknadspolitiken.
            Upprinnelsen till min interpellation är just arbetsmarknaden i
            mitt hemlän Värmland. Vi har flera flaskhalsar, bl.a. vägarna.
            Björn Rosengren har varit hos oss och kört på våra vägar. Det
            är numera riksbekant, tror jag.
          </note>
          <note>
            Det handlar också om en annan flaskhals. Det handlar om utbildningssatsningar.
            Det är svårt att få tag på arbetskraft med den rätta utbildningen
            i glesbygden i Värmland.
          </note>
          <note>
            Men det handlar också om att underlätta för människor att ta
            jobb på andra sida gränsen. Det är en viktig del för att minska
            arbetslösheten i Värmland och även i andra län som gränsar mot
            Norge. Svenskarna utgör trots allt i dag den största icke inhemska
            arbetskraften i Norge.
          </note>
          <note>
            Det är fortfarande mycket krångel behäftat med att jobba på andra
            sidan gränsen. Det är många olika regler, framför allt inom skattelagstiftningen
            och när det gäller tullarna, socialförsäkringar, arbetslöshetsförsäkring
            osv. Detta vållar problem för människor som jobbar inom arbetsförmedlingen,
            men framför allt för den enskilde arbetstagaren, som många gånger
            kanske hänvisas runt till en mängd olika myndigheter.
          </note>
          <note>
            Man får en mängd olika svar.
          </note>
          <note>
            Det visar sig också att det skiljer sig en del vad gäller kulturen
            mellan Sverige och Norge, trots att det är två länder med liknande
            kulturell bakgrund. Det kan vara så att en norsk myndighet brukar
            lämna sina svar muntligt, medan en svensk lämnar dem skriftligt.
          </note>
          <note>
            Det kan många gånger råda en viss begreppsförvirring. Naturligtvis
            har språket en viss betydelse.
          </note>
          <note>
            Bara en sådan sak att postgången är långsam mellan länderna påverkar.
            Det kan ta fem dagar för ett brev att komma från Oslo till Karlstad,
            t.ex. Så här skulle det egentligen inte behöva vara.
          </note>
          <note>
            Regelverket är också någorlunda komplicerat.
          </note>
          <note>
            Man skiljer t.ex. mellan gränspendlare och gränsgångare och s.k.
            utflyttade sådana, som under den period de jobbar i Norge också
            bosätter sig där. Det gör också att olika problem uppstår för
            olika typer av arbetstagare. Många gånger tror jag att både myndigheter
            och arbetstagare lite grann går bort sig i detta regelverk. Man
            vet inte vad som gäller för den ena.
          </note>
          <note>
            Man vet inte vad som gäller för den andra.
          </note>
          <note>
            I mitt andra inlägg tänkte jag att jag skulle ta några mer konkreta
            exempel för att påvisa hur komplicerat detta faktiskt kan vara.
          </note>
          <note>
            Jag skulle vilja ställa en fråga till näringsminister
          </note>
          <note>
            Björn Rosengren utifrån det svar jag fick. Björn Rosengren säger
            att man nu analyserar detta i Regeringskansliet. Jag skulle vilja
            fråga Björn Rosengren om det betyder att man så småningom ändå
            kan komma med några konkreta åtgärder för att lösa dessa problem.
          </note>
          <note>
            Anf. 77 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag kan nog säga att en hel del av de problem som
            tas upp här kommer att lösas inom ramen för Nordiska ministerrådet
            och de diskussioner som förs på annat sätt mellan de nordiska
            länderna.
          </note>
          <note>
            Jag har i mitt gamla jobb varit med i nordiska sammanhang faktiskt
            sedan 1960-talet. Med tanke på den fria arbetsmarknad vi har i
            Norden kan man konstatera att det har hänt väldigt mycket. Fortfarande
            finns det en hel del hinder.
          </note>
          <note>
            Om vi tittar på skattelagstiftningen gör vi nog bedömningen att
            det där inte är något större hinder.
          </note>
          <note>
            Hindren finns mer i vardagliga praktiska frågor. Det görs olika
            tullbedömningar, och förstås även skattebedömningar, när det gäller
            bil. Det gäller mellan
          </note>
          <note>
            Sverige och Norge. Det gäller också mellan Sverige och Finland,
            där bilen t.o.m. konfiskeras om man jobbar i Finland och bor i
            Sverige. Den typen av exempel har vi.
          </note>
          <note>
            Mitt svar är att detta är en diskussion som förs inte minst av
            parlamentarikerna. Den förs också av ministrarna i det nordiska
            ministerrådet, och jag tycker ändå att vi kan se väldigt hoppfullt
            på den integration som sker mellan de nordiska länderna.
          </note>
          <note>
            Vi sitter nu och tittar på hela det arbetsmarknadspolitiska regelverket
            för att få en integration - jag nämnde det också i mitt interpellationssvar
            - mellan
          </note>
          <note>
            Danmark och Sverige med tanke på Öresundsförbindelsen. Det är
            det mest aktuella och det mest konkreta, där vi försöker gå igenom
            detaljerna för att underlätta en integration.
          </note>
          <note type="speaker">
            Anf. 78 MARIE ENGSTRÖM (v):
          </note>
          <note>
            Fru talman! De svar jag får av Björn Rosengren låter väldigt
            hoppfulla. Jag skulle ändå vilja ge en liten bild av den verklighet
            som många människor står i precis just nu, när vi har denna debatt
            i kammaren. Det gäller i första hand skattefrågorna. Det finns
            ett dubbelbeskattningsavtal mellan våra länder. Det gäller gränspendlarna.
            De som kallas gränsgångare undantas från dessa skatteregler. Det
            gör att många människor har svårt att förstå varför den ena skall
            skatta för kapitalinkomster i Sverige och den andra inte och varför
            vissa skall skatta för arbetsinkomster i
          </note>
          <note>
            Sverige och andra inte. Det är just sådant som kan vålla en hel
            del problem.
          </note>
          <note>
            Något som man kan tycka är väldigt enkelt är det faktum att man
            skall få ett skattekort när man kommer till Norge. Det tar tydligen
            väldigt långt tid, och det kan också få den konsekvensen att man
            ganska länge måste betala en väldigt hög skatt innan man har fått
            sitt skattekort och innan det har kommit till rätt arbetsgivare.
            Det finns en lång rad sådana problem.
          </note>
          <note>
            Frågan är om man inte skulle försöka hitta lite bättre lösningar
            på detta. Gränsgångare och gränspendlare skulle t.ex. kunna jämställas
            i dessa avseenden, eller så kunde gränspendlare helt och hållet
            beskattas i boendelandet.
          </note>
          <note>
            När det gäller socialförsäkringsfrågor - sjukförsäkringar i första
            hand - är det så att man har ett bättre skydd i Sverige än vad
            man har i Norge. Norrmän som kommer till oss och arbetar får ett
            bättre skydd än vad svenskar får som reser till Norge.
          </note>
          <note>
            Vi har olika pensionsåldrar i de olika länderna.
          </note>
          <note>
            Det kan också leda till att svenska arbetstagare inte får möjlighet
            att få ut den pension fullt ut som de annars skulle kunna få.
          </note>
          <note>
            De kanske krångligaste reglerna tror jag finns inom tullområdet.
            Det gäller begränsningar i användandet av en svenskregistrerad
            bil just för gränspendlare. Är man sammanboende och utan barn
            under
          </note>
          <note>
            18 år kan man krävas på en norsk bilskatt och mycket höga införselavgifter.
            Det handlar om enormt höga kostnader som inte på något sätt motiveras.
            Så höga inkomster kan man inte få på den norska sidan.
          </note>
          <note>
            Det måste vara den här typen av regler som Björn
          </note>
          <note>
            Rosengren menar att man nu ser över inom Regeringskansliet.
          </note>
          <note>
            Anf. 79 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När det gäller det dubbelbeskattningsavtal som åberopas
            här kan jag bara konstatera att det nya dubbelbeskattningsavtalet
            är ett år gammalt. Det är möjligt att det på vissa punkter inte
            har fungerat, och då får vi ta upp det till diskussion.
          </note>
          <note>
            I övrigt delar jag uppfattningen att det finns en hel del hinder,
            och det är sådant som vi skall se över. Jag har ingen ytterligare
            kommentar, fru talman.
          </note>
          <note type="speaker">
            Anf. 80 MARIE ENGSTRÖM (v):
          </note>
          <note>
            Fru talman! Jag får väl bara tacka för det beskedet. Jag förutsätter
            att jag och Björn Rosengren återkommer i en debatt när regeringen
            har sett över de här frågorna och har lagt fram förslag. Jag skall
            försöka förankra detta hos de människor som dagligen jobbar med
            de här frågorna.
          </note>
          <note>
            Anf. 81 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det är bäst att säga att regeringen inte ensam rår
            över denna fråga. Om den gjorde det, skulle det vara enkelt, men
            det förs diskussioner och förhandlingar mellan de nordiska ländernas
            regeringar och inom ramen för ministerrådet. Jag vill göra den
            markeringen, så att jag slipper stå här och skämmas om vi inte
            lyckas.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 1998/99:302 om kommunala bolags redovisning
          </note>
          <note>
            Anf. 82 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Carl-Erik Skårman har frågat vilka initiativ jag
            ämnar ta för att komma till rätta med den olagliga redovisning
            av tillgångar som pågår i de kommunala bolagen och om jag ämnar
            uppmana kommunerna att avveckla sina aktiebolag. Vidare har
          </note>
          <note>
            Carl-Erik Skårman frågat om jag har för avsikt att initiera någon
            ny företagsform för företag ägda av kommuner, landsting eller
            andra offentliga organ samt om jag kommer att låta nuvarande förhållanden
            bestå.
          </note>
          <note>
            Under vilka förhållanden nedskrivning skall ske av anläggningstillgångar
            regleras i 4 kap. 5 § årsredovisningslagen (1995:1554). Av bestämmelsen
            framgår att nedskrivning skall ske av en anläggningstillgång om
            det kan antas att värdenedgången är bestående. Denna bedömning
            får göras med hänsyn till bl.a. tillgångens art och funktion samt
            värdenedgångens storlek.
          </note>
          <note>
            Regeringen har ingen anledning att anta annat än att landets
            kommunala bostadsbolag följer lagstiftningen på området.
          </note>
          <note>
            Huruvida aktiebolagsformen är en lämplig associationsform att
            bedriva kommunal verksamhet i eller inte är upp till den enskilda
            kommunen att avgöra.
          </note>
          <note>
            Kommunen väljer givetvis den associationsform som man finner
            vara mest lämpad för den aktuella verksamheten. Många kommuner
            har exempelvis valt aktiebolagsformen för sina kommunala bostadsföretag.
          </note>
          <note>
            I detta sammanhang vill jag redovisa att regeringen nyligen beslutat
            om direktiv för en utredning som bl.a. fått till uppgift att redovisa
            ett diskussionsbetänkande om utveckling av de allmännyttiga bostadsföretagen
            och att förutsättningslöst pröva och hitta nya former för hur
            icke vinstdrivande bostadsföretag kan organiseras samt hur hyresgästernas
            inflytande kan öka i dessa företag. Utredaren skall bl.a. göra
            en samlad analys av de regelverk som styr verksamheten i de allmännyttiga
            bostadsföretagen samt överväga om det behövs ett nytt regelverk.
          </note>
          <note type="speaker">
            Anf. 83 CARL-ERIK SKÅRMAN (m):
          </note>
          <note>
            Fru talman! Först vill jag glädja statsrådet med att han förmodligen
            har rätt när han antyder att jag har fel beträffande lagligheten
            i att de kommunala bolagen tar upp sina fastigheter till orealistiska
            värden i sina balansräkningar. Det är uppenbarligen inte olagligt
            att ett kommunalt bostadsbolag i balansräkningen tar upp företagets
            fastighetsinnehav till övervärden som man inte har en chans att
            få ut vid en försäljning av respektiva fastigheter.
          </note>
          <note>
            Anledningen till att man ändå kan redovisa så högt, för att inte
            säga för högt, värde på fastigheterna är enligt de revisorer som
            jag har varit i kontakt med att det rör sig om ett långsiktigt
            ägande - och det kan man ju med fog säga om det inte finns några
            villiga köpare. Det långsiktiga ägandet innebär att det inte kan
            uteslutas att det någon gång i framtiden skulle kunna gå att få
            ut det värde som fastigheterna nu har i balansräkningen.
          </note>
          <note>
            I orter som Bengtsfors, Ånge eller liknande avfolkningsorter
            blir dock även de kommunala bostadsbolagen tvungna att skriva
            ned sina fastighetsinnehav mer än vad anskaffningsvärde och planenlig
            avskrivning skulle leda till.
          </note>
          <note>
            Problemet i sammanhanget är naturligtvis att för dem som inte
            är insatta i årsredovisningslagen och dess tillämpning ger de
            värden som anges i balansräkningen i de kommunala bostadsbolagen
            ett intryck av att företaget har större tillgångar än det faktiskt
            har. Det gäller både allmänhet och politiker. När det sedan visar
            sig att förlusterna har nått en sådan höjd att företaget är i
            behov av kapitaltillskott eller måste likvideras kommer det som
            en överraskning både för en del politiker och för den skattebetalande
            allmänheten.
          </note>
          <note>
            Det är ingen hemlighet att Bostadsdelegationen i sitt arbete
            med att hjälpa kommuner som blivit ekonomiskt utätna av sina bostadsbolag
            ofta har tvingat dessa kommuner att ge kapitaltillskott till företaget
            och utan att komma ned till försäljningsvärdet ändå skriva ned
            sitt fastighetsinnehav med 30-40 % i ett alltför sent skede, vilket
            ytterligare frestat på den kommunala ekonomin och skattebetalarnas
            tålamod.
          </note>
          <note>
            Det är 64 kommuner som har hört av sig till Bostadsdelegationen
            för att få hjälp med sina kommunala bostadsföretag.
          </note>
          <note>
            Det förekommer för all del även missförstånd åt det andra hållet.
            Det gäller de kommunala bostadsbolagen i storstadsområdenas kärnor,
            exempelvis
          </note>
          <note>
            Stockholm, där det ibland kan ligga i företagsledningens eller
            i styrelsemajoritetens intresse att inte öppet visa hur stora
            tillgångar företaget faktiskt har.
          </note>
          <note>
            Ingetdera av de båda missförstånden är bra, och de aktualiserar
            vilken typ av redovisning som de kommunala bostadsbolagen skall
            ha, om vi nu skall fortsätta att ha kommersiella kommunala företag.
          </note>
          <note>
            Anf. 84 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det var ganska bra att interpellanten medgav att
            det som står i interpellationen om att kommunerna bedriver en
            olaglig redovisningsverksamhet när det gäller de kommunala bostadsbolagen
            inte är riktigt.
          </note>
          <note>
            Jag skall ändå villigt erkänna att det här är en problematik,
            som framför allt har anknytning till de kommunala bostadsbolag
            som har stora ekonomiska problem till följd av en stark befolkningsutflyttning.
          </note>
          <note>
            Det har i debatten ibland tagits som intäkt för att kommuner
            inte skall inneha kommunala bostadsbolag, men jag tycker att det
            är en för långtgående slutsats.
          </note>
          <note>
            De kommuner som är berörda är ofta sådana där företag i ett visst
            skede har ställt krav på att kommunen skall bygga upp ett bostadsbestånd
            för att kunna tillgodose de anställdas behov av bostäder när man
            har expanderat industrin på orten. Sedan flyttar industrin, lägger
            ned eller bantar sin verksamhet, och då har kommunen hamnat i
            svåra problem.
          </note>
          <note>
            Vi försöker hantera den problematiken inom ramen för Bostadsdelegationen,
            men vi räknar med att de medel som staten nu har satt av på några
            år, 2 ½
          </note>
          <note>
            miljard kronor, är tillräckliga för att man skall kunna hantera
            de bekymren.
          </note>
          <note>
            Jag vill inte gå närmare in på frågan utan konstaterar bara att
            jag bedömer att kommunerna i dag följer lagstiftningen på området.
            Jag är väl medveten om att det pågår en diskussion inom SABO-företagen
            och med Redovisningsrådet om hur värderingen av de kommunala bostadsbolagen
            skall se ut framgent, men jag vill inte på förhand kommentera
            den frågan.
          </note>
          <note type="speaker">
            Anf. 85 CARL-ERIK SKÅRMAN (m):
          </note>
          <note>
            Fru talman! Visst kan det på mycket goda grunder ifrågasättas
            om de rådande redovisningsformerna är relevanta för de kommunala
            bostadsföretagen. De skapar missförstånd av den typ som jag visade
            på i det tidigare inlägget. Jag tycker därför att det är en god
            uppgift för statsrådet att driva på utvecklingen mot en redovisning
            som ger en bättre bild hos allmänheten av vad de kommunala bostadsföretagen
            faktiskt står för.
          </note>
          <note>
            Också kommunernas kompetens att vara företagsledare kan naturligtvis
            ifrågasättas när kommunerna nu väljer en sådan driftsform som
            aktiebolagsformen för att bedriva sin verksamhet. Aktiebolaget
            är en associationsform som har varit ägnad att möjliggöra för
            många delägare att gemensamt bedriva affärsverksamhet. I den helt
            övervägande delen av de kommunala bolagen finns det faktiskt bara
            en ägare, nämligen kommunen, som dessutom gått in med borgen.
          </note>
          <note>
            Aktiebolagsformen syftar också till att möjliggöra en begränsning
            av ägarens ansvarsförhållande.
          </note>
          <note>
            Men i de kommunala bostadsföretagen är detta också helt verkningslöst
            i och med att kommunerna gått in och givit borgen.
          </note>
          <note>
            Det är ingen hemlighet att man från kommunernas sida ursprungligen
            valde aktiebolagen som associationsform. Det var den företagsform
            som möjliggjorde att neka allmänheten insyn i verksamheten med
            hänvisning till aktiebolagslagens sekretessbestämmelser om affärsskydd.
            På den punkten har de fått ändra sig beroende på särskilt ingripande
            från lagstiftaren.
          </note>
          <note>
            Det är klart att det ur principiell synpunkt är mycket tveksamt
            om kommunerna skall ägna sig åt företagsamhet. Kompetensmässigt
            är det ännu mer tveksamt på grund av alla de olika ingrepp som
            staten har fått göra under efterkrigstiden av den typ som jag
            nyss nämnde men också med de bidrag med mycket okonventionella
            omtolkningar av bokföringsverksamheten och med ägarkonstruktioner
            som liknar kinesiska askar, osv.
          </note>
          <note>
            Det är i vart fall enligt min mening bevis nog på att kommunalgubbar
            och kommunalgummor som många gånger är duktiga på att sköta sina
            kommuner inte är stjärnskott som företagsledare. Särskilt inte
            när de verkar inom ett lagverk, nämligen aktiebolagslagen, som
            utgår från en kraftig vinstfokusering i företaget. De kommunala
            företagen skall ju som bekant inte gå med vinst.
          </note>
          <note>
            Statsrådet borde ta initiativ till att ytterligare kraftigt begränsa
            kommunal företagsamhet eller som i andra länder ta fram en företagsform
            som passar kommunernas karaktär som huvudmän, eller måhända vore
            bådadera det allra bästa.
          </note>
          <note>
            Anf. 86 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Om jag uppfattade Carl-Erik Skårman rätt - det sägs
            inte rakt ut, men det lyser igenom både i interpellationen och
            i Carl-Erik Skårmans anförande
          </note>
          <note>
            - vill Carl-Erik Skårman i princip förbjuda kommuner att bedriva
            verksamhet i aktiebolagsform. Det skulle vara ett oerhört långtgående
            ingrepp i kommunernas möjlighet att hantera sina angelägenheter.
          </note>
          <note>
            Vi talar här inte bara om kommunala bostadsbolag. Vi talar om
            verksamhet som bedrivs i aktiebolagsform i en mängd olika verksamheter.
            Det skulle vara ett väldigt långtgående ingripande som jag tror
            skulle få ganska allvarliga konsekvenser för den kommunala verksamheten.
          </note>
          <note>
            Sedan har jag svårt att se att man kan ta lite yviga påståenden
            till intäkt för att kommunpolitiker inte är ägnade att bedriva
            den här typen av verksamhet. Jag har väldigt svårt att ta de problem
            som finns i vissa kommunala bostadsbolag till intäkt för att dra
            slutsatsen att kommuner i regel inte bedriver sin verksamhet på
            ett bra sätt, även om den bedrivs i aktiebolagsform.
          </note>
          <note>
            Det är en speciell problematik, och det vet Carl-
          </note>
          <note>
            Erik Skårman, med de kommunala bostadsbolag som nu har allvarliga
            problem. Det är till följd av de mycket starka befolkningsomflyttningar
            som pågår i
          </note>
          <note>
            Sverige. Det var på sin tid lätt att från brukets sida begära
            att kommunen skulle bygga bostäder för att man skulle få anställa
            till bruksorten. När man sedan packar igen bruket står naturligtvis
            kommunen där med ett bostadsbestånd som är alltför stort. Men
            av det kan man inte dra slutsatsen att kommunalpolitiker är inkompetenta
            att bedriva den här typen av verksamhet.
          </note>
          <note>
            Nu tror jag, som jag sade i min inledning, att vi kan hantera
            de kommuner som har problem med sina bostadsbolag genom Bostadsdelegationens
            arbete som bedrivs i nära kontakt med berörda kommuner.
          </note>
          <note type="speaker">
            Anf. 87 CARL-ERIK SKÅRMAN (m):
          </note>
          <note>
            Fru talman! Jag tycker nog ändå att min egen personliga erfarenhet
            från flera olika typer av kommunala bolag, och icke endast bostadsbolag,
            samt vad jag ser runtomkring, ger anledning inte att förbjuda
            -
          </note>
          <note>
            och jag sade heller inte det - men starkt begränsa den här formen.
            Det är principiellt tveksamt om kommuner skall bedriva konkurrensutsatt
            verksamhet på det här sättet.
          </note>
          <note>
            Dessutom menar jag, och det är väldigt mycket utifrån den erfarenhet
            jag har från olika typer av kommunal bolagsverksamhet, att det
            är svårt för kommunen som ägare att ha den kompetens som en ägare
            bör ha att kunna förutse och ha känsla för hur ett företag skall
            agera i kraftigt skiftande marknadsförhållanden. Det är inte lätt.
            Det är dessutom en verksamhet som är mycket kraftigt skild från
            den vanliga omsorgsverksamhet och stabiliserande verksamhet som
            man har i de vanliga kommunala organen.
          </note>
          <note>
            Jag tror alltså att det är en nästintill oförenlig uppgift att
            vara dels framgångsrik företagsledare i en föränderlig kommersiell
            miljö, dels en stabil kommunalpolitiker. Jag tycker dessutom att
            erfarenheten visar det när vi ser på årsredovisningar, försäljningar,
            företagsfallisemang, etc.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 1998/99:331 om hyresmarknaden
          </note>
          <note>
            Anf. 88 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Ulla-Britt Hagström har frågat vilka åtgärder som
            jag avser att vidta dels för att enskilda hyresgäster inte skall
            drabbas så hårt av utvecklingen med tomma lägenheter, dels för
            att momsen på fastighetsförvaltningen inte skall ge så kraftigt
            genomslag för hyresgästerna.
          </note>
          <note>
            Inledningsvis vill jag framhålla att vi nu kan notera att ett
            trendbrott har skett genom att hyrorna har börjat sjunka. Jag
            bedömer dock att de kan sänkas ytterligare bl.a. genom sänkta
            byggkostnader och genom ett ökat inflytande för hyresgästerna.
            Förslag om hur byggkostnaderna kan sänkas räknar jag med kommer
            från bl.a. Byggkostnadsdelegationen, som skall slutredovisa sitt
            arbete till den 1 mars nästa år.
          </note>
          <note>
            Delegationen har varit verksam sedan sommaren
          </note>
          <note>
            1996 och har i uppgift att aktivt och i samarbete med byggsektorns
            aktörer arbeta för långsiktigt sänkta produktions- och förvaltningskostnader
            för bostäder.
          </note>
          <note>
            En annan faktor av betydelse för hyresutvecklingen är neutralitet
            i beskattningen mellan olika boendeformer, dvs. att människors
            val av upplåtelseform inte skall styras av skillnader i ekonomiska
            villkor som beror av bidrag och beskattning. Frågan om skattemässig
            neutralitet i en vidare mening och hur detta skall definieras
            är - som Ulla-Britt Hagström säkert känner till - en uppgift för
            Fastighetsbeskattningskommittén. Resultatet av kommitténs arbete
            måste avvaktas innan regeringen kan ta ställning till om några
            åtgärder i detta avseende är påkallade. Kommittén skall redovisa
            resultaten av sitt arbete i slutet av detta år.
          </note>
          <note>
            Härtill kommer de pågående skattesamtalen mellan regeringen och
            övriga riksdagspartier om skattesystemets framtida utformning.
            Jag är därför inte nu beredd att ta ställning till enskilda komponenter
            i beskattningen - som t.ex. moms på fastighetsförvaltning.
          </note>
          <note>
            När det gäller problemet med tomma lägenheter vill jag erinra
            Ulla-Britt Hagström om att en särskild delegation - Bostadsdelegationen
            - inrättades den 1
          </note>
          <note>
            juli 1998 för att hantera frågor om statligt stöd till kommuner
            med övermäktiga ekonomiska åtaganden för boendet. En orsak till
            att de ekonomiska åtagandena kan bli övermäktiga är ju att befolkningsutvecklingen
            är negativ i kommunen, vilket bl.a. medför många outhyrda lägenheter.
            Värt att notera i detta sammanhang är att Kristdemokraterna -
            i en gemensam reservation med Moderaterna och Folkpartiet -
          </note>
          <note>
            avstyrkte regeringens förslag i den bostadspolitiska propositionen
            om att inrätta en sådan delegation.
          </note>
          <note>
            Avslutningsvis - det är regeringens bestämda avsikt att se till
            att vi även i framtiden kommer att ha ett stort och starkt inslag
            av bostadsföretag som drivs utan vinstintresse och som ges förutsättningar
            att spela en viktig roll i bostadsförsörjningen och för att dämpa
            hyresutvecklingen. Vi behöver dock få i gång en diskussion om
            hur de allmännyttiga bostadsföretagen i ett längre perspektiv
            bör organiseras och skötas och om hur hyresgästernas inflytande
            över sitt boende och sina boendekostnader i dessa företag kan
            stärkas.
          </note>
          <note>
            Regeringen har därför beslutat om direktiv för en utredning med
            uppgift att belysa dessa frågor. Utredaren skall också utvärdera
            bruksvärdessystemet - bl.a.
          </note>
          <note>
            i vad mån detta bidrar till en dämpad hyresutveckling.
          </note>
          <note type="speaker">
            Anf. 89 ULLA-BRITT HAGSTRÖM (kd):
          </note>
          <note>
            Fru talman! Jag vill tacka Lars-Erik Lövdén för svaret på min
            interpellation om hyrorna. Interpellationen om höga hyror är ställd
            från två aspekter. En av dem är att hyresgäster måste betala för
            tomma lägenheter. Vi har ju faktiskt en flykt i dag i 212 av
          </note>
          <note>
            289 kommuner, vilket är ett allvarligt problem. Den andra aspekten
            är att momsen på kostnaden för fastighetsförvaltningen höjer hyran
            avsevärt.
          </note>
          <note>
            Jag är glad att statsrådet nu kan notera ett trendbrott där hyrorna
            börjat sjunka. Också jag ser fram mot Byggkostnadsdelegationens
            slutredovisning i mars nästa år. Min avsikt med denna interpellation
            är inte att gå i konfrontation med statsrådet Lövdén. Jag tycker
            egentligen inte att något parti kan berömma sig av att ha lyckats
            med bostadspolitiken. Därför vill jag hantera den här frågan ödmjukt.
            Jag ställer den här interpellationen för att lyfta fram frågan.
          </note>
          <note>
            Men jag inser att i de fall där hyrorna lägger beslag på mer
            än hälften av familjeinkomsten - jag har faktiskt hört siffror
            på upp till 70 % - blir det inte mycket över till andra utgifter.
          </note>
          <note>
            Om den sjunkande räntan hade kunnat påverka boendet skulle utrymmet
            för andra levnadsomkostnader bli större. Hyrorna har inte heller
            sänkts där byggkostnaderna har blivit lägre. Jag tycker egentligen
            att det vore bättre att regeringen satsade på sänkta hyror i stället
            för maxtaxa på dagis för att familjerna skall få ett bättre utrymme.
            Men det är min synpunkt.
          </note>
          <note>
            65 % av hyreskostnaden kan bestå av skatter och avgifter, medan
            det genomsnittliga skattetrycket i hela ekonomin är 54 %.
          </note>
          <note>
            Vid 1990 års skattereform slopades reduceringsreglerna på fastighetsområdet
            och skatteplikt infördes på tjänster avseende fastighetsförvaltning
            och fastighetsskötsel. Mellan 1989 och 1991 ökade hyrorna, huvudsakligen
            till följd av skatteomläggningen, med
          </note>
          <note>
            18 %. Sedan har de ökat lika mycket på grund av ökat antal tomma
            lägenheter, ökade avskrivningar, ökad fastighetsskatt och ökad
            vinst.
          </note>
          <note>
            Jag har i min interpellation påpekat hur momsen slog 1998. Jag
            har tittat på planering och organisationsprojekt för framtida
            försäljning. Det var närmare
          </note>
          <note>
            7 miljoner, handel med egna fastigheter var 40 miljoner, uthyrning
            av bostäder var drygt 2 miljarder, förvaltning i bostadsrättsföreningar
            var 200 miljoner, övrig fastighetsförvaltning var 1,5 miljarder
            och fastighetsförmedling drygt 1 miljard. Till detta kom förvaltning
            i rikskooperativ regi med 750 miljoner och övrig fastighetsförvaltning
            på uppdrag med 1,5
          </note>
          <note>
            miljarder. En viss del av denna moms betalas givetvis tillbaka,
            men detta innebär stora konsekvenser för hyresgästerna.
          </note>
          <note>
            Hyran har ökat i snabbare takt än inflationen.
          </note>
          <note>
            Många hyresgäster ifrågasätter att det är de som skall betala
            för tomma lägenheter och sjunkna fastighetsvärden, som blir följden
            av detta. Hyresgästerna betalar nu omkring 4 miljarder kronor
            årligen för hyresbortfall, ökade avskrivningar och ökning av eget
            kapital. Hyresgästerna kommer att få betala ännu mera dels som
            hyresgäster, dels som skattebetalare, eftersom kommunerna måste
            gå in och sanera. Det blir en dubbel effekt. Folkminskningen i
            kommunerna och trenden att alla drar till storstäderna kommer
            att förstora problemen ytterligare.
          </note>
          <note>
            Jag vet att Fastighetsbeskattningskommittén snart kommer att
            redovisa sitt arbete. Fastighetsskatten har ju stor betydelse.
            Statsrådet svarar också att en diskussion skall föras om hyresgästernas
            inflytande över sitt boende och sina boendekostnader. Jag ser
            fram mot den utredningen.
          </note>
          <note>
            Jag skulle dock vilja ställa en fråga till statsrådet.
          </note>
          <note>
            Det finns ju ett område som statsrådet väljer att inte beröra.
            Det är ägarlägenheterna. Om den enskilde kan köpa och äga och
            därmed dra av räntekostnaderna, sjunker hyran automatiskt. Finns
            den delen med i direktiven som regeringen har gett till den nya
            utredningen som statsrådet aviserade?
          </note>
          <note type="speaker">
            Anf. 90 STEN ANDERSSON (m):
          </note>
          <note>
            Fru talman! Jag tycker att det är en bra interpellation som Ulla-Britt
            Hagström har ställt här i dag. Den handlar ju om nivån på hyrorna.
            Det är många som tycker att den är alltför hög. Det är rätt som
            Ulla-Britt
          </note>
          <note>
            Hagström skriver att förvaltningsmomsen är en av orsakerna till
            ökade hyreskostnader.
          </note>
          <note>
            Det svar som statsrådet lämnar handlar om att han tror att sänkta
            byggkostnader och ökat inflytande för hyresgästerna kan sänka
            hyran. Jag vill nog påstå att det är ett diskutabelt påstående.
            Man kan titta på hur stor del av byggkostnaderna som ligger på
            hyran. I
          </note>
          <note>
            det perspektivet tror jag att statsrådets svar inte är riktigt
            okej. Vi har i dag pressat byggkostnaderna i
          </note>
          <note>
            Sverige mycket. Jag tror att det är svårt att pressa dem mer
            för att uppnå kraftigare sänkningar av hyrorna.
          </note>
          <note>
            Ett inflytande inom bostadsföretaget är positivt för hyresgästerna
            i ett området, men jag tror inte att det skulle innebära så hemskt
            mycket i sänkt hyra.
          </note>
          <note>
            Riksdagen har ju beslutat om en spärr där man säger att hyresgäster
            kan delta i s.k. självförvaltning. Men om man går över gränsen
            på 324 kr per månad får man skatta fullt ut. Jag tycker att det
            är ett för lågt belopp med tanke på den besparing man kan göra
            för hyresgästerna om de tar hand om stora delar av den yttre och
            inre skötseln. Det är ett för litet lockbete. Vi har också sett
            att intresset har sjunkit efter det att vi beslutade om detta
            i riksdagen.
          </note>
          <note>
            Fru talman! Det är i stället så att den stora delen av hyran
            i dag består av skatter och avgifter dels till staten, dels till
            kommunen. Vi vet alla att hyran för flerfamiljsbostäder steg som
            en raket efter skatteuppgörelsen i början på 90-talet. Sedan har
            vi kommunernas avgifter. Kommunen skall bara ta betalt för självkostnaden,
            men det existerar ju inte i sinnevärlden. Det är många kommuner
            som tar alltför mycket betalt för olika uppgifter i samband med
            nybyggnation. Det vet villaägare, bostadsrättsinnehavare, hyresgäster
            och byggare.
          </note>
          <note>
            Ett sätt att åstadkomma lägre hyra är att minska dessa skatter.
            Jag är väl medveten om att det kostar pengar. Fastighetsskatten
            motsvarar t.ex. hyran för en månad på året. Den är 8 % av årshyran.
          </note>
          <note>
            Sedan skriver statsrådet också att han vill att bostadsföretag
            utan vinstintresse skall få en stark ställning på marknaden. Det
            kan kanske vara rätt från hans synpunkt, men då är det svårt att
            få någon att bygga. Visst kan man bygga i dag, precis som man
            säger från Hyresgästföreningen. Men de som i dag investerar i
            ett byggande kan investera sina pengar mycket bättre. Vi har ju
            inte tvångsinvesteringar i
          </note>
          <note>
            Sverige längre.
          </note>
          <note>
            Därför tycker jag att statsrådets svar är lite väl naivt. Det
            klarar inte en kontakt med verkligheten.
          </note>
          <note>
            Anf. 91 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Först har jag några kommentarer till
          </note>
          <note>
            Sten Andersson. Om Sten Anderssons parti får rätt införs marknadshyror.
            Det är ju en utveckling som inte gagnar syftet med den interpellation
            som är ställd, nämligen att hålla tillbaka hyresutvecklingen och
            gärna få till stånd ytterligare en minskning av hyrornas andel
            av den disponibla inkomsten. Under
          </note>
          <note>
            1998 och 1999 har vi sett ett trendbrott på hyresmarknaden där
            hyrans andel av den disponibla inkomsten äntligen börjar sjunka.
            Det är glädjande, men den utvecklingen måste fortsätta.
          </note>
          <note>
            Jag tror inte att det finns några enkla svar på hur man gör för
            att åstadkomma en fortsatt dämpning och fortsätta att pressa tillbaka
            hyresutvecklingen. Jag tror att det finns anledning att titta
            på hela byggkedjan.
          </note>
          <note>
            Sten Andersson var inne på ett par av de frågorna.
          </note>
          <note>
            Det rör exempelvis byggkostnaderna, den kommunala avgiftssättningen,
            tomtupplåtelserna och inflytande, dvs. att se till att vi utvecklar
            hyresfastighetsbeståndet och allmännyttan så att de boende får
            möjlighet till större inflytande över sitt boende, gärna i form
            av kooperativ hyresrätt eller andra modeller för att driva icke
            vinstdrivande bostadsbolag.
          </note>
          <note>
            Fastighetsbeskattningen är en fråga som diskuteras i Fastighetsbeskattningsutredningen.
            Enligt direktiven skall man uppnå en rättvis beskattning av bostadsbeståndet
            i Sverige. Det är en mängd olika faktorer som behöver åtgärdas
            för att den utveckling som nu har inträtt på hyresmarknaden skall
            kunna fortsätta, nämligen ett tillbakapressande av hyrans andel
            av den disponibla inkomsten. För att utvecklingen skall bli framgångsrik
            måste vi fortsättningsvis kunna hålla ett lågt ränteläge i Sverige.
            Det är detta som är avgörande för att denna utveckling kan fortgå
            under några framöver, så att det successivt blir en minskning
            av hyrans andel av den disponibla inkomsten.
          </note>
          <note>
            Till Ulla-Britt Hagström vill jag säga att i direktiven för den
            utredning som skall se över allmännyttan och bruksvärdessystemet
            ingår inte ägarlägenheter.
          </note>
          <note>
            Riksdagen har gjort ett tillkännagivande till regeringen på den
            punkten, och regeringen avser naturligtvis att tillmötesgå detta.
          </note>
          <note>
            Beträffande de tomma lägenheterna vill jag än en gång säga att
            vi har tillsatt en bostadsdelegation. Vi har avsatt ca 2½ miljarder
            kronor för att man skall kunna hantera den problematik som råder
            i många utflyttningskommuner. Inom loppet av det här året räknar
            vi med att kunna ge besked till samtliga kommuner som har ansökt
            om bidrag från Bostadsdelegationen.
          </note>
          <note>
            Syftet med dessa åtgärder är att skapa en långsiktig lösning
            på problemet i de enskilda kommunerna.
          </note>
          <note>
            Vi vill alltså inte bara kasta in pengar som sedan på nytt skapar
            problem några år längre fram, utan vi vill åstadkomma en långsiktig
            lösning där det handlar om att omstrukturera bostadsbeståndet,
            om att riva ett antal lägenheter när det inte finns förutsättningar
            att hyra ut dem under överskådlig tid och om att upplåta vissa
            bostäder eller fastigheter till annan verksamhet.
          </note>
          <note>
            Jag är relativt förhoppningsfull på den punkten att vi skall
            kunna ha löst detta problem inom loppet av två år. Under det här
            året skall vi ha gett kommunerna besked om hur lösningen ser ut
            och vilken den statliga medverkan blir.
          </note>
          <note type="speaker">
            Anf. 92 ULLA-BRITT HAGSTRÖM (kd):
          </note>
          <note>
            Fru talman! Jag tackar för svaret. Jag reagerade på att Lars-Erik
            Lövdén sade att regeringen har avsatt 4
          </note>
          <note>
            miljarder. Jag redovisade tidigare att hyresgästerna betalar
            lika mycket - 4 miljarder årligen - för hyresbortfall, ökade avskrivningar
            och ökning av eget kapital. Här finns alltså väldigt mycket att
            göra.
          </note>
          <note>
            Sedan anser jag att ägarlägenheter måste ingå.
          </note>
          <note>
            Man måste alltså ge tilläggsdirektiv, eftersom riksdagen har
            gjort ett tillkännagivande. Jag vill framhålla att jag tycker
            att det är viktigt att det ges tilläggsdirektiv till utredningen.
          </note>
          <note>
            Enligt de siffror jag har kunnat se för bostadsinvesteringar
            i procent av bruttonationalprodukten ligger vi 1 % lägre än OECD-länderna
            i Europa. När det gäller påbörjade lägenheter under 1997 låg 13
          </note>
          <note>
            länder före Sverige. Här finns också väldigt mycket att göra.
          </note>
          <note>
            Boende och konsumtion hänger starkt samman. I
          </note>
          <note>
            bostadspolitiken behövs det frihet, rättvisa och tillgodoseende
            av nytta och behov. Det måste finnas frihet att välja mellan olika
            former såsom hyresrätt, kooperativ hyresrätt, ägarlägenheter,
            bostadsrättslägenheter, radhus, kedjehus och villaboende.
          </note>
          <note>
            På något sätt har det förts en icke-bostadspolitik, och regeringen
            har ju det största ansvaret för denna.
          </note>
          <note>
            Det är därför som vi i dag har fått både en bostadskreditakut
            och en bostadsbiddragskreditakut.
          </note>
          <note>
            Man måste ta ett helhetsgrepp om bostadspolitiken.
          </note>
          <note>
            Jag förstår av det som Lars-Erik Lövdén säger att regeringen
            nu vill försöka att ta ett sådant grepp.
          </note>
          <note>
            Man kan aldrig nå millimeterrättvisa. Man kan inte komma så långt
            att alla har lika stor lägenhetsyta, lika stor hyra eller lika
            god standard. Det måste få variera hur den enskilde vill prioritera,
            hur mycket man vill lägga på boende och hur mycket man vill lägga
            på annat.
          </note>
          <note>
            Såvitt jag kan se har Sverige i dag Europas högsta boendekostnader.
            Genomsnittet ligger på över 30 %
          </note>
          <note>
            av familjens disponibla inkomst. Men i det genomsnittet ingår
            även betalda fastigheter ute på landet eller i glesbygden. Jag
            har träffat personer som lägger
          </note>
          <note>
            70 % av sin disponibla inkomst på hyran. Allra värst är det för
            ensamboende föräldrar med barn.
          </note>
          <note>
            Det är egentligen för sent att ändra bostadpolitikens inriktning.
            Många bostadsrättsföreningar går i konkurs eller måste rekonstrueras.
            Vi var på studiebesök i Karlskrona. Där var det flera kommunala
            bostadsbolag som hade det ekonomiskt svårt. Statens bostadskreditnämnd
            hade ökat sina åtaganden från 1
          </note>
          <note>
            445 000 kr under 1997 till 2 262 952 kr under 1998.
          </note>
          <note>
            På grund av staten tidigare tagit riskerna och investeringsbesluten
            inte kostat någonting har man ju förbyggt sig. Det har bokstavligt
            varit att bara sätta spaden i jorden, eftersom staten har gått
            in. Det är viktigt att vi får en marknadsefterfrågan på det sättet
            att vi verkligen bygger efter behov.
          </note>
          <note>
            Kommunerna kan också gå in och hjälpa till för att försöka sänka
            tomtpriser och minska kringkostnader. Fastighetsskatten måste
            avvecklas på sikt, och det håller ju utredningen på att jobba
            med. Det kan inte vara rimligt att 65 % av hyreskostnaden består
            av skatter och avgifter när det genomsnittliga trycket i hela
            ekonomin ligger på 54 %.
          </note>
          <note>
            Min fråga till ministern handlar om familjernas situation. Har
            ni någonsin diskuterat att i stället för att införa maxtaxa på
            dagis gå in och se över hyrorna?
          </note>
          <note type="speaker">
            Anf. 93 STEN ANDERSSON (m):
          </note>
          <note>
            Fru talman! Det är rätt som statsrådet säger, att hyresnivåerna
            har frysts på en del orter i Sverige.
          </note>
          <note>
            Men: Från vilken nivå? Det är precis som Ulla-Britt
          </note>
          <note>
            Hagström säger, att vi i dag har Europas högsta boendekostnader
            i allmänhet och hyreskostnader i synnerhet. Dessutom har vi Europas
            högsta skatter för lågoch medelinkomsttagare.
          </note>
          <note>
            Fru talman! Det bruksvärdessystem som vi har haft i Sverige under
            många år skulle vi bara ha under en övergångsperiod. Trots detta
            befinner sig svenska folket i en situation med höga skatter och
            höga hyror.
          </note>
          <note>
            Dessvärre kan vi i medierna dagligen notera att också den sociala
            standarden och servicen har blivit sämre.
          </note>
          <note>
            En annan sak som fördyrar är överklagandeprocessen vid nybyggnation.
            Det är helt tokigt att ett byggföretag som har köpt ett område
            där detaljplanen är fastställd kan drabbas av kostnader när detaljplanen
            senare skall fullföljas. Det finns ett exempel i
          </note>
          <note>
            Stockholmstrakten, Saltsjö-Kvarn. Det kostade det aktuella byggföretaget
            12 miljoner kronor som ensamt ökade lägenheternas insatser med
            20 000 kr.
          </note>
          <note>
            Gärna överklaganden, men de skall ske med rim och reson och inte
            efter det att stadsplanen är fastställd.
          </note>
          <note>
            Visst är det bra med låga räntor. Men ert parti säger nej till
            EMU, eller ni vet inte vilken stol som ni skall på. Detta kommer
            inte att sänka några räntor, det kan jag garantera. Det är i alla
            fall alla experter överens om.
          </note>
          <note>
            Till sist: Visst är det bra med kooperativ hyresrätt för dem
            som vill ha det. Men jag tror inte att det är någonting som majoriteten
            av svenska folket strävar efter. Människor vill bo som Lars-Erik
            Lövdén, t.ex. i villa eller bostadsrätt.
          </note>
          <note>
            Anf. 94 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Det är lite svårt att diskutera med
          </note>
          <note>
            Sten Andersson. Han sträcker sig över vida fält och ibland lite
            vid sidan av ämnet.
          </note>
          <note>
            En av orsakerna till att vi fick den kris som vi fick på bostadsmarknaden
            med tomma lägenheter, med bostadsrätter som har omfattats av bostadskreditnämndens
            verksamhet samt med en allmän kollaps på fastighets- och bostadsmarknaden
            var den ekonomiska politik som bedrevs under början av 90-talet.
            Vi hamnade i en situation med en galopperande ränteutveckling,
            en situation med kraftigt ökad arbetslöshet och minskad köpkraft.
            Det ledde inte bara till problem för enskilda människor, utan
            det ledde till gigantiska problem för samhällsekonomin i stort,
            varav fastighetsdelen var en del.
          </note>
          <note>
            Nu har vi vänt denna utveckling. Räntorna är låga, och vi skall
            hålla fast vid den utvecklingen så att vi håller nere räntorna.
            På det sättet får vi förutsättningar att långsiktigt pressa tillbaka
            hyrorna. Sedan krävs det en mängd andra initiativ, ett mer sammanhållet
            och ihållande grepp för att pressa ned hyrans andel av den disponibla
            inkomsten.
          </note>
          <note>
            Vi har i Sverige kanske världens modernaste bostadsbestånd, både
            sett till kvalitet och till yta per boende. Det är någonting som
            vi skall vara stolta över, och det är ett resultat av en framgångsrik
            bostadspolitik sedan efterkrigstiden.
          </note>
          <note>
            Det är lite svårt att bemöta Sten Andersson när han argumenterar
            på det sätt som han gör. Moderaterna har ju tillhört dem som har
            sagt nej till Bostadsdelegationens arbete och till de medel som
            är avsatta för att lösa problematiken med de tomma lägenheterna.
            I Moderaternas budgetalternativ till vårpropositionen vill man
            dra ned 2 miljarder kronor ytterligare på räntebidragen vad gäller
            fastigheter som inte omfattas av fastighetsskatten och som omedelbart
            kommer att drabbas av högre hyror.
          </note>
          <note>
            Så till Ulla-Britt Hagström. Jag var inne på detta med att hålla
            greppet om en låg räntesituation framöver. Jag tror att det är
            nyckeln till att vi både får i gång bostadsbyggandet och att vi
            successivt kan pressa ned hyrorna. Sedan är det en mängd andra
            initiativ som också behövs.
          </note>
          <note>
            Vi har gett Boverket i uppdrag att i en rapport redovisa bostadsbyggnadsbehovet
            i tillväxtområdena och vilka hinder som finns för att få i gång
            bostadsbyggandet med större kraft än i dag. Vi har visserligen
            sett en viss ökning i bostadsbyggandet men från en väldigt låg
            nivå. Vi riskerar att om några år få en akut bostadsbrist på en
            rad orter i landet om vi inte kan höja nivån på bostdsbyggandet
            ytterligare.
          </note>
          <note>
            Regeringen är alltså inne på att ta ett mer samlat grepp om utvecklingen.
            Det handlar dock inte om att på nytt gå in med generella subventioner
            på bostadsmarknaden, och jag tror att Ulla-Britt Hagström och
            jag är överens om att det inte är den åtgärden som skall tillgripas.
          </note>
          <note>
            I stället för maxtaxa - ja, maxtaxan har ju den betydelsen att
            den tillsammans med de avtrappadede bostadsbidragen och skatterna
            för låg- och medelinkomsttagare i princip ger hundraprocentiga
            marginaleffekter. Man kan räkna fram exempel på låg- och medelinkomsttagare
            för vilka hela inkomsten och mer därtill försvinner om de går
            upp i arbetstid från fyra till sex timmar eller från sex till
            åtta timmar eller om de från arbetslöshet går ut i ett förvärvsarbete.
            Det är naturligtvis ingen bra situation om vi nu skall se till
            att vi kan tillgodose behovet av arbetskraft när arbetsmarknaden
            växer som den gör i Sverige.
          </note>
          <note type="speaker">
            Anf. 95 ULLA-BRITT HAGSTRÖM (kd):
          </note>
          <note>
            Fru talman! Jag tror att sänkta hyror skulle kunna ge mer än
            hundraprocentiga margnaleffekter och då för en bredare grupp.
            Men vi skall inte ta en diskussion om detta nu.
          </note>
          <note>
            Jag tycker att det är bra att statsrådet Lövdén undersöker olika
            möjligheter att komma till rätta med hyrorna, som var anledningen
            till att jag ställde interpellationen. Men det har i svaret framkommit
            ett fel och en myt, dels att fastighetskrisen startade senare
            -
          </note>
          <note>
            den startade faktiskt 1988 enligt alla papper som jag har läst
            - dels myten att vi har det modernaste bostadsbetåndet. Jag har
            läst att vad gäller bostäder byggda 1970-1990 ligger Sverige väldigt
            långt ned, och bostadsbyggandet i Sverige per miljon invånare
          </note>
          <note>
            1997 ligger väldigt lågt, så det som står i svaret kan inte vara
            sant.
          </note>
          <note>
            Ökat hyresbortfall, ökade avskrivningar och ökad vinst förklarar
            omkring 70 % av hyresökningen sedan
          </note>
          <note>
            1991, har jag läst mig till. De sjunkande räntebidragen, som
            vi också givetvis har varit med och drivit på för att genomföra,
            i kombination med den sjunkande räntan förklarar de 14 procenten
            av ökningen. Detta är sådana teser som jag själv har svårt att
            förstå. Men jag kom in här i riksdagen den 5 oktober, så jag har
            en lärotid framför mig.
          </note>
          <note>
            Det är en stor variation mellan företag med olika skuldsättning
            och mellan olika starka bostadsmarknader, och här hamnar ju folk
            i kläm. Företag på svaga bostadsmarknader gör större förluster,
            och kommuner har svårt att gå in med bidrag eller kapitaltillskott.
          </note>
          <note>
            Därför tänker jag tanken att börja se över förvaltningsmomsen
            som ändå utgör så stora summor. Detta är ingenting som mitt parti
            är färdigt med ännu, utan det är något som jag i min interpellation
            framhåller att vi gemensamt skulle kunna arbeta med. Jag tror
            nämligen att detta plus ägarlägenheter, som är en väldigt positiv
            lösning, skulle ge väldigt mycket.
          </note>
          <note>
            Jag vet inte om statsrådet har läst tidningen Bo-
          </note>
          <note>
            Fast nr 5, där lektor Barbro Julstad som doktorerat i ägarlägenheter
            i Holland, Australien och Norge ger positivt besked om hur ägarlägenheter
            skulle kunna tillämpas också i Sverige.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 1998/99:287 om bilens roll ur ett
            konsumentperspektiv
          </note>
          <note>
            Anf. 96 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Elver Jonsson har frågat mig vilka åtgärder regeringen
            tänker vidta för att underlätta för konsumenter som behöver ha
            tillgång till egen bil.
          </note>
          <note>
            Vidare önskar Elver Jonsson veta om regeringen är beredd att
            särskilt beakta vissa gruppers behov vid framtida beslut som påverkar
            biltrafiken. Slutligen frågar Elver Jonsson om regeringen är beredd
            att redovisa gjorda iakttagelser alternativt tillsätta en bilsocial
            utredning som ger en allsidig och fullständig bild av människors
            villkor i sitt dagliga resande.
          </note>
          <note>
            Som statsråd ansvarig för konsumentfrågor kan jag inledningsvis
            konstatera att frågor som rör tillgång till bil berör alla de
            fyra konsumentpolitiska målen, dvs. att hushållen skall ha goda
            möjligheter att utnyttja sina ekonomiska och andra resurser effektivt,
            att konsumenterna skall ha en stark ställning på marknaden, att
            konsumenternas hälsa och säkerhet skyddas samt att sådana konsumtions-
            och produktionsmönster utvecklas som minskar påfrestningarna på
            miljön och bidrar till en långsiktigt hållbar utveckling.
          </note>
          <note>
            I syfte att ge en samlad information och därigenom underlätta
            konsumenternas val vid köp av bil vidtas det ett flertal åtgärder.
            Konsumenternas val av bil kan dessutom påverka bilparkens sammansättning
            från trafiksäkerhets- och miljösynpunkt, vilket är betydelsefullt.
            En förutsättning för detta är att konsumenterna får lättillgänglig,
            saklig och heltäckande information.
          </note>
          <note>
            Bland de åtgärder som vidtagits kan nämnas att regeringen har
            gett Konsumentverket och Vägverket i uppdrag att i samarbete med
            Naturvårdsverket årligen ge ut en samlad och lättillgänglig konsumentinformation
            om bilar. Informationen omfattar för närvarande nya bilars koldioxidutsläpp,
            bränsleförbrukning och miljöklass samt hushållsekonomiska aspekter.
            Konsumentverket utarbetar i samarbete med AB Svensk
          </note>
          <note>
            Bilprovning ett faktamaterial för att underlätta för konsumenter
            som är i färd med att köpa begagnad bil.
          </note>
          <note>
            Vid marknadsföring av nya personbilar måste information om bränsleförbrukning,
            koldioxidutsläpp och miljöklass anges enligt Konsumentverkets
            riktlinjer.
          </note>
          <note>
            För att underlätta för hushållen att utnyttja sina ekonomiska
            resurser effektivt har Konsumentverket bl.a. utarbetat ett bilkostnadsprogram
            som finns tillgängligt hos kommunala konsumentvägledare och via
          </note>
          <note>
            Internet. Programmet beräknar kostnaderna för att äga en viss
            bilmodell enligt den enskilde konsumentens förutsättningar. I
            samma syfte har Konsumentverket inom ramen för sin verksamhet
            utarbetat ett system för kvalitetssäkring av bilverkstäder. Till
            personer med funktionshinder kan bilstöd utgå i form av bidrag
            för inköp och anpassning av motorfordon.
          </note>
          <note>
            En fråga som Elver Jonsson särskilt berör är glesbygdens behov
            av transporter. Inom detta område vidtas åtgärder inom ramen för
            Konsumentverkets och Glesbygdsverkets verksamhet, bl.a. i form
            av en servicedatabas som innehåller en kartläggning av kommersiell
            och samhällelig service i glesbygd och som kan användas för beräkningar
            av transportkostnader för boende i glesbygd.
          </note>
          <note>
            Elver Jonsson efterlyser en bilsocial utredning som ger en allsidig
            bild av människors villkor i sitt dagliga resande. I detta sammanhang
            vill jag framhålla att det inom ramen för Konsumentverkets arbete
            inom området regelbundet genomförts konsumentenkäter som bl.a.
            har belyst attityder, beteenden, problem och kostnader i samband
            med bilinnehav. Resultaten har gett kunskaper om den svenska bilparken,
            marknaden och framför allt om problem, kostnader och behov för
            olika kategorier av bilägare. Vidare gör
          </note>
          <note>
            Statens institut för kommunikationsanalys, SIKA, inom ramen för
            Sveriges officiella statistik löpande undersökningar av svenskarnas
            resande. Undersökningarna innehåller uppgifter om bl.a. vilka
            som reser, hur man reser och varför man reser och innehåller t.ex.
            uppgifter om resor i samband med barntillsyn och resor till och
            från arbetet.
          </note>
          <note>
            Med anledning av Elver Jonssons frågor ser inte regeringen något
            behov av att nu vidta ytterligare åtgärder inom detta område.
            Regeringen strävar efter att inta ett brett perspektiv och att
            beakta olika konsumentgruppers intressen och problem. Det är således
            regeringens bedömning att det för närvarande inte finns något
            behov av att tillsätta en bilsocial utredning.
          </note>
          <note type="speaker">
            Anf. 97 ELVER JONSSON (fp):
          </note>
          <note>
            Fru talman! Jag vill tacka statsrådet Lövdén för svaret. Låt
            mig först säga att kommunikation är något oerhört positivt. För
            drygt 100 år sedan rörde sig svensken i genomsnitt 400 meter per
            dag. I vår tid förflyttar sig svensken i genomsnitt 4 mil per
            dag. Det är alltså 100 gånger längre resavstånd på en hundraårsperiod.
            Det är en oerhörd förändring, där bilen spelar en stor roll. För
            många är den ett måste. Det gäller jobbet. Det gäller barnens
            transporter. Det gäller medicinska utflykter och resor. Det gäller
            i hög grad också att man är i avsaknad av allmänna kommunikationer
            och att behovet därför är väldigt stort.
          </note>
          <note>
            I svaret, fru talman, lutar sig statsrådet mot Konsumentverket.
            Han nämner faktiskt denna instans sju gånger. Med det kanske han
            inte avslöjar var han själv står. Han har låtit Konsumentverket
            bli något slags kronvittne för att allt ändå står ganska väl till.
          </note>
          <note>
            Då skulle jag vilja ställa en fråga till statsrådet Lövdén. Han
            talar visserligen om alla de fyra konsumentpolitiska mål som är
            berörda, men utan att avge en åsikt, utan att säga vad han själv
            anser. Jag undrar om han anser att det är positivt att vi i ett
            glesbygdsboende Sverige har ett stort antal medborgare som har
            tillgång till egen bil. Den principiella deklarationen, fru talman,
            tror jag att det vore angeläget att få här.
          </note>
          <note>
            För egen del, och det framgår väl av interpellationen, tycker
            jag att det är bra att många svenskar som behöver, och för övrigt
            önskar, skall kunna ha tillgång till bil. De frågor som jag har
            rest gäller huruvida regeringen är beredd att underlätta det här,
            om man är beredd att särskilt beakta vissa gruppers behov och
            om man skulle vilja pröva det här i en sorts bilsocial utredning.
            Där får jag ju inga jakande svar. Därför har jag faktiskt, fru
            talman, besvikelse att anmäla på den punkten.
          </note>
          <note>
            Möjligheten till den fysiska kommunikationen är ju inte bara
            något positivt i sig. Det är också en nödvändighet om Sverige
            skall fungera. Statsrådet och regeringen talar ju, åtminstone
            vid högtidsmötena, om att hela Sverige skall leva. Då kan vi konstatera
            att i dag sker huvuddelen av transporterna per bil. Åtta av tio
            persontransporter sker i egen bil, och den kvarvarande femtedelen
            sker med tåg, buss, båt, spårvagn eller flyg. Bilen är alltså
            oerhört dominant.
          </note>
          <note>
            På det kommunikationstekniska området har det skett både kartläggningar
            och utredningar. Det har också skett tekniska förbättringar. Men
            det har inte skett någon vetenskaplig utredning av vad kommunikationerna,
            och då särskilt det dominerande trafikslaget privatbilismen, betyder
            för medborgarnas sociala och ekonomiska situation.
          </note>
          <note>
            Vi har en situation just nu där man kan konstatera att tre fjärdedelar
            av landets kommuner minskar. Det är de glesa områdena. Bara en
            fjärdedel ökar. Enbart fem län ökar, och inom dessa län, t.ex.
            mitt eget Västra Götalands län, har vi en inomregional obalans
            som är besvärande - inte minst för att regeringen nu själv drar
            in på sin kärnverksamhet på ett sätt som gör att medborgarna tvingas
            resa längre. Därför skulle det vara viktigt att få denna principiella
            deklaration från statsrådet. Är det bra om vi kan underlätta för
            människor att ha en egen bil?
          </note>
          <note>
            Anf. 98 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Elver Jonsson efterlyser en mer principiell deklaration
            från min sida om min inställning till bilinnehav - om jag uppfattar
            det så. Jag skulle kunna göra det ganska enkelt för mig genom
            att ta upp ett citat som Elver Jonsson har återgivit i sin interpellation.
            Det är ett citat av Lars Ulvenstam:
          </note>
          <note>
            "När välfärdssamhället någon gång på 60-talet gav så många av
            oss möjlighet att skaffa bil, var det ett enormt jämlikhetstillskott
            och en fantastisk lyckokänsla av frihet för den vanliga familjen."
          </note>
          <note>
            Det ligger väl fortfarande oerhört mycket i det.
          </note>
          <note>
            Väldigt många människor behöver naturligtvis bilen för sitt arbete.
            Man behöver den i glesbygd för att ta sig till affärer och serviceinrättningar.
            Många människor ser också bilen som en viktig del i familjelivet.
          </note>
          <note>
            Den ökar valmöjligheterna. Den ökar frihetsmöjligheterna. Den
            ökar förutsättningarna att komma ut till rekreationsområden i
            naturen och se till att familjen får möjlighet att komma utanför
            den egna stadens gränser. Så visst betyder bilen oerhört mycket.
            Där tror jag inte att jag har någon annan uppfattning än
          </note>
          <note>
            Elver Jonsson.
          </note>
          <note>
            I svaret har jag mycket riktigt nämnt Konsumentverket sju gånger.
            Det kan vara väl värt att göra det, för Konsumentverket bedriver
            ett mycket ambitiöst arbete på det här området för att se till
            att det finns ett underlag för råd till bilkonsumenter. Det gäller
            både kostnaderna och kvaliteten. Man ser till att hålla reda på
            reparationskostnader och ger vägledning när det gäller att söka
            upp servicestationer och liknande. Det är ett väldigt bra arbete
            som Konsumentverket bedriver på det här området.
          </note>
          <note>
            Elver Jonsson tar i interpellationen också upp en beskrivning
            av vad bilen betyder. Där menar jag att
          </note>
          <note>
            SIKA, Statens institut för kommunikationsanalys, genom sitt material
            fortlöpande tar fram uppgifter som visar vilken betydelse bilen
            har för enskilda personer och familjers hushåll. Det är kartläggningar
            av hur bilen används och hur bilen används fördelat mellan kvinna
            och man. Det handlar om inköpsresor, behovet av att använda bil
            för att ta sig till skola och daghem med barnen osv. Det är ett
            mycket bra underlag, tycker jag, för att bedöma bilens betydelse
            i det svenska samhället.
          </note>
          <note type="speaker">
            Anf. 99 ELVER JONSSON (fp):
          </note>
          <note>
            Fru talman! Jag tycker att det var utomordentligt bra att statsrådet
            Lövdén gav den här deklarationen. I
          </note>
          <note>
            interpellationssvaret var det ju ett oerhört försiktigt tassande,
            om jag får använda det uttrycket. Vi har ju en situation där många
            talar illa om bilen i största allmänhet - och man kan inte alltid
            styrka det man säger. Man talar om de miljöproblem som finns.
            Och självklart finns dessa problem även om det har skett oerhörda
            förbättringar. Möjligen skulle man i ett historiskt ljus kunna
            säga att vi i den delen borde ha haft ett hårdare tryck längre
            tillbaka i tiden. Jag tror i alla fall att den här deklarationen,
            där både statsrådet och jag kan vara helt överens om Ulvenstams
            citat, kan vara en god utgångspunkt.
          </note>
          <note>
            Men låt mig, fru talman, ändå få kommentera att statsrådet håller
            sig fast så hårt vid de byråkratiska instanserna. Det är klart
            att det blir väldigt mycket av analys. Och när kanske inte ens
            analysen stämmer blir det genast svårare. Ta t.ex. det som statsrådet
            i svaret säger om koldioxidutsläppen. Det är inte så länge sedan
            det var ett stort gräl mellan Naturvårdsverket och SMHI om hur
            mycket utsläpp det egentligen handlar om. Därför tror jag att
            vi skall vara lite försiktiga också med de statliga instanserna
            när de ger besked. Det är inte alltid som det är så genomlyst
            och så vetenskapligt riktigt som vi skulle önska.
          </note>
          <note>
            När det gäller de hushållsekonomiska aspekterna har jag en känsla
            av att Konsumentverket närmast redovisar ett utfall, inte vad
            det kan betyda för t.ex.
          </note>
          <note>
            barnfamiljens ekonomi visavi möjligheten att upprätthålla ett
            visst arbete. Vi skall inte heller glömma bort att bilarna ändå
            är utomordentligt hårt beskattade. De flesta talar om överbeskattning
            i förhållande till vad som kan gå tillbaka till väginvesteringar
            och annat. Där sker vad jag förstår ingen särskilt tung vetenskaplig
            belysning av frågan när man höjer olika typer av pålagor - det
            må vara på bränslet, på fordonen eller på andra skatteobjekt.
          </note>
          <note>
            Därför tror jag att vi kanske framöver när Sverige glesar ut
            alltmer - och detta, fru talman, är något mycket tragiskt - bör
            se till att inte försvåra ytterligare genom att ha en konsumentpolitik
            som gör det svårt för dem som bor i dessa områden. Med anledning
            av detta kvarstår faktiskt mitt krav och min önskan om att vi
            borde få en sådan här bilsocial utredning. Jag tror att statsrådet
            faktiskt skulle kunna ta fram ett sätt att sammanföra den kunskap
            vi har, och det är en hel del. Den behöver inte bli långvarig,
            och den behöver inte heller bli så kostsam eller ligga sent i
            tiden.Man skulle kunna få fram det som ett bra underlag, eftersom
            vi saknar den typen av grepp på ett så vitalt område, som också
            statsrådet bekänner sig till är giltigt enligt den argumentering
            som jag hade.
          </note>
          <note>
            Därför skulle det vara bra om statsrådet ändå kunde glänta på
            dörren lite. Vid närmare eftertanke kanske detta inte är uteslutet.
          </note>
          <note>
            Anf. 100 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Fru talman! Jag hade inte tänkt begära ordet, eftersom jag inte
            tyckte att diskussionen fortsatte. Men jag fick en direkt uppmaning
            av Elver Jonsson. Jag vill då bara hänvisa till vad jag säger
            i slutet av mitt svar:
          </note>
          <note>
            "Det är således regeringens bedömning att det för närvarande
            inte finns något behov av att tillsätta en bilsocial utredning."
          </note>
          <note type="speaker">
            Anf. 101 ELVER JONSSON (fp):
          </note>
          <note>
            Fru talman! Statsrådet gläntar på dörren, och jag skall se om
            det går att smita in, inte för bilindustrins skull men för många
            människors skull, vilka är i ett så oerhört stort behov av bilen.
            Låt mig därför ta det som statsrådet sade som ett halvt löfte
            - även om det inte var det för närvarande, men det kan ju vara
            undanröjt ganska snart - att vi får en sådan översyn och en bilsocial
            utredning för Sveriges skull och för flertalet medborgares skull.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 1998/99:327 om tillsynen av elnät
            och fjärrvärme
          </note>
          <note>
            Anf. 102 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ola Karlsson har frågat vilka åtgärder jag avser
            att vidta för att få en skärpt tillsyn av elnätverksamhet och
            för att få en tillsyn av fjärrvärmeverksamhet.
          </note>
          <note>
            Vad gäller elnätverksamheten är reglering och tillsyn av central
            betydelse för att nätföretagen inte skall kunna missbruka sin
            monopolställning. För att skapa förutsättningar för en effektivare
            tillsyn ändrades bestämmelserna i ellagen den 1 januari 1998.
          </note>
          <note>
            Statens energimyndighet bedriver också utvecklingsprojekt som
            syftar till att utveckla nya verktyg och metoder för tillsynen.
          </note>
          <note>
            Trots att betydande insatser gjorts för att effektivisera tillsynen
            finns det erfarenheter som talar för en skärpning av regelverket.
            Innan definitiv ställning kan tas i denna fråga krävs det dock
            en samlad översyn av erfarenheter och effekter beträffande nu
            gällande reglering och tillsyn. Med resultaten av det arbete som
            för närvarande pågår inom Energimyndigheten som underlag har jag
            för avsikt att under hösten ta initiativ till en sådan översyn.
          </note>
          <note>
            När det gäller värmemarknaden så sker en snabb utveckling, och
            marknaden är delvis under omvandling. Med anledning av detta har
            regeringen uppdragit åt Energimyndigheten att göra en förstudie
            av förhållandena på värmemarknaden inklusive regelverk, lagstiftning
            m.m. Förstudien syftar till att öka kunskapen om området och att
            ge underlag för ett eventuellt senare uppdrag att kontinuerligt
            följa värmemarknaden med avseende på framför allt konkurrenssituation
            och prisbildning. Resultaten av detta arbete kommer att kunna
            ligga till grund för reformer på värmemarknaden för att säkerställa
            att denna skall fungera på ett tillfredsställande sätt.
          </note>
          <note>
            Båda de problem som Ola Karlsson pekar på har således redan uppmärksammats
            av regeringen, och initiativ som syftar till att utveckla värmemarknaden
            och tillsynen av elnätverksamheten pågår redan.
          </note>
          <note type="speaker">
            Anf. 103 OLA KARLSSON (m):
          </note>
          <note>
            Fru talman! Jag skall börja med att tacka för svaret och konstatera
            att det andas en positiv inställning till dessa frågeställningar.
          </note>
          <note>
            Låt mig också konstatera att avregleringen av elmarknaden har
            varit mycket positiv. Den har visat inte minst vad konkurrens
            inom en tidigare mycket monopoliserad marknad kan innebära med
            en mycket kraftig prisreduktion och kostnadssänkningar inom elområdet.
            Den har också inneburit att vi tydligare har kunnat se var priserna
            faktiskt ligger inom energimarknaden.
          </note>
          <note>
            Nu står ju energibranschen inför fortsatt stora omstruktureringar,
            och jag tror att många av elhandelsbolagen kommer att drabbas
            av en mycket stor prispress. Det kommer att vara mycket lockande
            och mycket intressant för dessa bolag att skyffla över en del
            av sina kostnader till systerbolag eller moderbolag som sysslar
            med elnätverksamhet.
          </note>
          <note>
            På samma sätt kan vi se på fjärrvärmesidan, där prissänkningen
            på el gör att många biobränsleeldade kraftvärmeverk i dag inte
            har kostnadstäckning för sin elproduktion. En del av värmeverken
            har en kostnadsstruktur som gör att elpriset inte ens täcker kostnaderna
            för biobränslet. Även i den situationen kommer det att vara mycket
            intressant att försöka lasta över kostnader från elproduktionen
            till monopolverksamheten i fjärrvärmenäten. Jag tror att detta
            fordrar relativt snabba avgöranden och beslut för att vi inte
            skall se alltför många exempel på detta område.
          </note>
          <note>
            Den skrift som Kommunförbundet nyligen redovisade visar nyckeltal
            för ett antal elnätsföretag.
          </note>
          <note>
            Hälften av företagen hade 1997 en mycket hög avkastning på totalt
            kapital, 21-73 %. Jag menar att det tyder på en orimligt hög avkastning
            på en monopolverksamhet.
          </note>
          <note>
            Det finns också ett ganska stort antal signaler från inte minst
            Konkurrensverket om förändringar i regelsystemen för att förbättra
            tillsynen och för att motverka korssubventionering. Dessa signaler
            har kommit 1996, 1997 och 1998. Därför har jag lite svårt att
            förstå att statsrådet i sitt interpellationssvar inte kan ange
            en något tydligare tidsplan för dessa verksamheter. Dessutom talas
            det bara om en översyn av erfarenheter och effekter och om en
            förstudie för att eventuellt senare gå vidare.
          </note>
          <note>
            Jag skulle här och nu vilja få ett klargörande om en tidsplan
            och en klar ambition att gå vidare i enlighet med Konkurrensverkets
            och nätmyndighetens tidigare rekommendationer för att hindra övervältring
            av kostnaderna till dem som nyttjar de naturliga monopolen.
          </note>
          <note>
            Anf. 104 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill börja med att säga att i de frågor som Ola
            Karlsson tar upp när det gäller elnätverksamhet och fjärrvärmeverksamhet
            och som jag besvarar i min interpellation har vi i stort sett
            samma uppfattning. Jag delar den oro som finns när det gäller
            prisbildningen.
          </note>
          <note>
            Regeringen uppdrog åt Konkurrensverket under år
          </note>
          <note>
            1998 att följa upp avregleringsåtgärder bl.a. inom energisektorn,
            framför allt i fråga om el. Konkurrensverket angav i sin rapport
            att det finns tecken på att prisbildningen inom fjärrvärmesektorn
            inte fungerar tillfredsställande. Jag anser att det är viktigt
            att verka för effektiva marknader. Därför har regeringen nu intensifierat
            sina insatser på värmemarknaden. Ett uppdrag har lagts på energimyndigheten
            att närmare analysera förhållandena på värmemarknaden. Och i uppdraget
            ingår även att studera konkurrensförhållandena mellan olika värmekällor.
            Resultatet kommer sedan att kunna ligga till grund för utformning
            av system för att följa utvecklingen på värmemarknaden.
          </note>
          <note>
            När det sedan gäller frågan om att förbättra tillsynen för elsidan
            visar uppföljningen hos Statens energimyndighet att det förekommer
            betydande skillnader i nättariffer mellan nätföretagen. En viktig
            förklaring till detta är skillnader i kundtäthet mellan företagen.
          </note>
          <note>
            Därutöver finns dock betydande avgiftsskillnader mellan nätföretag
            med likvärdiga fysiska förutsättningar. För att utveckla tillsynen
            har Energimyndigheten initierat projekt som bl.a. syftar till
            att utveckla metoder för att bedöma nättariffens skälighet och
            att ta fram nyckeltal som kan användas för jämförelser mellan
            nätföretag. Detta arbete kommer att redovisas till regeringen
            före sommaren.
          </note>
          <note type="speaker">
            Anf. 105 OLA KARLSSON (m):
          </note>
          <note>
            Fru talman! Jag tycker att det är mycket bra att statsrådet är
            så positiv till en översyn av de här frågeställningarna men skulle
            ändå vilja pressa på något för att få ett besked om en tydligare
            tidsplan. I svaret talas det om en "översyn av erfarenheter och
            effekter". Dessutom sägs där att statsrådet har "för avsikt att
            under hösten ta initiativ till en sådan översyn".
          </note>
          <note>
            Jag menar att det har kommit in så pass mycket fakta från Konkurrensverket
            och Nätmyndigheten att det framgår att det finns reella problem.
            Det har också kommit in synpunkter på åtgärder som borde vidtas.
          </note>
          <note>
            Dessa frågor utvecklas bl.a. i Konkurrensverkets rapport Fungerar
            elmarknaden?, som kom i september 1996 efter ett regeringsuppdrag.
          </note>
          <note>
            Det vore mycket bra att få ett klarläggande här, att statsrådet
            kommer att snarast mycket positivt pröva detta med skärpningar
            av reglerna just för att det skall bli en förbättrad tillsyn.
          </note>
          <note>
            Sedan menar jag att det är viktigt att inte ha ett alltför snävt
            regelverk som reglerar nätbolag och annat. Det är viktigt att
            tydligheten är så stark att det inte finns någon risk för övervältring
            mellan olika verksamheter, från monopolverksamhet till konkurrensutsatt
            verksamhet och vice versa. Men samtidigt är det rimligt att nätbolagen
            ges en skälig avkastning och att det finns ett starkt incitament
            för att det lönar sig att effektivisera verksamheten. Vi får inte
            fastna i en situation där det mest intressanta för nätbolagen
            blir att sitta kvar i den kostnads- och verksamhetsstruktur som
            i dag finns. I stället måste vi få ett system där både konsumenten
            och nätbolagen gynnas av en effektivisering. Då vore det inte
            bra med ett regelverk som möjligen skulle kunna låsa fast nätbolagen
            i befintlig verksamhet.
          </note>
          <note>
            För att summera detta tycker jag att det ändå i huvudsak är ett
            positivt svar. Jag skulle dock vara glad över, och tror också
            att det vore nyttigt med, en tydligare tidsplan och lite tydligare
            besked om skärpningar på området.
          </note>
          <note>
            Anf. 106 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill bara konstatera att nu pågår ett utrednings-
            och beredningsarbete. Av det skälet är jag nu inte beredd att
            mer i detalj gå in i diskussionen.
          </note>
          <note>
            Jag är heller inte beredd att exakt ange en tidpunkt, utan jag
            vill återkomma till det.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 1998/99:329 om ungdomar och körkort
          </note>
          <note>
            Anf. 107 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Ulla-Britt Hagström har frågat statsrådet Ulrica
            Messing vilka åtgärder statsrådet avser att vidta för att möjligheten
            för ungdomar att ta körkort inte skall bli en klassfråga samt
            vilka åtgärder statsrådet avser att vidta för att öka ungdomarnas
            chanser att ta körkort genom utbildning av professionella lärare.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            För många ungdomar är det i dag dyrt att gå i trafikskola. Trafikskolorna
            är emellertid en del av den fria marknaden där kostnaderna styrs
            av tillgång och efterfrågan. Det finns också alternativ till att
            gå i trafikskola och det är att ta körkort som privatist.
          </note>
          <note>
            Privat övningskörning är under vissa förutsättningar tillåtet,
            vilket framgår av den nya körkortslag som trädde i kraft så sent
            som den 1 oktober 1998. Huruvida ungdomar vill utbilda sig vid
            trafikskola eller som privatist är deras eget val. Regeringen
            har därför inte för avsikt att föreslå riksdagen att staten skall
            subventionera ungdomarnas kostnader för att gå i trafikskola.
            Ulla-Britt Hagströms fråga vilka åtgärder jag avser att vidta
            för att öka ungdomarnas chanser att ta körkort genom utbildning
            av professionella lärare tolkar jag som att med bättre utbildade
            lärare får man säkrare förare i trafiken. För att uppnå det sistnämnda
            har regeringen redan tagit ett viktigt steg genom det uppdrag
            som gavs till Vägverket i början av 1998 att utreda förutsättningarna
            för att införa ett stegvist förarutbildningssystem. Syftet med
            det nya utbildningssystemet skall vara att nya förare skall debutera
            på en väsentligt lägre risknivå än i dag. Utredningen skall slutredovisas
            senast den 31 december 1999.
          </note>
          <note type="speaker">
            Anf. 108 ULLA-BRITT HAGSTRÖM (kd):
          </note>
          <note>
            Fru talman! Jag vill tacka näringsminister Björn
          </note>
          <note>
            Rosengren för svaret på min interpellation om ungdomar och körkort.
            Anledningen till att jag ställt interpellationen till ungdomsminister
            Ulrica Messing är att jag ville åt frågan om detta med körkort
            håller på att bli en klassfråga mellan ungdom som har råd och
            ungdom som inte har råd. Jag förstår att ni har en annan uppdelning
            och vill därför tacka statsrådet
          </note>
          <note>
            Rosengren som tog över interpellationen, vilken tydligen är den
            tolfte av 19 interpellationer i dag för statsrådet.
          </note>
          <note>
            Som jag påpekar i min interpellation hade i december 1998 endast
            27 % av 18-åringarna i Sverige tagit körkort jämfört med 67 %
            i Finland och 75 % i
          </note>
          <note>
            Danmark. Huvudproblemet måste vara att 51 % av kostnaden för
            en körlektion går till stat och kommun i form av skatter, avgifter
            och moms.
          </note>
          <note>
            Statsrådet svarar att kostnaderna styrs av tillgång och efterfrågan.
            Det är en sanning med modifikation eftersom över hälften, menar
            jag, är skatter och avgifter. Och visst är det ungdomarnas eget
            val om de vill utbilda sig vid körskola eller som privatist. Regeringen
            kommer inte att subventionera ungdomars kostnader för att gå i
            trafikskola, svarar Rosengren.
          </note>
          <note>
            Men det finns faktiskt möjligheter att underlätta för ungdomarna.
            Ett sätt är att ha teoriundervisningen i gymnasieskolan i samarbete
            med körskolorna. Ett annat sätt är att minska skatter och avgifter,
            vilket inte skulle kunna uppfattas som subventioner. Snarare är
            det i dag så, tycker jag, att körskoleelever subventionerar staten.
          </note>
          <note>
            Vidare behöver trafiklärarutbildningen återföras till högskolan;
            detta för att man skall kunna delta i forskning osv. Det kommer
            att finnas ett uppdämt behov av trafiklärare eftersom så många
            har väntat på att ta körkort. Man får heller inte glömma olycksrisken.
            Det skulle vara bra om handledaren vid privatkörning först följde
            med trafikskolan några lektioner.
          </note>
          <note>
            Regeringen har, som statsrådet svarat, gett Vägverket i uppgift
            att utreda förutsättningarna för ett stegvist förarutbildningssystem.
            Det är väldigt viktigt att minska olycksriskerna och det är också
            viktigt att ungdomarna får en professionell körkortsutbildning.
          </note>
          <note>
            Jag vill också lyfta in arbetsmarknaden. Ungdomar har redan i
            dag en begränsad arbetsmarknad. Det är viktigt att den inte ytterligare
            begränsas genom att körkort saknas. Då blir det inte bara en klassfråga
            utan också en jämställdhetsfråga därför att tjejerna i dag ligger
            värre till än grabbarna.
          </note>
          <note>
            Jag har två frågor som jag skulle önska att statsrådet svarade
            på men först undrar jag om det har förts några diskussioner om
            momsen. 1997 infördes ju
          </note>
          <note>
            25 % moms på körkortsutbildning, och det var då problemen uppstod.
            Den ena av de två frågorna är: Är det rimligt att ha så hög moms
            på en utbildning? Den andra frågan är: Vilka kontakter har statsrådet
            med utbildningsministrarna just vad gäller körkortsfrågan?
          </note>
          <note>
            Anf. 109 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Det är riktigt som sägs. 51 % av kostnaden för körkortsutbildningen
            går bort i skatter, moms och avgifter. Det är ju en konsekvens
            av skattereformen, dvs. att man skall ha låga skattenivåer och
            breda skattebaser. Därför lades det även på denna tjänsteproduktion.
            De statliga intäkterna behövs för att finansiera skolan, vården
            och omsorgen. Att man skulle göra undantag för körkortsutbildningen
            finns i vart fall för dagen ingen bedömning att man så skulle
            göra.
          </note>
          <note>
            Frågan om att man skulle få teorikunskaperna i skolan är en fråga
            om berör Utbildningsdepartementet. Den frågan finns i dag på Utbildningsdepartementets
            bord. Jag kan därvid inte nu uttala mig om de bedömningar som
            görs av Utbildningsdepartementet och slutligen av regeringen i
            det avseendet.
          </note>
          <note>
            För att vara tydlig: Det finns inga planer på att subventionera
            körkort. Ungdomarna väljer själva. De kan välja mellan en privatistutbildning
            och en körtkortsutbildning vid en körskola.
          </note>
          <note type="speaker">
            Anf. 110 ULLA-BRITT HAGSTRÖM (kd):
          </note>
          <note>
            Fru talman! Låga skattenivåer och breda skattebaser leder, när
            51 % betalas i skatter och avgifter, till att det faktiskt är
            personer i körkortsutbildning som subventionerar staten snarare
            än tvärtom. Regeringen säger att ni inte vill vidta några åtgärder.
            Men vissa gymnasieskolor ger redan i dag körkortsutbildning.
          </note>
          <note>
            Det nya systemet för stegvis förarutbildning föreslås innehålla
            minimi- och maximitid för utbildning inom systemet. Man vill ha
            ett krav på minimitid mätt i mil eller timmar. Man delar in utbildningen
            i steg som måste klaras i tur och ordning för att man skall kunna
            gå vidare. Det verkar vara väldig ordning och reda.
          </note>
          <note>
            Man föreslår handledartillstånd för att vägleda en privatist.
            Olika teknik som dubbelkommandon osv.
          </note>
          <note>
            diskuteras. I dag förekommer betydligt fler olyckor i samband
            med privat övningskörning.
          </note>
          <note>
            Man säger att det nya systemet med stegvis förarutbildning inte
            kommer att införas förrän en bit in på
          </note>
          <note>
            2000-talet. Då tycker man att det dröjer väldigt länge.
          </note>
          <note>
            Ungdomar har inte råd att satsa 10 000 kr på ett körkort. Därför
            skulle jag önska att ministern tog upp en mer aktiv dialog med
            skolan. Ju tidigare man börjar sin trafikutbildning - redan tidigt
            i skolan med promenader, cykling osv.- och ju mer kontinuerlig
            denna utbildning blir, desto säkrare trafikanter får vi. För mig
            hänger faktiskt körkortstagande samman med ungdomars möjligheter
            till frigörelse och vuxenliv.
          </note>
          <note>
            Ungdomar kan faktiskt inte välja i dag, som ministern tror, trafikskola
            eller privatist därför att det finns alltför många 18-åringar
            som inte har någon att vända sig till för att hjälp att köra upp
            som privatist heller.
          </note>
          <note>
            Då ger man helt enkelt upp. Det tycker jag tär på ungdomarnas
            framtidstro. Den här omöjligheten kan man bevisa med att andelen
            18-åringar i Stockholm som tagit körkort var så låg som 10 %.
            I landet var det 27 %, i Stockholm 10 %. Många ungdomar växer
            faktiskt upp där föräldern inte har tillgång till en bil.
          </note>
          <note>
            Elver Jonsson från Folkpartiet hade för en halvtimme sedan här
            i kammaren en debatt med statsrådet
          </note>
          <note>
            Lars-Erik Lövdén om bilens roll ur ett konsumentperspektiv och
            den sociala rollen.
          </note>
          <note>
            Jag ser här extra på kvinnors möjlighet till arbetsmarknaden.
            Av ungdomar mellan 19 och 25 år -
          </note>
          <note>
            nu går de flesta i gymnasieskolan - som behöver ett arbete eller
            söker arbete på arbetsmarknaden har tjejerna dubbelt så svårt
            att få arbete som deras manliga kamrater, oavsett utbildning eller
            inte. Därför är körkortsfrågan också en jämställdhetsfråga.
          </note>
          <note>
            Även om frågan ligger på Utbildningsdepartementets bord kan näringsministern
            påverka. Han har ju skapat ett superdepartement som är väldigt
            starkt och har väldiga möjligheter. Jag tycker att man inför den
            breda allmänheten ändå måste tala om hur viktigt det är att alla
            har IT-kompetens för kommunikationer.
          </note>
          <note>
            Det är väldigt viktigt och vällovligt. Men jag tycker också att
            alla behöver ha den här multikompetensen, att kunna köra bil,
            den markbundna och markburna kommunikationen. Den är lika viktig.
            Finns det inte något sätt som ministern kan hantera detta på mer
            än vänta på Utbildningsdepartementets hantering?
          </note>
          <note>
            Anf. 111 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! När det gäller Utbildningsdepartementet ligger frågan
            om körkortsutbildning för bedömning där. Vi får väl avvakta detta.
          </note>
          <note>
            Det finns en utredning om ett system för stegvis förarutbildning,
            som också nämndes här. Fram mot slutet av detta år kommer den
            frågan upp på bordet.
          </note>
          <note>
            Då får vi titta på den.
          </note>
          <note>
            Frågan handlar inte om huruvida man skall ta körkort eller ej.
            Det är väl bra om alla tar körkort.
          </note>
          <note>
            Frågan handlar om staten skall subventionera denna tjänsteproduktion,
            eller om staten inte skall göra det.
          </note>
          <note>
            Det är vad frågan handlar om.
          </note>
          <note>
            För dagen finns ingenting som lutar åt det hållet.
          </note>
          <note>
            Jag gör den bedömningen att det i vart fall under den här mandatperioden
            inte kommer att bli så.
          </note>
          <note>
            Att ungdomarna inte tar körkort i samma utsträckning som tidigare
            behöver inte enbart bero på ekonomiska omständigheter. Det kan
            vara många andra skäl. Jag tror mig nästan veta att man väntar,
            man har inte samma intresse som ungdomarna hade när jag var ung,
            utan det finns annat som lockar.
          </note>
          <note>
            Att man lär sig mycket av trafikregler och sådant som är viktigt
            för att upprätthålla trafiksäkerheten i skolan är inte vad vi
            diskuterar nu. Den fråga som vi har på bordet handlar om subventionering
            av körkortet. Det finns, som jag bedömer det, ingenting under
            överskådlig tid som talar för att vi skulle göra det.
          </note>
          <note>
            Det här är en tjänsteproduktion som mycket annat. Det förs också
            diskussioner om att man skall ha en speciell skatt för tjänster.
            Det är en diskussion som förs också i den skatteberedning som
            sker. Att man exklusivt skulle bryta ut körkortsutbildning vill
            jag än en gång säga: Det finns inte på mitt departements bord,
            och jag kan inte heller se att det kommer upp under överskådlig
            tid, inte under denna mandatperiod.
          </note>
          <note type="speaker">
            Anf. 112 ULLA-BRITT HAGSTRÖM (kd):
          </note>
          <note>
            Fru talman! Den stegvisa förarutbildningen kommer inte att träda
            i kraft förrän en bit in på 2000-talet.
          </note>
          <note>
            Det kan dröja väldigt länge, och där känner jag en oro. Sedan
            känner jag också så här. Man har 51 % i avgift, och ministern
            säger att han inte vill subventionera. Jag tycker att det faktiskt
            är körskoleeleverna som subventionerar staten. Om man t.ex. skulle
            ha
          </note>
          <note>
            30 % i avgift, vad är skillnaden mellan 51 och 30?
          </note>
          <note>
            Skulle det vara en subvention? Jag tycker i stället att det skulle
            ses som en lägre skatt. Jag tycker nästan att vi konfiskerar genom
            dessa orimliga avgifter och skatter.
          </note>
          <note>
            Jag har också kollat i Ungdomsbarometern och vet att ungdomar
            har ett miljötänkande, vilket är väldigt positivt och bra. Men
            vi kan också satsa på miljövänliga bilar. Jag vet att ungdomar
            har ett annat resemönster och gärna gör en utlandsresa och kan
            tänka sig vänta för det. Jag vet också att det är ett grupptryck.
            Jag kan inte ta körkort, vem hjälper mig?
          </note>
          <note>
            Problemet blir faktiskt att unga väntar med att bli vuxna. Det
            är en rubrik i bilbranschen i mars: Unga väntar med att bli vuxna.
            Frågan är om de gör det frivilligt. Nej, de får inte sommarjobb
            som man kunde få förr i tiden. De får inte tillfälle att skaffa
            egna pengar till detta körkort. Många får alltså inte hjälp från
            vuxenvärlden omkring. Många växer upp där det inte finns bilar.
            Många växer upp med föräldrar som har problem och som inte kan
            de ungdomar detta.
          </note>
          <note>
            Dessa ungdomar skulle ännu mer än andra behöva ha den här möjligheten
            till frigörelseprocess, den här tryggheten. Det handlar om synen
            på det hela. Jag upprepar att det är vällovligt att vi vill ha
            kommunikation genom IT för alla, men då skulle vi också ha markburen
            kommunikation genom en körkortsutbildning för alla på något sätt.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 1998/99:332 om elektrifiering av
            Blekinge kustbana
          </note>
          <note>
            Anf. 113 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Karin Olsson har frågat mig när jag avser att ge
            besked om elektrifiering av Blekinge kustbana. Karin Olsson hänvisar
            också till det arbete som sedan länge pågår i Blekinge län för
            att satsa på goda kommunikationer.
          </note>
          <note>
            Regeringen ser positivt på de planer som de regionala trafikhuvudmännen
            i Sydsverige har för en väl fungerande och samordnad tågtrafik
            i regionen och dess koppling till Danmark. I detta sammanhang
            är tågtrafiken på Blekinge kustbana en del. Dessa frågor, där
            elektrifiering av Blekinge kustbana är en viktig del, är för närvarande
            under beredning i Regeringskansliet. Jag vill och bör därför inte
            föregripa frågan om elektrifiering av Blekinge kustbana.
          </note>
          <note type="speaker">
            Anf. 114 KARIN OLSSON (s):
          </note>
          <note>
            Herr talman! Det har varit en hård och lång dag för Björn Rosengren.
            Många är otåliga, och det är jag också.
          </note>
          <note>
            Jag ber att få tacka för svaret, men jag måste erkänna att det
            inte gjorde mig särskilt glad. Jag begär nämligen bara besked
            om när Kustbanan skall elektrifieras. Det viktigaste är när beskedet
            kommer. Ovissheten gör nämligen att huvudmännen känner sig väldigt
            tveksamma, och det gör att arbetet riskerar att gå i stå, efter
            hela den upprustning som har skett. Det är nämligen nu som Sydsveriges
            tågtrafik planeras och formas.
          </note>
          <note>
            Just nu pågår bygget för fullt med Öresundsbron.
          </note>
          <note>
            Bron skall stå klar redan nästa år. Det är med andra ord oerhört
            bråttom. Trafiken över bron kommer att baseras på ett nytt tåg,
            Öresundståg, och det är ett eldrivet tåg, som är utrustat för
            att kunna köras i både
          </note>
          <note>
            Sverige och Danmark. Rationell och effektiv drift av ett modernt
            samordnat tågsystem för Sydsverige förutsätter trafik med en tågtyp.
            På så sätt kan den täta pendeltrafiken över Öresund integreras
            med regionaltrafiken till de sydsvenska länen.
          </note>
          <note>
            Att i det läget använda Kustpilen, ett dieseldrivet tåg, för
            en tät stomtrafik på elektrifierade järnvägar är direkt olämpligt.
            Därför måste Kustbanan elektrifieras.
          </note>
          <note>
            Det är helt nödvändigt att etablera ett regionalt sammanhållet
            järnvägssystem för södra Sverige, ett system i vilket Blekinge
            ingår. Att stå utanför detta system skulle få allvarliga konsekvenser
            för näringsliv, utbildning, ekonomi och tillväxt i länet.
          </note>
          <note>
            Det förtjänar också att påpekas att både Kalmar och Kronobergs
            län arbetar intensivt för att komma med i Öresundstågsystemet.
          </note>
          <note>
            Under en period - det är visserligen ett bra tag sedan - trodde
            vi att Kustbanan helt skulle försvinna.
          </note>
          <note>
            Men tack vare ett intensivt arbete, av framför allt
          </note>
          <note>
            Hans Gustafsson och andra entusiaster från Blekinge, lyckades
            vi behålla Kustbanan. Den har verkligen uppskattats av befolkningen
            i den regionen, där jag även inkluderar Skåne.
          </note>
          <note>
            Den utveckling som skett på Kustbanan är unik.
          </note>
          <note>
            Från starten 1992 har resandet ökat från 200 000
          </note>
          <note>
            resor till ca 900 000 resor på ett år. För regionen
          </note>
          <note>
            Blekinge-Skåne har Kustpilen fått stor betydelse, eftersom de
            resemöjligheterna innebär att Blekinge och Skåne kan skapa en
            gemensam arbetsmarknad.
          </note>
          <note>
            Som det ser ut i dag, med det som SJ har förbundit sig, kommer
            Kustbanan att hämma Öresundstågens utveckling. SJ har nämligen
            förbundit sig att köra Kustpilentåg mellan Karlskrona och Malmö
            till
          </note>
          <note>
            Köpenhamn ända fram till år 2007. Att köra Öresundståg parallellt
            med Kustpilen skulle vara ekonomiskt förödande och kanske kräva
            utbyggd bankapacitet i Skåne. Utan Öresundståg till Hässleholm
            och
          </note>
          <note>
            Kristianstad kan ingen samordnad trafik etableras till
          </note>
          <note>
            Kalmar och Kronoberg. Detta utgör ett stort problem för trafikhuvudmännen
            och SJ, men framför allt för invånarna i de berörda länen.
          </note>
          <note>
            Näringsministern har i sitt svar talat om att det pågår planeringsarbete
            i Regeringskansliet. Det har det gjort väldigt länge nu, och det
            är gott och väl att det pågår. Men eftersom tiden är knapp hade
            det känts väldigt bra om näringsministern kunnat lämna ett positivt
            besked, t.ex. att planerna snart är klara.
          </note>
          <note>
            Herr talman! Jag tycker att vi har väntat tillräckligt länge
            på det svaret.
          </note>
          <note type="speaker">
            Anf. 115 MARIANNE JÖNSSON (s):
          </note>
          <note>
            Herr talman! Under den allmänna motionstiden motionerade jag
            och Karin Olsson gemensamt om en elektrifiering av Blekingebanan.
            Detta är inte enbart en Blekingefråga, utan den påverkar hela
            det framtida sydsvenska tågsystemet.
          </note>
          <note>
            Det jag kommer att anföra i mitt inlägg skiljer sig inte särskilt
            mycket från det som Karin Olsson sade, men jag vill ytterligare
            understryka vikten av frågan.
          </note>
          <note>
            I Skåne har vi nyss beställt sex nya Öresundståg.
          </note>
          <note>
            Det är fyra som skall trafikera Västkustbanan, medan två tåg
            skall trafikera Södra stambanan. Så småningom måste de populära
            kustpilarna ersättas med nya tåg, och det vore en stor fördel
            om man kunde utvidga Öresundstågen till att också trafikera Blekinge
            kustbana. Förutsättningen för detta är att Blekinge kustbana elektrifieras.
            Då kan man åka från Karlskrona ned över bron och till Kastrup
            utan byte. Snabbt och effektivt knyter vi då ihop södra Sverige
            i samma tågsystem.
          </note>
          <note>
            Som det ser ut i dag har Blekinge och därmed kustpilarna avtal
            att trafikera bron med flera Kustpilentåg, som ju är dieseldrivna.
            Det är viktigt ur miljösynpunkt att södra Sveriges tågtrafik får
            hög standard, dvs. elektrifieras, för att spara den hårt belastade
            miljön, framför allt i västra Skåne. Därför är elektrifieringen
            av Blekinge kustbana inte enbart en Blekingefråga utan också en
            sydsvensk fråga.
          </note>
          <note>
            Det som jag nu har nämnt var anledningen till att jag valde att
            delta i denna debatt. Det är med andra ord viktigt också för oss
            skåningar att Blekinge kustbana elektrifieras.
          </note>
          <note>
            Anf. 116 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Först vill jag säga att jag inser vikten av denna
            fråga. Jag har också stor förståelse för den oro ni känner. Men
            jag måste än en gång säga att förhandlingar pågår, för närvarande
            med trafikhuvudmännen i regionen, och vi gör en beredning av detta
            ärende. Jag tror inte att ni skall känna så stark oro. Men det
            tar sin tid, som här också har bekräftats.
          </note>
          <note>
            Därtill är det ganska komplicerat.
          </note>
          <note>
            Vårt mål är att så snabbt som möjligt klara av denna fråga. Jag
            har som minister i nu åtta månader verkligen engagerat mig i frågan,
            och jag bedömer det så att vi genom dessa förhandlingar skall
            kunna få ett bra resultat. Det är vad jag kan säga nu.
          </note>
          <note type="speaker">
            Anf. 117 KARIN OLSSON (s):
          </note>
          <note>
            Herr talman! Med lite god vilja tolkar jag svaret så att det
            inte kan ta så lång tid tills vi får det besked vi så hett längtar
            efter. Om 13 månader är Öresundsbron klar, och det kommer att
            ställa till stora bekymmer om detta ganska tidsödande arbete inte
            är genomfört till dess. Jag hoppas att även denna interpellationsdebatt
            har satt eld i baken på folk som utreder detta. Vi känner att
            vi är trängda. Den här frågan kommer upp till diskussion i väldigt
            många olika sammanhang. Blekinge har haft en oerhört fin utveckling
            under senare år, och Kustbanan har naturligtvis bidragit ganska
            mycket till det. Det skulle vara förödande om vi inte hann med
            det här på de 13 månader som är kvar.
          </note>
          <note>
            Tack för svaret! All hjälp som vi kan ställa upp med från Blekinge
            - och jag tror att Marianne Jönsson ställer upp från Skåne - kommer
            vi att bidra med.
          </note>
          <note type="speaker">
            Anf. 118 MARIANNE JÖNSSON (s):
          </note>
          <note>
            Herr talman! Det är positivt att näringsministern ser sambandet
            mellan Blekinge kustbanas elektrifiering och det sydsvenska tågnätet.
            Det är just nu som vi kan skapa ett nytt modernt, miljövänligt
            sydsvenskt kollektivtrafiksystem. Alternativet är en ytterligare
            utökning av biltrafiken, med såväl personbilar som tunga fordon.
          </note>
          <note>
            Jag är övertygad om att den här frågan måste lösas med det snaraste.
            Jag känner mig lite lättad efter svaret. På detta sätt kan vi
            knyta ihop södra Sverige i ett enhetligt trafiksystem och samtidigt
            ge hela södra
          </note>
          <note>
            Sverige möjlighet att maximalt utnyttja Öresundsbron.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 1998/99:336 om skogsindustrin
          </note>
          <note>
            Anf. 119 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Göte Jonsson har frågat mig om vilka initiativ jag
            ämnar ta för att på ett bättre sätt hävda skogsbrukets intressen
            utifrån de frågeställningar som han redovisar. Göte Jonsson anser
            att de stora värden som skogen betingar måste markeras starkare
            i olika sammanhang och att svenska intressen måste bevakas internationellt.
            Han anser också att miljöbalken är ett problem när det gäller
            frågan om ansvarsfördelning och att vidareförädling på nationell
            nivå måste förbättras.
          </note>
          <note>
            Den betydelse som Göte Jonsson ger den svenska skogsnäringen
            både från ekonomiska och miljömässiga utgångspunkter överensstämmer
            väl med de skogspolitiska uttalanden som regeringen har gjort
            och med de beslut som riksdagen på förslag av regeringen har fattat
            det senaste halvåret. Dessa beslut och ställningstaganden är grunden
            för de olika initiativ som regeringen och myndigheterna fortlöpande
            tar både nationellt och internationellt. Den svenska staten är
            representerad i alla de internationella överläggningar och förhandlingar
            som berör skogsbruket oavsett om den aktuella frågan kan synas
            marginell för oss. På det viset markerar vi skogsnäringens stora
            ekonomiska betydelse för oss samtidigt som vi marknadsför vårt
            förhållandevis unika skogspolitiska koncept. I det internationella
            arbetet inom och utom EU
          </note>
          <note>
            utnyttjar vi regelmässigt de kunskaper och önskemål som finns
            hos den svenska skogsnäringen. Men vi behöver också aktiv hjälp
            av företrädarna för branschens olika delar. De svenska intressena
            får inte, som ofta händer, slätas ut i den hantering som sker
            i t.ex. de europeiska intresseorganisationerna och branschföreningarna
            för då blir de svenska myndigheternas agerande inte trovärdigt.
          </note>
          <note>
            När det så gäller ansvarsfördelningen mellan staten och skogsägarna
            och mellan olika myndigheter så har den behandlats flera gånger
            både i skogspolitiska och i miljöpolitiska beslut. I dessa beslut
            har det som kallas sektorsansvaret för miljön behandlats särskilt.
          </note>
          <note>
            På myndighetsområdet har t.ex. Skogsvårdsorganisationen tilldelats
            ett särskilt ansvar. I förarbetena till besluten om miljöbalk
            och följdändringarna i skogsvårdslagen behandlades denna fråga
            särskilt.
          </note>
          <note>
            Denna lagstiftning har varit i kraft bara några få månader. Om
            det uppstår några gränsdragningsproblem så kommer det att visa
            sig i den utvärdering av miljöbalken som regeringen aviserade
            i miljöbalkspropositionen.
          </note>
          <note>
            Så slutligen till frågan om förbättrad vidareförädling. Svensk
            skogsindustris traditionella inriktning på bulkvaror präglar fortfarande
            vissa delar av branschen. Den svenska skogsindustrin är ju mycket
            beroende av den internationella marknaden, en marknad med stenhård
            konkurrens. För framtiden är det nödvändigt att de varor som produceras
            och säljs ges ett ökat värdeinnehåll. De måste vara anpassade
            till marknadens krav på kvalitet och förädlingsgrad. En ökad förädlingsgrad
            är dessutom kanske det enda sättet att upprätthålla sysselsättningsnivån
            inom branschen. Den grundsynen är utgångspunkten för de stora
            satsningar på forskning och utveckling som regeringen tog initiativ
            till för ett par år sedan. Denna satsning som kräver branschens
            medverkan domineras av insatser på den trämekaniska sidan som
            är mest splittrad och därför har halkat efter i utvecklingsarbetet.
            Men de svenska skogsprodukterna måste också marknadsföras effektivt
            av företagen, enskilt eller tillsammans, samtidigt som man skapar
            en hög leveranssäkerhet.
          </note>
          <note>
            Med bl.a. de åtgärder som jag nu har beskrivit tror jag att svensk
            skogsnäring kan se fram mot en ljus framtid där trä som råvara
            i många skilda produkter medverkar till en hållbar utveckling,
            ekonomiskt, ekologiskt och socialt.
          </note>
          <note type="speaker">
            Anf. 120 GÖTE JONSSON (m):
          </note>
          <note>
            Herr talman! Sverige behöver skogen och skogsindustrin. Det tror
            jag att vi är helt överens om.
          </note>
          <note>
            Tyvärr måste man konstatera att medvetenheten om värdet på den
            svenska skogen när det gäller hela den svenska nationen är dålig.
          </note>
          <note>
            Ofta framställs skogen och skogspolitiken i debatten som ett
            miljöproblem. Vi måste faktiskt nyktra till när det gäller synen
            på skogen som en resurs. Jag tror att näringsministern och jag
            har samma uppfattning om detta, även om vi har lite olika syn
            på hur det skall gå till.
          </note>
          <note>
            Skogsnäringen är vår största aktör på världsmarknaden. Inemot
            85 % av produktionen i Sverige går på export. Intäkterna motsvarar
            93 miljarder kronor, och nettoöverskottet var 76 miljarder kronor
            1998. Det här är inga små pengar. Det motsvarar kostnaden för
            försvar, barnbidrag, föräldraförsäkring och EU-avgift.
          </note>
          <note>
            Skogen är en ekonomisk motor i samhället. I
          </note>
          <note>
            skogsindustriklustret, om man uttrycker det så, finns
          </note>
          <note>
            26 % av alla industrianställda. Skogen är en viktigt faktor också
            när det gäller sysselsättningen.
          </note>
          <note>
            Skogen är också en utomordentligt viktig faktor när vi ser på
            framtiden, framtidsutveckling och teknik. Det är lika mycket datateknik
            i en modern pappersmaskin som det är i en jumbojet. Det visar
            att det här är en näring som kräver resurser. Samtidigt vet vi,
            om vi ser hur läget är, att skogsnäringen kämpar i en hård internationell
            konkurrens. Lönsamheten är dålig, och olika länder hanterar skogsfrågan
            på olika sätt.
          </note>
          <note>
            Detta gäller inte minst inom EU. I det här avseendet vill jag
            fråga näringsministern om han vill utveckla lite grann hur han
            ser på skogsfrågorna inom EU. Vi har sagt att vi inte vill ha
            någon gemensam skogspolitik, men vissa länder börjar nu satsa
            kraftigt nationellt med EU-pengar. Hur skall vi möta den situationen?
          </note>
          <note>
            Jag menar att vi i detta läge måste gå in på flera områden. Vi
            måste förbättra företagsklimatet generellt; det gäller i och för
            sig för alla företag. När det gäller skatterna oroar sig skogsnäringen
            för skatteväxlingsproblemet. Hur ser näringsministern på detta?
            Från skogsnäringens sida säger man att man drabbas om man råkar
            ut för en långtgående skatteväxling. En annan fråga gäller dieselskatten.
            Varför skall man betala högre dieselskatt när man tar fram råvaran
            trä i skogen än man behöver göra när man tar fram råvaran malm
            i gruvan? Energipolitiken är en annan viktig fråga. Det här motsvarar
            18 % av nettokostnaderna för skogen. Elbehovet ökar. Hotet om
            kärnkraftsavvecklingen skapar osäkerhet i vår viktigaste näring.
          </note>
          <note>
            När det gäller skogstransporterna vill jag säga att skogsindustrin
            är landets största fraktare på våra vägar. Man räknar med att
            det faktum att man inte får fram sina produkter i tid motsvarar
            omkring
          </note>
          <note>
            75 miljarder kronor per år, tror jag att det var.
          </note>
          <note>
            Näringsministern tog upp miljöpolitiken. Den frågan är viktig.
            Jag menar nämligen att vi redan nu ser vilka negativa effekter
            miljöbalken har på skogsnäringen. Jag återkommer till det. Forskning
            och utveckling måste bli bättre. Skogens folk och företrädare
            och det politiska samhället måste vara bättre på att gå i takt.
            Jag vill återkomma också till det eftersom vi, om vi inte är beredda
            att gå in mera aktivt när det gäller slutförädling, tappar konkurrensmöjligheter
            i framtiden.
          </note>
          <note type="speaker">
            Anf. 121 CARL G NILSSON (m):
          </note>
          <note>
            Herr talman! Jag ville närmast ta till orda för att försöka understryka
            och förstärka det som Göte Jonsson har sagt om skogens betydelse
            för Sverige och svenskt näringsliv.
          </note>
          <note>
            Skogen och skogsindustrin svarar ju för de i särklass viktigaste
            exportinkomsterna för vårt land och är naturligtvis därmed också
            en oerhört viktig del av vår välfärd.
          </note>
          <note>
            Man kan också säga att det handlar om produktion av och vårdande
            av vår miljö.
          </note>
          <note>
            När det gäller den senare delen av miljöfrågan vill jag peka
            på familjeskogsbrukets stora betydelse. Vi skulle inte ha haft
            de 40 000 nyckelbiotoper som vi nu har inventerat runtom i hela
            vårt skogsbruksområde om vi inte hade haft den mångfald som familjeskogsbruket
            innebär. Därför är det viktigt att slå vakt om familjeskogsbruket,
            kanske i första hand genom att stärka äganderätten, och se till
            att vi får behålla familjeskogsbrukens mångfald.
          </note>
          <note>
            Här finns en fråga som visat sig vara väldigt besvärlig, nämligen
            generationsväxlingsproblemen.
          </note>
          <note>
            Med de höga värden som familjeskogsbruken representerar blir
            det väldigt höga generationsväxlingsskatter i form av reavinstskatt,
            arvsskatt eller gåvoskatt. Generationsväxlingarna dränerar därmed
            dessa skogsbruk på ett sätt som är en fara för det framtida familjeskogsbruket.
          </note>
          <note>
            Göte Jonsson har redan nämnt skattefrågorna, som nästan alltid
            återkommer när vi diskuterar svenskt näringsliv av olika slag.
            Här har t.ex. nämnts dieselskatten, som efter vad jag har erfarit
            representerar ungefär 5 kr i extra produktionskostnad per kubikmeter
            skog. Det skulle vara väldigt intressant att höra hur regeringen
            ser på den frågan.
          </note>
          <note>
            Vi har en lång rad länder som i stället för särbeskattning har
            subventioner till sitt skogsbruk. Här kan man räkna upp Finland,
            Norge, Tyskland, England och USA. Jag förordar inte att vi skall
            subventionera skogsbruket här i Sverige, men vi bör åtminstone
            se till att inte ha särbeskattning med de problem det innebär
            här i Sverige. Det skulle vara intressant att höra ministerns
            åsikt också om detta.
          </note>
          <note>
            Anf. 122 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! När det först gäller frågan om en gemensam skogspolitik
            inom EU kan jag bara konstatera att vi är överens med övriga EU-länder
            om att vi inte skall ha någon gemensam skogspolitik. Vi för en
            diskussion, vi samarbetar etc., men gemensam skogspolitik har
            vi beslutat att vi inte skall ha.
          </note>
          <note>
            När det sedan gäller frågan om skatteväxling kan jag inte orda
            mer om detta. Det är en fråga som kommer upp, och det får bedömas
            i de diskussioner som kommer att föras hur en skatteväxling skall
            gå till och hur det kommer att beröra skogsnäringen.
          </note>
          <note>
            Frågan om dieseloljan bereds liksom alla andra skatter i de skatteöverläggningar
            som nu sker mellan samtliga partier i riksdagen. Det är därför
            för tidigt för mig att ha synpunkter på detta.
          </note>
          <note>
            Herr talman! Riksdagen beslutade i april i år, på förslag av
            regeringen, att lägga fast 15 s.k. miljökvalitetsmål. Till dessa
            mål skall det utarbetas delmål, och det är Naturvårdsverket som
            har ansvaret för detta arbete vad gäller de flesta målen. Dock
            är det
          </note>
          <note>
            Skogsstyrelsen som skall göra arbetet vad gäller målet Levande
            skogar. Det målet är väl avstämt med skogspolitikens miljömål,
            som riksdagen har lagt fast.
          </note>
          <note>
            Myndigheternas resultat skall sedan hanteras i en särskild parlamentariskt
            sammansatt kommitté där
          </note>
          <note>
            Göte Jonsson är ledamot. Där har han verkligen möjlighet att
            hävda skogsbrukets intressen inför den fortsatta riksdagsbehandlingen.
          </note>
          <note>
            Vad sedan gäller miljöbalken har denna varit i kraft i fem månader,
            och några erfarenheter av dess tillämpning har ännu inte redovisats.
            Miljöbalkens tillämpning skall utvärderas av en parlamentariskt
            sammansatt utredning, vilket också aviserades i regeringens proposition.
          </note>
          <note>
            Samlat vill jag säga detta: Skogen är viktig för
          </note>
          <note>
            Sverige.
          </note>
          <note type="speaker">
            Anf. 123 GÖTE JONSSON (m):
          </note>
          <note>
            Herr talman! Jag är beredd att understryka det sista.
          </note>
          <note>
            Sedan vill jag ta upp ett par punkter. Jag börjar med miljöbalken.
            Ministern säger att vi inte har någon erfarenhet av miljöbalken.
            Det har vi dessvärre redan. Vi har erfarenheter av hur man hanterar
            de här frågorna ute i kommunerna. I en kommun anser man att det
            är miljöfarlig verksamhet med ett virkesupplag och kräver avgift
            för det. I Nora kommun säger man att skogsbruk är miljöfarlig
            verksamhet och tar därför ut en generell avgift vid avverkning
            av skog. Det är de här problemen som nu hotar det svenska skogsbruket,
            inom ramen för de snäva marginaler man har.
          </note>
          <note>
            Samtidigt har vi ett skogsbruk som har hög miljöambition. Men
            om samhället möter ett ambitiöst skogsbruk med den här formen
            av tokigheter - för det är faktiskt ingenting annat - ja, då kapsejsar
            samarbetet, och det är allvarligt.
          </note>
          <note>
            Jag sitter i Miljömålsberedningen. Jag kommer att göra mitt,
            och jag vädjar till ministern att göra sitt.
          </note>
          <note>
            Här handlar det faktiskt om att se till att värna vår viktigaste
            näring, och då får man inte tillämpa lekstuga ute i kommunerna
            och komma med nya skatter och avgifter på skogen som över huvud
            taget inte är miljömässigt motiverade.
          </note>
          <note>
            Sedan vill jag ställa ytterligare en fråga när det gäller försurningsproblemet:
            Hur ser ministern på kalkningsinsatser i den svenska skogen? Skogsstyrelsen,
            som är ett ambitiöst verk och har ett stort kunnande, menar att
            vi behöver gå in med denna form av insatser i den svenska skogen
            för att motverka de försurningsproblem vi har. Hur ser ministern
            på detta? Är ministern beredd att satsa pengar och se till att
            vi får aktivitet på det här området? Att Skogsstyrelsen har fått
            minskade resurser samtidigt som man har fått ökat ansvar är en
            annan viktig fråga i det här sammanhanget.
          </note>
          <note>
            Låt mig sedan på nytt ta upp FoU-sidan, som är utomordentligt
            viktig i det här sammanhanget. Här menar jag att näring och politik
            måste gå i takt. Det gäller också frågan om hur vi skall sälja
            svensk skog utomlands. Här vill jag fråga ministern: Hur ser näringsministern
            på Timber 2000, ett projekt som skogsnäringen går ut med för närvarande
            där det framför allt gäller de europeiska länderna och där staten
            också måste finnas med som en viktig faktor?
          </note>
          <note>
            Sedan vill jag ta ett exempel. Nere i Nässjö har vi en forskningsverksamhet,
            Träcentrum Nässjö. För två år sedan gick man in med en skrivelse
            till KK-
          </note>
          <note>
            stiftelsen där man ville ha statsbidrag till ett väl utvecklat
            projekt - informationsprojekt, IT-projekt, utvecklingsprojekt
            - inom ramen för de verksamheter som finns i södra Sverige, framför
            allt Jönköpings län och angränsande län. Nu i dagarna, efter två
            år, har man fått besked, och beskedet blev nej. Ett av motiven
            för detta nej var att man inte skall satsa på sådan här småskalig
            verksamhet.
          </note>
          <note>
            Då vill jag ställa frågan: Är detta rimligt av KK-
          </note>
          <note>
            stiftelsen, som är ett statligt verk? Jag förstår att ministern
            inte kan gå in och svara i ett enstaka fall, men hur ser ministern
            principiellt på statligt stöd till den formen av verksamheter,
            som är viktiga när det gäller att utveckla denna näring? I denna
            region har vi 73 %
          </note>
          <note>
            av samtliga anställda inom trämanufakturindustrin, och det är
            dem man vill nå med den här formen av projekt. Detta är bara ett
            exempel, som jag gärna vill ha ett principiellt svar på.
          </note>
          <note type="speaker">
            Anf. 124 CARL G NILSSON (m):
          </note>
          <note>
            Herr talman! Det går naturligtvis alltid att gömma sig bakom
            att saker och ting ligger för beredning eller i skattesamtal.
            Björn Rosengren skulle också kunna säga: Jag är inte skatteminister,
            så det här är inte mitt bord. Men frågan gällde ju hur ministern
            ser på att svenskt skogsbruk alltmer håller på att tappa sin konkurrenskraft
            på grund av de skatter som här tidigare räknades upp och på grund
            av att andra länder subventionerar sitt skogsbruk. Det är det
            frågan gäller.
          </note>
          <note>
            Här skulle man väl kunna begära att få veta skogsministerns åsikt
            om detta och om vad som behöver göras för att svenskt skogsbruks
            konkurrenskraft skall säkras.
          </note>
          <note>
            Anf. 125 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Jag skulle vilja börja med att ta upp
          </note>
          <note>
            Nora kommun, som Göte Jonsson redovisade. Nora kommun har utfärdat
            bestämmelser om avverkning med stöd av den gamla miljöskyddslagen.
            Detta har givetvis upprört Skogssverige, eftersom man från kommunens
            sida därmed ger sig in på ett område som är reglerat i skogsvårdslagstiftningen.
            Det bör i detta fall uppmärksammas att beslutet inte är taget
            med stöd av den nya miljöbalken. Observera det, den är inte tagen
            med stöd av den nya miljöbalken. Dessutom är frågan överklagad
            och kan inte kommenteras av ett enskilt statsråd.
          </note>
          <note>
            När det sedan gäller frågan om kalkningsinsatserna har Skogsstyrelsen
            skrivit en rapport. Den är på remiss, och jag vill avvakta detta.
            Naturvårdsverket håller också på att ta fram ett program som handlar
            om kalkning. Det gäller sjöar men handlar också om skogen.
          </note>
          <note>
            Timber 2000 är ett branschprogram, ett mycket bra sådant, tycker
            vi. Men här är ej finansieringen klar. Det är också så att man
            mig veterligt inte har vänt sig till staten eller Näringsdepartementet
            i det avseendet.
          </note>
          <note>
            När det sedan gäller vilka bedömningar KK-
          </note>
          <note>
            stiftelsen gör vore det orimligt om jag gav mig in och sade att
            KK-stiftelsen bör satsa på det och icke på det.
          </note>
          <note>
            Då skulle jag få besöka konstitutionsutskottet, och jag försöker
            i varje fråga att undvika detta. Även här.
          </note>
          <note>
            Regeringen gav, för att gå in på forskning och utveckling, 1997
            i uppdrag åt NUTEK att genomföra ett program för att utveckla
            svensk skogsnäring. Programmet omfattar två delar. För det första
            utveckling av teknikspridning, 150 miljoner kronor. För det andra
            uppbyggnad av skogsindustriell forskning vid nya högskolor. Staten
            90 miljoner kronor, KK-
          </note>
          <note>
            stiftelsen 150 miljoner kronor. Det här berör Skellefteå, Sundsvall,
            Karlstad och Växjö. Regeringens satsning uppgår alltså till 240
            miljoner kronor.
          </note>
          <note>
            Regeringens roll här är att vara ordningsman, att skapa regler.
            Helst regler som underlättar för skogsnäringen. Det är i alla
            fall målet. Det är också att satsa på forskning och utveckling,
            inte på subventioner. Det är en boskillnad, det är vi också överens
            med skogsnäringen om.
          </note>
          <note>
            Sedan kan man alltid ha synpunkter på skatter.
          </note>
          <note>
            Men än en gång, det vore inte rimligt att jag står här och har
            synpunkter på detta när frågan om hela skattepaketet, från inkomstskatter
            till företagsskatter till skatt på dieselolja, nu bereds i en
            särskild parlamentarisk beredning.
          </note>
          <note>
            Tack!
          </note>
          <note type="speaker">
            Anf. 126 GÖTE JONSSON (m):
          </note>
          <note>
            Herr talman! Jag önskar inte näringsministern i klorna på KU.
            Jag ställde närmast frågan med tanke på näringsministerns position
            som ordningsman. Är det rimligt, anser näringsministern, att det
            skall ta upp till två år innan man över huvud taget får ett besked
            om en verksamhet som ligger under departementet?
          </note>
          <note>
            Jag tycker faktiskt att man även som ordningsman i det här sammanhanget
            borde kunna se över det utan att hamna i klorna på KU.
          </note>
          <note>
            När det gäller frågan i stort vill jag säga att jag har framställt
            interpellationen därför att jag är orolig för svensk skogsnäring
            och dess utveckling. Konkurrensen hårdnar. Kostnaderna ökar i
            Sverige i förhållande till andra länder. Om vi ser på EU märker
            vi att man går in med nationella stödåtgärder. Jag delar ministerns
            uppfattning, vi skall inte ha en gemensam skogspolitik. Vi måste
            i stället bevaka så att andra länder inom EU håller sig till reglerna
            och så att vi inte får ett regelverk där vi hamnar i ett subventionstänkande.
            Detta är viktigt.
          </note>
          <note>
            Sedan menar jag att vi måste slå vakt om och vi måste lyfta fram
            fura, gran och björk när det gäller
          </note>
          <note>
            Sverige. Vi måste göra det tillsammans med Norden i internationella
            sammanhang. Här gäller det den övergripande näringspolitiken.
            Det gäller skattepolitiken.
          </note>
          <note>
            Det gäller transportpolitiken. Det gäller miljöpolitiken.
          </note>
          <note>
            Jag är väl medveten om att Norafallet var före den nya miljöbalken.
            Men det har dessvärre inte blivit bättre efter den nya miljöbalken.
            Och så får det inte gå till. Då måste regeringen se till att man
            tar initiativ i stället för att vänta. Det gäller energipolitiken,
            det gäller FOU, det gäller internationellt samarbete.
          </note>
          <note>
            Vi får inte såga av den gren, Rosengren, som väldigt mycket av
            välfärden i Sverige hänger på. Skogen är vår viktigaste förnybara
            råvara. Detta måste vi visa. Detta måste vi också vara stolta
            över, både nationellt och internationellt.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 1998/99:350 om arbetsmarknadspolitiken
          </note>
          <note>
            Anf. 127 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Cinnika Beiming har frågat mig vad som gäller för
            en eventuell fortsättning av lokal samverkan inom arbetsmarknadspolitiken.
          </note>
          <note>
            Bakgrunden är den att när propositionen
          </note>
          <note>
            1995/96:148 Lokal samverkan mot arbetslösheten initierades, befann
            sig Sverige i ett dramatiskt sysselsättningsskifte som ställde
            stora och delvis nya krav på arbetsmarknadspolitiken. Erfarenheten
            hade visat att det var svårt att bevara kvaliteten och effektiviteten
            när åtgärdsvolymen blev för stor. Kommunerna och arbetsförmedlingen
            hade i allmänhet utvecklat en stor energi och kreativitet för
            att tillsammans klara utbildning och arbete åt i första hand ungdomar.
            Det fanns då mot denna bakgrund ett behov att pröva om nya arbetsformer
            kunde ge en förbättrad effektivitet i användningen av de arbetsmarknadspolitiska
            resurserna. Bl.a. var det av intresse att pröva om en förbättrad
            samverkan mellan kommuner och arbetsförmedling, och en ännu starkare
            lokal förankring av arbetsmarknadspolitiken, skulle bidra till
            en ökad träffsäkerhet och förbättrad kvalitet i åtgärderna. En
            ökad samverkan med andra berörda instanser önskades för att få
            en ökad träffsäkerhet och förbättrad kvalitet i åtgärderna.
          </note>
          <note>
            Två oberoende utvärderare, Riksrevisionsverket och Högskolan
            i Växjö, har bedömt försöksverksamheten under den första perioden.
            Det som utmärkt försöksverksamheten, förutom den lokala samverkan,
            är att tillgången till otraditionella medel varit större än vanligt.
            Riksrevisionsverket gjorde bedömningen att det otraditionella
            inslaget i försöksverksamheten varit ytterst litet, även om variationen
            mellan olika kommuner varit påtaglig. De flesta projekt som genomförts
            har kunnat genomföras inom ramen för ordinarie verksamhet. Försöksverksamheten
            är nu under utvärdering både på lokal och central nivå.
          </note>
          <note>
            Vad gäller Södertälje har myndigheterna haft ett bra samarbete
            under en lång tid i arbetsmarknadsfrågor, och med de ökade möjligheterna
            som försöksverksamheten medgav främjade de också en gemensam kultursyn.
            Försöksverksamheten innebar också ett närmande mellan olika avdelningar
            inom kommunen. Det finns inget som hindrar att projektet kan fortsätta
            inom ramen för de otraditionella medel som länet har. Det är dock
            en fråga som avgörs av länsarbetsnämnden.
          </note>
          <note>
            Mot bakgrund av vad jag sagt ser jag positivt på lokal samverkan
            och ser gärna att den fortsätter, oavsett om det blir en ny lag
            eller inte.
          </note>
          <note type="speaker">
            Anf. 128 CINNIKA BEIMING (s):
          </note>
          <note>
            Herr talman! Jag vill först tacka näringsministern för svaret.
            Anledningen till min interpellation är att det har varit lite
            oklart vad gäller regeringens inställning till den framtida lokala
            samverkan om arbetsmarknadsutvecklingen. Det beror på att försöket
            med lokal samverkan, vilket medgav några kommuner att samverka
            lokalt, upphörde vid årsskiftet utan att dessa frikommuner likaväl
            som övriga kommuner fick någon signal om vad som skulle gälla
            fortsättningsvis.
          </note>
          <note>
            Jag vet att försöket nu utvärderas. Men tidigare utvärderingar
            och även ministerns svar här, som jag kan tolka det i alla fall,
            ger en positiv bild av lokal samverkan. Det är därför viktigt
            att regeringen uttalar vad som avses skall ske härnäst efter det
            att utvärderingen, som görs av högskolan i Växjö, har presenterats.
          </note>
          <note>
            Jag anser att försöksperioden var alltför kort. Med tanke på
            alla nyvunna erfarenheter hade det funnits fördelar med att göra
            försöksverksamheten mer långsiktig. Det är bra att pröva nya modeller
            och nya metoder och arbetsformer i olika försöksverksamheter.
            Men detta måste naturligtvis leda till någonting.
          </note>
          <note>
            Någon gång måste vi bestämma oss för fortsättningen.
          </note>
          <note>
            Det hade rent principiellt varit önskvärt om försöksverksamheten
            hade fått fortsätta till dess utvärderingen var färdig och till
            dess beslut fattats om försöket är något som bör permanentas,
            utökas eller rent av förkastas.
          </note>
          <note>
            Det skall nog vara en lärdom för oss alla i fortsättningen, att
            när vi fattar beslut om olika försöksverksamheter måste vi vara
            tillräckligt noga med att tiden är tillräckligt lång så att de
            aktörer som skall medverka i försöksverksamheten känner att det
            är meningsfullt.
          </note>
          <note>
            Den lokala samverkan som har pågått mellan
          </note>
          <note>
            1996 och 1998 har gett goda förutsättningar för kommunerna att
            på ett obyråkratiskt och otraditionellt sätt angripa arbetslösheten
            och att uppnå ett samspel mellan de lokala aktörerna, som t.ex.
            kommunen, näringslivet, de fackliga organisationerna, försäkringskassan,
            landstinget osv. Detta är viktigt. Vi vet att arbetslösheten ser
            olika ut i olika delar av landet.
          </note>
          <note>
            Roten till problemet med arbetslösheten är inte densamma i Kramfors
            som i Malmö. Arbetsmarknaden präglas i dag av både brist på arbetskraft
            och hög arbetslöshet. Variationerna är stora mellan landets olika
            delar, likväl som variationerna är stora mellan olika bostadsområden
            i samma kommun.
          </note>
          <note>
            I min hemkommun Södertälje - en av frikommunerna - har visserligen
            arbetslösheten minskat kraftigt den senaste tiden, men fortfarande
            finns det grupper av många människor som inte står till arbetsmarknadens
            förfogande. I några bostadsområden står 50-
          </note>
          <note>
            60 % av den vuxna befolkningen utanför arbetskraften. 50-60 %
            av befolkningen står av olika skäl inte till arbetsmarknadens
            förfogande.
          </note>
          <note>
            Detta kräver att både statliga och kommunala myndigheter arbetar
            gemensamt med olika modeller och metoder för att lösa problemet
            med utanförskapet för dessa människor. För att lyckas med detta
            måste varje kommun utifrån sina förutsättningar hitta och utveckla
            sina metoder. Kunskapen om den egna arbetsmarknaden finns lokalt,
            och då ökar också möjligheterna att lyckas.
          </note>
          <note>
            Näringsministern sade i svaret att det inte finns någonting som
            hindrar projekten - jag skulle i stället uttrycka dem som en process.
            De skall kunna fortsätta inom ramen för de otraditionella medel
            som länen har. Det skulle innebära att de övriga kommunerna i
            länet skulle få avstå en liten del av sin pott av otraditionella
            medel för att ge till de f.d. frikommunerna.
          </note>
          <note>
            Men det handlar inte om mer medel till dessa kommuner! Det handlar
            om att de medel som finns skall användas mer effektivt och mer
            otraditionellt.
          </note>
          <note>
            Anf. 129 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Cinnika Beiming nämner Södertälje som ett exempel
            där försöken med lokal samverkan slagit väl ut. Det gläder mig
            att det fungerar bra i
          </note>
          <note>
            Södertälje. Redan innan regeringen införde denna försöksverksamhet
            låg Södertälje kommun långt fram och hade ett gott samarbete mellan
            kommun, arbetsmarknadsmyndighet och näringslivet.
          </note>
          <note>
            I sin ansökan till regeringen under hösten 1996, när kommunen
            hemställde om att få jobba mer fritt, redogjorde Södertälje för
            att det fanns inte mindre än
          </note>
          <note>
            16 olika projekt där det redan fanns ett gott samarbete mellan
            olika aktörer på arbetsmarknaden. Projekten varierade och behandlade
            såväl problemen med långtidssjukskrivna som långtidsarbetslösa.
          </note>
          <note>
            Södertälje kommun hade delat in de arbetslösa i fyra olika kategorier
            utifrån deras anställningsbarhet.
          </note>
          <note>
            Man byggde i form av en projekttrappa tillsammans upp anställningsbarheten
            hos individerna. Det kallades Södertäljetrappan.
          </note>
          <note>
            Jag är övertygad om att Södertälje, med många andra kommuner,
            inte kommer att ha några problem att fortsätta med samarbetet
            över gränserna. Det var själva målet med en friare användning
            av resurser och regelverk.
          </note>
          <note>
            För närvarande ses regelverket inom arbetsmarknadspolitiken över
            i Regeringskansliet. Inom ramen för ett förenklat regelsystem
            kommer det framöver att vara lättare att arbeta otraditionellt.
            Det behövs mot bakgrund av detta ingen fortsatt lagstiftning i
            frågan.
          </note>
          <note>
            Denna möjlighet har alla kommuner, arbetsförmedlingar och länsarbetsnämnder.
          </note>
          <note type="speaker">
            Anf. 130 CINNIKA BEIMING (s):
          </note>
          <note>
            Herr talman! Jag är naturligtvis glad att näringsministern dels
            i sitt svar uttalar sig positivt till den lokala samverkan, dels
            så väl har satt sig in i situationen för Södertälje och de goda
            exempel som finns för att få ned arbetslösheten.
          </note>
          <note>
            Under de fem månader som har gått på detta år har den goda samverkan
            och det goda samspelet som funnits mellan de lokala aktörerna
            mer eller mindre börjat falla i träda. Varken riksdag eller regering
            har gett några signaler om försöket är någonting som så småningom
            skall bli permanent. Varför kan vi inte ge en signal om vad som
            skall ske fortsättningsvis? Det finns ingen mening med att sätta
            i gång olika försöksverksamheter inom olika områden om vi inte
            någon gång sätter ned foten och bestämmer oss för vad som skall
            ske.
          </note>
          <note>
            För att det skall fungera med lokal samverkan krävs det förutsättningar
            till det. Jag hoppas att de aviserade regelförenklingarna i vårpropositionen
            för någon månad sedan kommer att ge en utökad möjlighet för kommunerna
            att samverka kring den lokala arbetsmarknadspolitiken. Det är
            nödvändigt för att lösa problemen med arbetslösheten bland många
            stora grupper.
          </note>
          <note>
            I vårpropositionen aviseras också flera former av insatser för
            att stärka invandrarnas ställning på arbetsmarknaden. Det välkomnar
            jag mycket. Jag välkomnar också det arbete med propositioner som
            har startat inom Näringsdepartementet som skall syfta till en
            ökad mångfald i arbets- och näringslivet. Det är just för att
            det finns grupper av arbetslösa som blir allt svårare att lotsa
            ut på arbetsmarknaden, och för att arbetsmarknaden ser så olika
            ut i olika delar av landet, som en lokal samverkan och ett otraditionellt
            samarbete ger bättre förutsättningar att lyckas.
          </note>
          <note>
            Redan 1996 presenterade Arbetsmarknadspolitiska kommittén sitt
            betänkande. Redan där föreslog kommittén att kommunerna bör få
            ett ökat inflytande över arbetsmarknadspolitiken. Vi har också
            i arbetsmarknadsutskottets yttrande till finansutskottet över
            vårpropositionen fastslagit att det är angeläget att den regionala
            och lokala friheten är stor när det gäller att fatta beslut om
            arbetsmarknadspolitiska insatser.
          </note>
          <note>
            Jag kan också nämna att rörande storstadspolitiska propositionen,
            som riksdagen fattade beslut om i december förra året, fastslår
            vi tydligt att det krävs ett otraditionellt sätt att arbeta med
            arbetslösheten i många bostadsområden. Jag vill därför fråga näringsministern
            igen: Hur avser regeringen att gå vidare, med utgångspunkt i de
            resultat som den lokala samverkan har gett? Hur tänker regeringen
            ta till vara de goda erfarenheter och exempel som försöksverksamheten
            har resulterat i?
          </note>
          <note>
            Anf. 131 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Nu har det varit en försöksverksamhet, och nu pågår
            en utvärdering. Det vore underligt om regeringen satte ned foten
            och talade om hur det skulle vara innan utvärderingen har lagts
            fram på bordet och vi kan använda erfarenheterna från den.
          </note>
          <note>
            Det är ett rimligt sätt att jobba på, och jag utgår från att
            interpellanten har respekt för det sättet att arbeta.
          </note>
          <note>
            Låt oss se på sakfrågan. Av de otraditionella pengar som användes
            - jag tar nu alla kommuner -
          </note>
          <note>
            var det bara 9 % som användes för åtgärder. 91 % av medlen användes
            på ett traditionellt sätt. Den verkliga kraften i den kommunala
            samverkan har lett till att både regering och riksdag har påverkats.
            Nu gäller det att se över regelverket och få en översyn av reglerna,
            så att denna möjlighet skall finnas utan att behöva dra i gång
            olika försöksverksamheter.
          </note>
          <note>
            Jag vill också säga - det säger jag som arbetsmarknadsminister
            - att jag är väldigt angelägen att upprätthålla en statlig arbetsmarknadspolitik,
            en politik där regering och riksdag tar ett ansvar för helheten
            och där vi inte rullar på kommunerna ansvaret. Jag tror att det
            kommer att leda till att vi får se en arbetsmarknadspolitik som
            kanske är lönsam för några, men som många gånger kommer att innebära
            att de som bor i kommunen inte tar samma politiska ansvar om någon
            blir arbetslös eller hamnar i en svår situation.
          </note>
          <note>
            Vi värnar om en statlig arbetsmarknadspolitik i samverkan med
            kommuner och andra, där kommunerna självfallet spelar en viktig
            roll.
          </note>
          <note>
            Vi får heller inte glömma att kommunerna har ett väldigt brett
            ansvarsområde. I vissa fall kan detta breda ansvarsområde - jag
            vill inte påstå att det har gjort det i Södertälje - t.o.m. komma
            i konflikt med de huvudintressen som finns i arbetsmarknadspolitiken.
            Därför är det viktigt att vi har en statlig arbetsmarknadspolitik.
          </note>
          <note>
            Än en gång: Det är för tidigt att säga hur vi går vidare. Det
            kommer vi att klargöra efter det att vi har analyserat den utvärdering
            som har gjorts. Så arbetar vi inom regeringen.
          </note>
          <note type="speaker">
            Anf. 132 CINNIKA BEIMING (s):
          </note>
          <note>
            Herr talman! Jag skall börja med att säga att jag tror att näringsministern
            och jag är överens. Jag är inte ute efter att kommunalisera arbetsmarknadspolitiken,
            men vi kan ändå se goda erfarenheter av frikommunsförsöken. En
            ökad samverkan på det lokala planet har haft stor betydelse i
            arbetet med att få ned arbetslösheten. Det tror jag att vi kan
            vara överens om.
          </note>
          <note>
            Jag har full respekt för att utvärderingen måste vara färdig
            innan vi fattar ett beslut om fortsättningen, dvs. om vad som
            skall gälla efter det att försöken är färdiga. Men det jag sade
            i mitt första inlägg var att jag hade önskat att de kommuner som
            fanns med i frikommunsförsöken hade fått fortsätta till dess att
            vi hade tagit ett beslut i denna kammare om fortsättningen. Det
            finns inget motsatsförhållande i det.
          </note>
          <note>
            Detta år, som verkar bli ett mellanår, innebär att denna goda
            samverkan lite grann har fallit i träda.
          </note>
          <note>
            Näringsministern säger att vi skall se över regelförändringarna,
            och det är det jag är ute efter. Jag är ute efter att vi någon
            gång skall sätta ned foten. Jag är inte heller ute efter att vi
            skall utöka försöket, men vi måste någon gång se ett slut på detta.
          </note>
          <note>
            Med detta tackar jag näringsministern för en god debatt och hoppas
            på ett gott samarbete fortsättningsvis.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 1998/99:352 om båtregister
          </note>
          <note>
            Anf. 133 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Per Lager har frågat mig vad jag avser göra för
            att fullfölja den utlovade beredningen och när under innevarande
            år regeringen kommer att presentera ett förslag om fritidsbåtsregister
            till riksdagen.
          </note>
          <note>
            Som interpellanten mycket riktigt påpekar anför regeringen i
            budgetpropositionen för år 1999 att den avser att under år 1999
            återkomma till riksdagen med ett konkret förslag hur registrering
            av fritidsbåtar bör genomföras.
          </note>
          <note>
            Näringsdepartementet bereder för närvarande frågan om möjligheten
            att införa ett obligatoriskt båtregister. Departementet tittar
            även på möjligheten att bygga vidare på det frivilliga båtregister
            som finns i dag. Även ett frivilligt register skulle ju innebära
            att frågor från sjösäkerhets- och ordningssynpunkt tillgodoses.
          </note>
          <note>
            Jag avser att följa den tidsplan som regeringen utlovade i budgetpropositionen
            och återkomma till riksdagen under hösten med ett förslag till
            hur registrering av fritidsbåtar bör genomföras. Jag avser vidare
            att ta kontakt med berörda parter för att diskutera frågan med
            dem.
          </note>
          <note type="speaker">
            Anf. 134 PER LAGER (mp):
          </note>
          <note>
            Herr talman! Anledningen till min interpellation är det minst
            sagt förbluffande svar jag fick den
          </note>
          <note>
            29 april, då jag under en frågestånd frågade näringsministern
            när under 1999 han och regeringen avser att komma med ett förslag
            vad det gäller båtregister. Att jag ställde denna fråga då berodde
            på att man hade haft en debatt i kammaren den 24 mars om sjötransporter
            och fritidsbåtsverksamhet. Under den debatten var majoriteten
            överens om att det inte var mycket att orda om, eftersom regeringen
            skall lägga fram ett förslag. Det vara bara att avvakta propositionen.
            Det föranledde mig att fråga när regeringen kommer att lägga fram
            propositionen.
          </note>
          <note>
            Svaret jag fick av näringsministern lät så här: "Jag har faktiskt
            inte tänkt att komma med en sådan proposition." Det slog mig då
            dels att det stod i budgetpropositionen att näringsministern skulle
            komma med en proposition, dels att socialdemokratiska kongressen
            hade tagit ett beslut om att det skulle komma en sådan proposition.
            Där står vi i dag.
          </note>
          <note>
            Av det svar som jag har fått förstår jag att näringsministern
            i alla fall kanske inser att det svar jag fick under frågestunden
            kom för snabbt. Det var inte så välgenomtänkt. Många gladde sig
            åt det svaret, får jag påpeka. Många borgerliga tidningar skrev
            om den fantastiska vändningen med hjälp av näringsministern och
            att vi inte skall ha något obligatoriskt fritidsbåtsregister.
          </note>
          <note>
            Men nu står vi som sagt var här, herr talman. Varför skall vi
            då ha ett obligatoriskt fritidsbåtsregister?
          </note>
          <note>
            Vi har haft det tidigare, så man behöver inte se över möjligheterna
            att ha ett sådant. Det har fungerat tidigare. Det avvecklades
            av den borgerliga regeringen
          </note>
          <note>
            1992. Det fungerade bra och accepterades alltmer, även om det
            fanns ett visst motstånd i början.
          </note>
          <note>
            Detta register efterfrågas och önskas av sjöpolisen, av kustbevakningen,
            av alla hamnansvariga, av oss seglare - jag vet att ministern
            också är seglare -
          </note>
          <note>
            och av alla människor som är involverade i fritidsbåtsverksamhet.
            Varför? Jo, därför att vi måste öka sjösäkerheten. Vi måste kunna
            identifiera båtar som har drivit i väg. Vi måste kunna hitta miljömarodörerna.
            Vi måste snabbt kunna meddela anhöriga när någonting har hänt.
          </note>
          <note>
            I dag kan det faktiskt vara så att man ringer till sjöpolisen
            och säger man har sett en vit båt med vita segel ligga upp och
            ned eller som har gått i kvav.
          </note>
          <note>
            Detta duger inte. Man måste snabbt kunna identifiera båtarna,
            precis på samma sätt som man måste kunna på land när det gäller
            bilar, husvagnar och motorcyklar. Man måste snabbt kunna identifiera
            vems fordonet är.
          </note>
          <note>
            Jag skulle vilja ha ett svar av ministern på frågan varför man
            inte kan ha register för fritidsbåtar när man just har register
            för bilar, husvagnar, motorcyklar osv. Alla fritidsfastigheter
            är registrerade. Vad är det för skillnad mellan det ena fordonet
            och det andra?
          </note>
          <note>
            Anf. 135 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Det var så att Per Lager ställde en frågade till
            mig: "Jag har en kort fråga till näringsministern. När kommer
            regeringen att presentera det utlovade förslaget om ett obligatoriskt
            register för större fritidsbåtar? Vi har tidigare haft ett obligatorium,
            och det fungerade." Jag svarade följande: "Fru talman! Jag har
            faktiskt inte tänkt att komma med en sådan proposition." Det är
            vad jag svarade.
          </note>
          <note>
            Jag svarar också nu att jag innan jag kommer med något sådant
            förslag vill titta på det frivilliga båtregister som finns i dag.
            Det har färre registrerade båtar än vad det nedlagda båtregistret
            hade. De som arbetar med det frivilliga båtregistret hävdar dock
            att ovissheten om ett eventuellt införande av ett obligatoriskt
            register gör att man inte satsar fullt ut på det frivilliga registret.
          </note>
          <note>
            Vissa anser att en bättre information om ett frivilligt register
            skulle ge en markant ökad anslutning.
          </note>
          <note>
            Information kostar pengar, och man vill inte agera så länge det
            råder ovisshet i frågan. Som jag tidigare sade avser jag att kontakta
            berörda parter för att diskutera dessa frågor.
          </note>
          <note>
            Mot den bakgrunden avser jag att återkomma.
          </note>
          <note type="speaker">
            Anf. 136 PER LAGER (mp):
          </note>
          <note>
            Herr talman! Såvitt jag förstår innebär detta att ministern inte
            tänker lägga fram ett förslag till ett allmänt båtregister utan
            kanske kommer att titta på hur man kan utveckla det frivilliga
            systemet, men det systemet är ju utvecklat. Informationen skulle
            kanske kunna bli bättre, men det som finns har funnits ganska
            länge, och det är inte många båtar registrerade i det. Det är
            alltså inte alls heltäckande.
          </note>
          <note>
            Jag vill därför än en gång ställa frågan till ministern vad det
            är för skillnad mellan transportmedlen på sjövägarna och på våra
            landvägar. Varför skall fritidsbåtarna, dessa transportmedel som
            också är rekreationsmedel, skiljas ut från husvagnar, bilar, motorcyklar
            osv.? De gör precis samma sak, nämligen tar i anspråk ett miljöutrymme.
          </note>
          <note>
            Vi som känner till skärgårdarna vet vilka skador de här båtarna
            åstadkommer, framför allt de stora motorbåtarna. Under sommaren
            har vi faktiskt sjömotorvägar längs våra kuster. Ejderkullar körs
            över, kutar flyr för livet och grunda bottnar rivs upp.
          </note>
          <note>
            Faunan och floran är stressade och pressade. Vi har fritidsbåtsägare
            som inte behöver betala någonting för det som de åstadkommer.
          </note>
          <note>
            Jag vet att det i en debatt här i kammaren har sagts att man
            sammanlagt tar in 1,3 miljarder på fritidsbåtsverksamheten. Det
            skulle jag gärna vilja se, och jag skulle gärna vilja jämföra
            det med vad vi tar in på biltrafik och annan trafik på land.
          </note>
          <note>
            Herr talman! Det här är en viktig sak, framför allt när det gäller
            säkerhet. Jag diskuterar inte i detta sammanhang en båtskatt,
            men jag förespråkar ett obligatoriskt fritidsbåtsregister med
            en avgift som inte bara skall klara den rena administrationen
            utan som också skall vara en del av den enorma satsning om 44
            ½ miljon som vi gör på fritidsbåtsverksamheten i budgeten. Nästa
            år är det 61 miljoner och året därpå lika mycket.
          </note>
          <note>
            Med hjälp av ett register och en avgift skulle man kunna lätta
            på budgeten. Framför allt skall enligt
          </note>
          <note>
            Riokonferensen 1992 miljöförorenarna stå för de kostnader som
            de orsakar. Det är inte mer än rätt. Det är en enkel matematik
            och en enkel konsekvens.
          </note>
          <note>
            Anf. 137 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Jag har inte sagt att jag skall komma med ett obligatorium.
            Jag sade att att jag skall undersöka både-och och se vilka vinster
            man kan göra.
          </note>
          <note>
            I det gamla obligatoriska båtregister som avskaffades var 270
            000 båtar registrerade. I det frivilliga registret är i dag 155
            000 båtar registrerade. Det är, som också sagts här, inte bara
            frågan om ett obligatoriskt båtregister som regeringen skall överväga
            utan också frågan om hur samhällets kostnader för fritidsbåtstrafiken
            bör betalas. Det är mot bakgrund av detta som regeringen i 1999
            års budgetproposition bedömde att frågan behövde beredas vidare.
          </note>
          <note>
            Som jag nämnde tidigare pågår denna beredning för närvarande
            inom Regeringskansliet. Därvid vill jag också titta på det frivilliga
            registret. Sedan får jag återkomma.
          </note>
          <note type="speaker">
            Anf. 138 PER LAGER (mp):
          </note>
          <note>
            Herr talman! I budgetpropositionen 1998 säger regeringen att
            man skall se hur en allmän registrering av fritidsbåtar skall
            genomföras. I 1999 års budgetproposition säger man att man skall
            återkomma med konkreta förslag om hur registrering av fritidsbåtar
            skall gå till.
          </note>
          <note>
            Det är klart att frivillighet alltid är bäst, men säg hur det
            skulle fungera på husvagnar, bilar och motorcyklar! Det skulle
            inte fungera. Därför har man obligatorisk registrering av dem,
            och det är självklart att man skall ha det också till sjöss.
          </note>
          <note>
            Det finns mycket annat till sjöss som vi skulle behöva titta
            närmare på och som har att göra med den obligatoriska registreringen.
            Vi har t.ex. det förhållandet att ungdomar som inte ens fyllt
            15 dundrar fram med motorbåtar. Det fungerar inte heller när det
            gäller nykterheten och hastigheten. Allt det här som är jobbigt
            för oss, framför allt för oss som bor utmed kusten, skulle man
            kunna stävja om man hade ett obligatoriskt register. Då skulle
            det vara väldigt lätt att identifiera dem som beter sig på det
            sättet. I dag kan vi inte göra det.
          </note>
          <note>
            Jag har pratat med ministerns partikolleger längs min hemkust,
            Bohuskusten, framför allt med dem som är ansvariga för hamnarna
            där nere. De säger att det bara finns en sak att göra, och det
            är att införa ett obligatoriskt register, om vi någonsin skall
            kunna få tag i marodörerna och kunna få ordning och reda på fritidsbåtsverksamheten.
          </note>
          <note>
            Det finns olika siffror på hur många fritidsbåtarna är. En del
            nämner en miljon, och det kan vara så med allt från kanoter till
            väldligt stora båtar. Men det är kanske inte det viktigaste. Det
            är att man kommer fram till en gräns för när en båt med en viss
            motorstyrka måste vara registrerad - ungefär motsvarande det som
            vi gör på land. Det är inte så viktigt att registrera cykeln.
            Den klarar sig rätt bra i vårt transportsystem, men så fort det
            gäller större, tyngre och framför allt miljöbelastande saker blir
            det fråga om registrering och eventuellt även en skatt.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 1998/99:359 om transportpolitiken
          </note>
          <note>
            Anf. 139 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Berndt Ekholm har frågat mig:
          </note>
          <note>
            · hur regeringen avser forma en transportpolitik utifrån de fastlagda
            målen som också tar sin utgångspunkt i att Sverige ska uppträda
            som en ansvarsfull internationell aktör,
          </note>
          <note>
            · hur regeringen avser bidra till att genom transportpolitiken
            knyta nationerna närmare varandra samt
          </note>
          <note>
            · hur en transportpolitik kan formas som blir ett föredöme för
            andra länder och därmed en pådrivare i den internationella utvecklingen
            på området.
          </note>
          <note>
            Låt mig först konstatera att riksdagens trafikpolitiska beslut
            från år 1998 inte bara slår fast målen för transportpolitiken.
            Det fastslår också politikens huvuddrag. Denna politik är ingalunda
            svensk särpolitik. Tvärtom är den genomgående generellt giltig
            och kan med fördel tillämpas på ett internationellt plan.
          </note>
          <note>
            Med andra ord skapar den goda förutsättningar för ett ansvarsfullt
            internationellt agerande.
          </note>
          <note>
            I vårt fortlöpande trafikpolitiska utvecklingsarbete är det internationella
            perspektivet en naturlig och viktig del. Som ett exempel på hur
            vi söker leva upp till vårt internationella ansvar vill jag nämna
            trafiksäkerhetsarbetet. Tillsammans med Nederländerna och
          </note>
          <note>
            Storbritannien har vi tagit ett initiativ som fått EU-
          </note>
          <note>
            kommissionen att sätta upp en särskild arbetsgrupp för intelligenta
            hastighetsanpassningssystem. När ett initiativ av denna typ skalas
            upp till Europanivå innebär det att inte bara Sverige utan hela
            EU kommer att få nytta av effekterna i form av förbättrad trafiksäkerhet.
          </note>
          <note>
            I det här sammanhanget vill jag också hänvisa till det mycket
            aktiva arbete som vi bedriver inom EU för att utveckla en gemensam
            järnvägspolitik. Vi ägnar stor möda åt att förklara fördelarna
            med effektiv konkurrens, samhällsekonomiskt riktig prissättning
            av baninfrastruktur, m.m. Genom att dela med oss av våra goda
            erfarenheter inom det här området kan vi bidra till att den europeiska
            järnvägssektorn effektiviseras.
          </note>
          <note>
            När vi lyckas påverka internationell transportpolitik i enlighet
            med de svenska ambitionerna innebär det bl.a. att den europeiska
            transportsektorns effektivitet förbättras. Transporter blir totalt
            sett billigare, och fordon kan röra sig friare över nationsgränser.
            En sådan utveckling bidrar i sin tur till att knyta nationerna
            närmare varandra.
          </note>
          <note>
            På frågan om hur transportpolitik kan utformas för att bli ett
            föredöme för andra länder finns inget generellt svar. Analyser
            och bedömningar måste göras från fall till fall.
          </note>
          <note>
            Å ena sidan kan vi notera flera lyckade svenska nationella åtgärder
            som samtidigt verkat pådrivande för den internationella utvecklingen.
            Det gäller t.ex.
          </note>
          <note>
            flera satsningar för att miljöanpassa transportsystemet, liksom
            nollvisionen inom trafiksäkerhetsarbetet.
          </note>
          <note>
            Å andra sidan finns det många frågor där det inte vore möjligt
            eller lämpligt att gå före med nationell lagstiftning. Vissa frågor
            kräver gemensamt, internationellt agerande. Det gäller naturligtvis
            frågor som redan är reglerade i internationella konventioner och
            gemensam EU-lagstiftning, men det gäller t.ex. också särkrav som
            skulle kunna innebära konkurrensnackdelar för inhemsk transportnäring.
          </note>
          <note type="speaker">
            Anf. 140 BERNDT EKHOLM (s):
          </note>
          <note>
            Herr talman! Först vill jag naturligtvis tacka näringsministern
            för svaret. Det var intressant att se vilket svar jag skulle få
            på frågorna. Jag har inget emot svaren. Men de täcker kanske inte,
            förvånande nog, helt mina tankar. Jag hade en del andra tankegångar
            också. Därför vill jag ge några snabba kommentarer.
          </note>
          <note>
            Jag frågade om att uppträda som en ansvarsfull internationell
            aktör. Svaret talar om att vår politik är generellt giltig, och
            den kan tillämpas av andra. Man pekar på två områden, trafiksäkerheten
            och en särskild arbetsgrupp för intelligenta hastighetsanpassningar
            och effektiv järnvägstrafik. Det tycker jag är bra.
          </note>
          <note>
            Sedan var det en fråga om att knyta nationerna närmare varandra.
            Svaret går i princip ut på att om man är en ansvarsfull internationell
            aktör påverkar man andra länder. Jag tycker kanske att det låter
            lite tunt att det räcker för att binda oss samman.
          </note>
          <note>
            Den tredje frågan gällde hur vi kan vara ett föredöme. Där är
            svaret att det inte alltid går att vara det på grund av internationella
            åtaganden. Jag tycker att det är ett något passivt förhållningssätt.
            Sedan pekar i och för sig ministern på miljöanpassning och trafiksäkerhet,
            och det tycker jag är positivt.
          </note>
          <note>
            Jag hade tänkt att jag skulle ha kommit lite längre än vad som
            står i svaret. Jag antydde också i slutet på min interpellation
            att vi skall ta vårt ansvar för en långsiktigt hållbar global
            utveckling. Då tänkte jag naturligtvis på miljöfrågan. Det finns
            i och för sig också andra områden som trafiksäkerhet, regional
            utveckling och tillväxtens utformning som jag tycker ligger inom
            ramen för begreppet långsiktigt hållbar global utveckling.
          </note>
          <note>
            Nu håller näringsministern minst sagt ett rasande tempo här i
            dag. Därför föreslår jag att vi gör upp om att vi koncentrerar
            oss på att diskutera miljöfrågan och lämnar de andra aspekterna
            därhän. Då blir det lite enklare att hålla reda på alltsammans.
            Jag tycket också på något sätt att miljöfrågan är den viktigaste
            frågan, om vi skall tala om ett internationellt perspektiv när
            det gäller trafikfrågor. Den berör i princip alla länder.
          </note>
          <note>
            Om vi följer miljöfrågan ur detta perspektiv - vilket jag har
            gjort under i stort sett hela min riksdagstid
          </note>
          <note>
            - tror jag att inte bara jag utan även många andra är bekymrade
            över utvecklingen. Miljöproblemen ökar globalt sett. Det gäller
            försurning, giftiga cancerogena ämnen i luften, ozonskiktets uttunning,
            växthuseffekten och då bl.a. koldioxiden, som jag har förmånen
            att sätta mig in i lite extra nu som ledamot av Klimatkommittén.
          </note>
          <note>
            Jag kan konstatera att trafiken som källa för dessa problem,
            inte minst för växthuseffekten, ökar hela tiden, och då särskilt
            i i-länderna. Den nya miljöteknik som vi onekligen sätter in klarar
            inte att kompensera för den väldiga tillväxt som trafiken har.
            I EU
          </note>
          <note>
            har trafiktillväxten blivit ett mycket stort problem, och i och
            för sig också i Sverige. Den har blivit ett sådant stort problem
            att man talar om en trafikinfarkt.
          </note>
          <note>
            Det betyder att systemet korkar igen. Det leder naturligtvis
            till att miljöproblemen blir ännu större.
          </note>
          <note>
            Klimatfrågan är det stora miljöhotet. De internationella åtaganden
            som vi har ingått i Rio de Janeiro, i
          </note>
          <note>
            Kyoto och i Buenos Aires att begränsa sex olika klimatgaser,
            där koldioxiden och dikväveoxiden berör trafiken, är de frågor
            jag tänkte att vi kunde växla några ord om.
          </note>
          <note>
            Min fråga till näringsministern är: Vad gör vi i den här situationen
            med det internationella perspektivet som hotet mot miljön innebär?
            Vad har regeringen för idéer att sätta in för att komma till rätta
            med dessa problem på trafikområdet i ett internationellt perspektiv?
            Jag talar i min fråga om hur regeringen tänker styra det fortsatta
            utredningsarbetet i SIKA:s regi mot denna bakgrund. Jag begränsar
            mig alltså till miljöfrågan.
          </note>
          <note>
            Anf. 141 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Först när det gäller miljöfrågorna är det alltid
            en balans mellan å ena sidan effektivitet, att vi skall ha snabba
            transporter som väl kan konkurrera och också kan kopplas till
            de transporter vi har ute i världen, och miljön. Sverige är ett
            litet land som är internationellt beroende och därmed mycket beroende
            av transport av varor, av gods och persontrafik.
          </note>
          <note>
            Ett av de mest miljövänliga trafikslagen är järnvägstrafiken.
            Vi kan ändå konstatera att under de senaste åren har både i Sverige
            och i Europa väldigt stora satsningar gjorts på järnvägstrafiken.
            I Sverige har vi satsat på det därför att vi har tunga godstransporter.
            Vi har långtgående planer, och det har också igångsatts stora
            investeringar. Jag kan nämna Botniabanan. I Centraleuropa spelar
            järnvägen en oerhört viktig roll när det gäller persontransporter,
            eftersom det är korta avstånd och tättbefolkat.
          </note>
          <note>
            Det är också viktigt att man ekonomiskt hanterar de här frågorna
            på så vis att man har ett kostnadsansvar. Det är någonting som
            Sverige har drivit hårt i
          </note>
          <note>
            EU. Vi har bidragit till att man tagit fram en s.k. vitbok och
            en grönbok inom detta område. Det handlar om att de som använder
            transporterna också skall ta kostnaderna, och man har en klar
            koppling till detta.
          </note>
          <note>
            Som jag tidigare sade är detta en balans mellan effektivitet
            och miljö. Låt mig bara göra en deklaration:
          </note>
          <note>
            En transport som är effektiv ur kostnadssynpunkt, som är snabb
            och säker, men som har stora kostnader för miljön är icke ett
            transportslag att satsa på.
          </note>
          <note type="speaker">
            Anf. 142 BERNDT EKHOLM (s):
          </note>
          <note>
            Herr talman! Jag tycker att näringsministern är inne på tankegångar
            som också jag tänker.
          </note>
          <note>
            EU-kommissionen har sagt genom sin miljöbyrå -
          </note>
          <note>
            och jag såg att det upprepades häromdagen i en liten notis i
            Dagens Nyheter eller i någon annan tidning -
          </note>
          <note>
            att man inte klarar målen när det gäller att minska koldioxidutsläppen,
            och för den delen också andra växthusgaser. Det kommer inte att
            gå om man inte sätter in gemensamma kraftfulla åtgärder.
          </note>
          <note>
            Man noterar att EU-skall sänka sina utsläpp - om vi nu talar
            om växthusgaserna - enligt Kyotoprotokollet med 8 % på 20 år,
            från år 1990 till år 2010.
          </note>
          <note>
            Prognosen pekar i stället på att man kommer att öka med 6 %.
            Vi vet att det inte heller är så lätt för Sverige, som har fått
            ett lite lättare beting än vad EU har generellt sett. Det är ett
            stort problem ändå.
          </note>
          <note>
            Man konstaterar i miljöbyråns rapport - som jag för övrigt tog
            del av när jag var på ett paneuropeiskt möte med alla miljöministrar
            i Århus i Danmark förra året, så det är en gammal tidningsrapport
            som nu kommer fram - att det stora problemet för att klara framför
            allt klimatfrågorna är trafiken. Man säger:
          </note>
          <note>
            Görs ingenting ökar utsläppen - dvs. enligt EU-
          </note>
          <note>
            kommissionens miljöbyrå - med 40 % på dessa 20 år.
          </note>
          <note>
            Näringsministern talar om balans mot nytta, och det är naturligtvis
            ett sunt resonemang. Men då måste man konstatera att om utsläppen
            ökar med 40 %
          </note>
          <note>
            krävs det nog ganska mycket balans mot miljöhållet.
          </note>
          <note>
            SIKA talar i lägesrapporten om att vi har satt upp som mål för
            trafiken att till 2010 stabilisera koldioxidutsläppen på 1990
            års nivå. Det är alltså lika med 0 %. Det målet hade vi tidigare
            för år 2000. Det klarar vi alltså inte. Nu säger SIKA att vi inte
            ens klarar det till 2010, och man konstaterar att det är vägtrafiken
            som är boven. Jag kan själv läsa i utredningen att inte heller
            luftfarten ligger så väldigt bra till. Det går lite bättre för
            kväveoxiden.
          </note>
          <note>
            SIKA säger också att vi måste angripa de här frågorna på internationell
            nivå. För oss handlar det naturligtvis i första hand om EU-nivån.
            EU-
          </note>
          <note>
            kommissionen pekar på några saker. De pekar på behovet av en
            gemensam energiskatt bl.a. för flygtransporter. Då är vi inne
            på detta om kostnadsansvar som näringsministern talade om. Vi
            måste vara beredda att sätta in skatter för att få ett kostnadsansvar
            för miljön.
          </note>
          <note>
            Jag menar att om vi skall ta till oss detta med att det skenar
            alldeles åt fel håll när det gäller trafiken behövs det ganska
            hårdhänta insatser i form av hastighetsanpassningar för att minska
            miljöutsläppen. Vi behöver naturligtvis snabbare introducera ny
            teknik för fordon, t.ex. bränslesnålare fordon och nya drivmedel.
          </note>
          <note>
            SIKA väljer att i stort sett gå förbi fördelningen på olika trafikslag.
            Jag menar, precis som näringsministern sade, att satsningen på
            järnvägstrafik är oerhört angelägen. All utsläppstrafik talar
            för det. Vi kan läsa i SIKA-rapporten att den nästan inte har
            några utsläpp alls. Det är också nödvändigt för att lösa Europas
            trafikinfarkt.
          </note>
          <note>
            Då kommer jag tillbaka till hur näringsministern ser på möjligheten
            att göra en kraftfullare satsning på järnvägstrafiken också för
            svensk del i det internationella perspektivet. Dessutom måste
            vi naturligtvis satsa på bättre fordon. Det handlar alltså om
            snabbare tågtrafik, nya banor och förbättrad anslutning till kontinenten.
            Hur ser näringsministern på det som ett svar på de oerhörda miljöproblem
            som vi står inför?
          </note>
          <note>
            Anf. 143 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! SIKA, som nämndes här av Berndt
          </note>
          <note>
            Ekholm, dvs. Statens institut för kommunikationsanalys, har som
            bekant presenterat en rapport om inriktning av planeringen för
            transportinfrastrukturen.
          </note>
          <note>
            Mot bakgrund av deras analys fattade regeringen den
          </note>
          <note>
            6 maj i år beslut om att ge SIKA tillsammans med trafikverken
            i uppdrag att genomföra strategiska analyser av åtgärder inför
            planeringsperioden 2002-
          </note>
          <note>
            2011. Uppdraget följer i huvudsak de förslag som
          </note>
          <note>
            SIKA tidigare presenterat. Jag vill dock göra ett viktigt tillägg.
            Det var att regeringen också tog upp frågan om regional utveckling.
          </note>
          <note>
            En av punkterna handlade just om koldioxid, som nämndes här.
            SIKA säger i sin rapport - det är deras eget förslag som regeringen
            har anslutit sig till - att utvecklingen och förutsättningarna
            för koldioxidpolitiken inom transportsektorn bör preciseras i
            den strategiska analysen. Den pågående översynen av koldioxid
            och energibeskattningen, Vägtrafikbeskattningsutredningen, samt
            arbetet i Klimatkommittén bör så långt möjligt beaktas. Ett huvudmoment
            bör vara att redovisa konsekvenserna för efterfrågan på transporter
            och hur de påverkar uppfyllelsen av koldioxidmålet.
          </note>
          <note>
            Därmed menar jag att vi nu har stora förutsättningar att sätta
            in koldioxidproblemet i ett större sammanhang.
          </note>
          <note>
            När det sedan gäller frågorna om hur vi verkar internationellt
            vill jag kort nämna riksdagens trafikpolitiska beslut från år
            1998. Där fastslås att politiken skall ge transportkonsumenterna
            största möjliga valfrihet, stimulera till samverkan mellan transportmedel
            och trafikslag, skapa effektiv konkurrens, eftersträva att transportinfrastrukturen
            prissätts på ett samhällsekonomiskt riktigt sätt och att beslut
            i transportfrågor skall ske i så decentraliserade former som möjligt.
          </note>
          <note>
            Jag tycker att detta är goda principer. Det är också principer
            som väl kan hävda sig när det gäller det internationella arbetet.
            Vi kan ha detta som utgångspunkt för vårt agerande. Men det är
            självfallet så att vi i detta internationella arbete alltmer måste
            fokusera på frågor som har med miljön att göra, och då handlar
            det väldigt mycket om val av transportslag.
          </note>
          <note type="speaker">
            Anf. 144 BERNDT EKHOLM (s):
          </note>
          <note>
            Herr talman! Vi är nog ganska överens. Jag har svårt att se att
            den här fordonslinjen med bättre flygplan osv. kommer att räcka
            för att lösa våra åtagande i internationella miljökonventioner
            och annat. Klimatfrågorna är ju ganska uppenbara.
          </note>
          <note>
            Om vi då tillåter oss att anlägga ett långsiktigt perspektiv
            och inte bara fastnar i de ekonomiska bekymmer vi precis håller
            på att ta oss ur, tror jag att järnvägssatsningarna är väldigt
            riktiga och angelägna.
          </note>
          <note>
            Jag tror också att det egentligen är den enda vägen att lösa
            Europas igenkorkade trafiksituation. Det är en kvalitetsfråga
            och en trafiksäkerhetsfråga också.
          </note>
          <note>
            Egentligen talar nästan alla argument för detta. Då måste vi
            naturligtvis vara beredda att sätta ekonomiska styrmedel så att
            vi får ett sådant rimligt kostnadsansvar kontra miljövikten att
            detta stämmer.
          </note>
          <note>
            Det finns något som jag vill att näringsministern skall komma
            ihåg från den här dagen med den ena frågan efter den andra. Det
            är att frågan från Berndt
          </note>
          <note>
            Ekholm handlade om ett internationellt åtagande när det gäller
            miljön och om järnvägen. Utöver snabbare järnvägstrafik tror jag
            att vi också måste ha en beredskap att prioritera fram medel -
            och då talar jag i det långa perspektivet - så att vi klarar av
            att bygga en del av de nya banor som vi har planerat.
          </note>
          <note>
            Just nu har vi kortsiktiga problem när det gäller
          </note>
          <note>
            Västkustbanan, Oslobanan och Nordlänken. Vi satsar på nya banor
            i Norrland framöver. Men jag är också helt övertygad om att vi
            måste satsa på banor som knyter an till kontinenten, dvs. den
            s.k. Europabanan och Götalandsbanan. Vi måste satsa på höghastighetståg.
            Vi har ju tagit ett beslut om att vi skulle ha Öresundsbron för
            att bl.a. bygga ut järnvägstrafiken till kontinenten. Man kan
            ju fråga sig vad vi skall ha den till om vi inte också fullföljer
            med en infrastruktursatsning i Sverige, Danmark och Tyskland som
            stämmer med detta. Jag inser de ekonomiska bekymren, men ur miljösynpunkt
            är detta mycket angeläget.
          </note>
          <note>
            Det är också angeläget att SIKA går till botten med att studera
            hur det kan vara möjligt att genomföra detta.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 1998/99:363 om frivilligorganisationernas
            trafiksäkerhetsprojekt
          </note>
          <note>
            Anf. 145 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Mats Odell har frågat mig på vilket sätt jag avser
            visa att NTF:s fördelning av sina anslagna medel om 65 miljoner
            är optimal.
          </note>
          <note>
            Mats Odell har även frågat vilka åtgärder jag avser att vidta
            för att frivilligorganisationerna skall få större medel till förfogande
            för trafiksäkerhetsprojekt.
          </note>
          <note>
            Låt mig först framhålla att jag anser att frivilligorganisationernas
            arbete är viktigt. Det är därför angeläget att de medel som står
            till dessa organisationers förfogande används på bästa sätt.
          </note>
          <note>
            I regeringens elvapunktsprogram för ökad trafiksäkerhet har vi
            aviserat att det finns ett behov av att utvärdera NTF:s trafiksäkerhetsarbete
            och föreningens användning av statliga medel. Vi avser att genomföra
            en sådan utvärdering och jag förutsätter att denna granskning
            ger svar på om anslagna medel används på ett optimalt sätt eller
            om mer av anslagen bör användas till andra medlemmar inom NTF:s
            organisation.
          </note>
          <note>
            Det åligger Vägverket att inom ramen för sitt sektorsansvar självt
            bedöma om det vill köpa tjänster eller anslå ytterligare projektmedel
            till NTF eller andra frivilligorganisationer.
          </note>
          <note type="speaker">
            Anf. 146 MATS ODELL (kd):
          </note>
          <note>
            Herr talman! Först vill jag tacka näringsministern för svaret.
            Det andas också lite oro över att de här pengarna inte används
            helt optimalt. Lite orolig kan man bli när man tittar på hur pengarna
            faktiskt används.
          </note>
          <note>
            65 miljoner kronor satsas. Av dessa går drygt 8 %
          </note>
          <note>
            till det egentliga frivilliga trafiksäkerhetsarbetet. Det är
            alltså en väldig massa pengar som går till administration. Det
            är väldigt mycket pengar som går ut till de egna förbunden och
            väldigt lite som går till det egentliga frivilliga trafiksäkerhetsarbetet.
          </note>
          <note>
            Herr talman! Jag ställer min fråga mot bakgrund av att vi upplever
            en väldigt allvarlig situation inom trafiksäkerhetsutvecklingen
            i dag. Antalet dödade och svårt skadade i trafiken ökar för närvarande.
            Vi vet att det kommer att bli oerhört svårt att nå upp till de
            kvantitativa mål som regeringen har satt upp, och som riksdagen
            och ett enhälligt utskott har ställt sig bakom, om att nollvisionen
            ligger fast med högst 400
          </note>
          <note>
            dödade och högst 3 700 svårt skadade i trafiken år
          </note>
          <note>
            2000. I praktiken har Vägverket nu sagt att man har gett upp
            detta mål mot bakgrund av de drakoniska nedskärningar och indragningar
            av medel som Vägverket har fått uppleva.
          </note>
          <note>
            Vägverket pekar på att det skulle behövas i storleksordningen
            10 miljarder för att man skulle kunna rädda 70 människors liv
            i trafiken per år.
          </note>
          <note>
            Men det handlar inte enbart om infrastrukturen, utan trafiksäkerhetsarbetet
            handlar också mycket om attityder. När var femte person som dödas
            eller skadas svårt gör det i en alkoholrelaterad olycka, inser
            vi att det är en mycket viktig faktor. När nära nog varannan som
            dör eller skadas saknar bilbälte, då förstår vi att attitydpåverkan
            är en oerhört viktig del.
          </note>
          <note>
            Det satsas nu 65 miljoner kronor för innevarande år via NTF.
            NTF centralt behåller 29 miljoner kronor för att driva sitt eget
            kansli i Kista. Sedan har man prioriterat 27 miljoner till trafiksäkerhetsförbunden.
          </note>
          <note>
            Bara ca 8 miljoner går till medlemsorganisationernas projekt.
            Är inte detta ganska magert, att det bara är ca
          </note>
          <note>
            8 % som går till medlemsorganisationernas projekt, där man inte
            har anställd personal utan där det är frivilligt arbete som kommer
            till uttryck?
          </note>
          <note>
            Ovanpå detta har vi en situation där Vägverkets regioner tidigare
            har anslagit projektmedel till trafiksäkerhetsförbunden och medlemsorganisationerna.
          </note>
          <note>
            Men nu anser Vägverket att det är NTF som genom de 65 miljonerna
            som har anslagits i regleringsbrevet har medel att ge medlemsorganisationerna.
            NTF å sin sida anser att det är Vägverket som utöver de 65 miljonerna
            skall anslå projektmedel. Resultatet blir att förbunden och organisationen
            regelmässigt får avslag på sina ansökningar, oavsett vart de skickas,
            samtidigt som antalet dödade och skadade i trafiken ökar.
          </note>
          <note>
            Jag är glad att näringsministern går mig till mötes genom att
            säga att detta måste ses över. Jag vill då fråga: När räknar han
            med att en översyn skall kunna vara klar? När räknar han med att
            det blir mera pengar till det verkliga, frivilliga arbetet ute
            på fältet? Är det rimligt, Björn Rosengren, att bara ca 8 % av
            de anslagna medlen för frivilligt arbete går till det verkliga
            frivilligarbetet?
          </note>
          <note>
            Anf. 147 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Först vill jag säga att jag delar Mats
          </note>
          <note>
            Odells uppfattning, att det är en orimlig fördelning.
          </note>
          <note>
            Men jag vill inte nu inta en alltför klar ståndpunkt, eftersom
            detta skall utvärderas. Men bara det att regeringen tagit ett
            initiativ och meddelat Vägverket att vi förutsätter att man gör
            denna utvärdering, som jag hoppas skall vara klar någon gång under
            hösten, är ändå en anvisning om att vi tycker att dessa pengar
            borde kunna användas bättre när det gäller att stärka trafiksäkerheten.
          </note>
          <note>
            Som Mats Odell mycket väl känner till har vi gjort en omprioritering
            av Vägverkets budget. Vi anser att det nu måste satsas mer på
            trafiksäkerhet. Vi måste inrikta oss mer på mindre vägar och på
            att upprätthålla vägstandarden. Det innebär att stora motorvägsbyggen
            kanske måste skjutas på framtiden. Vi försöker även att via s.k.
            PPP-lösningar - det förs en sådan diskussion som jag skall be
            att få återkomma till -
          </note>
          <note>
            klara av motorvägsbyggen.
          </note>
          <note>
            När Mats Odell talar om 10 miljarder är det mer än en motorvägsrelaterad
            linje. Vi har nu gett oss in på en annan linje när det gäller
            Vägverket.
          </note>
          <note>
            Sammanfattningsvis delar jag Mats Odells uppfattning att vi måste
            se över detta, och det är ju det som interpellationen handlar
            om. Mitt svar är att det nu är dags att se var man gör av pengarna.
          </note>
          <note type="speaker">
            Anf. 148 MATS ODELL (kd):
          </note>
          <note>
            Herr talman! Jag är naturligtvis nöjd med svaret så långt. Jag
            unnar näringsministern att få en något lugnare eftermiddag än
            vad dagen hittills har kunnat bjuda på.
          </note>
          <note>
            Näringsministern säger att man nu satsar mer på trafiksäkerhet,
            och det låter väldigt bra. Men genom att regeringen inte har lyckats
            att ordna sitt budgetarbete på ett reguljärt sätt, har man nu
            tvingats att ta till ett antal irreguljära åtgärder: begränsningsbelopp,
            indragning av anslagssparande, indragning av anslagskredit, ta
            en halv miljard under pågående budgetår från Vägverket - för att
            ta några exempel.
          </note>
          <note>
            Är detta verkligen en satsning på trafiksäkerhet?
          </note>
          <note>
            De pengar som skulle användas för att bygga bort de värsta slaktbänkarna
            kallar näringsministern för motorvägssatsningar. Vi har sett hur
            det har gått där man har avbrutit dessa projekt, hur många liv
            som har fått sättas till.
          </note>
          <note>
            Investeringar är en sak, men jag tror att den oro som i dag finns
            i verket om att de besparingar som åläggs under pågående budgetår
            mycket väl kan innebära att man i mitten av december t.o.m. får
            ställa in vinterväghållningen. Man lever i en så total resursknapphet
            när det gäller att sköta sina ålägganden från statsmakterna att
            här borde näringsministern ta i lite mera gentemot Finansdepartementet
            och se till att
          </note>
          <note>
            Vägverket faktiskt kan sköta sina sektorsuppgifter på ett rimligt
            sätt.
          </note>
          <note>
            Om vi nu satsar på trafiksäkerhet finns det inget effektivare
            än att använda sig av frivilligorganisationer. Då är det alarmerande
            att bara ca 8 % av de pengar som anslås går till det direkta frivilliga
            trafiksäkerhetsarbetet. På den punkten är jag nöjd med näringsministerns
            svar, att detta nu kommer att ses över. Vi ser fram emot den utvärdering
            som kommer till hösten.
          </note>
          <note>
            Jag vill dock fråga näringsministern: Är han inte oroad över
            att den satsning på trafiksäkerhet som han nu aviserar kommer
            att smälta samman med de stora indragningar som Vägverket nu är
            utsatt för?
          </note>
          <note>
            Anf. 149 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Den 24 juni kommer Vägverket att lämna förslag till
            omprioriteringar och de förändringar som vi har kommit överens
            med Vägverket om.
          </note>
          <note>
            Som Mats Odell väl känner till rör det sig om ett elvapunktsprogram,
            där det bl.a. ingår att se över
          </note>
          <note>
            NTF.
          </note>
          <note>
            Jag bedömer att detta program kommer att bli framgångsrikt. Jag
            bedömer också att det - eftersom vi nu fokuserar oss mer på trafiksäkerheten
            - kommer att få ett starkt genomslag.
          </note>
          <note>
            Det är inte så att jag negligerar de budgetåtstramningar som
            vi har genomfört. Det är inte heller så att jag inte förstår eller
            att jag skulle vara helt oförstående inför de viktiga motorvägsbyggen
            som nu skjuts på framtiden. Det finns en hel del som direkt har
            kopplingar till trafiksäkerheten. Där försöker vi nu hitta andra
            lösningar till finansiering, vilket jag nämnde, nämligen s.k.
            PPP-lösningar, och dessa vill jag återkomma till.
          </note>
          <note type="speaker">
            Anf. 150 MATS ODELL (kd):
          </note>
          <note>
            Herr talman! Avslutningsvis tror också jag att det är en väg
            att gå. Vi måste framöver se över statsbudgetens indelning i en
            investeringsbudget och en driftsbudget. Så gör man i land efter
            land, och det pågår också ett projekt - det s.k. VESTA-projektet
            -
          </note>
          <note>
            där detta utvärderas.
          </note>
          <note>
            Allra sist vill jag fråga om inte näringsministern ser det som
            en risk att NTF nu ses mer som en legoentreprenör åt Vägverket
            i stället för att vara en organisation som samordnar det frivilliga
            arbetet. Risken är att det blir ett strukturellt fel, att pengarna
            mer och mer går in i en enda organisation som blir nästan ett
            med Vägverket. Här har vi ett strukturproblem som kanske också
            borde ses över när man nu gör den här översynen.
          </note>
          <note>
            Anf. 151 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Vi skall nu utreda NTF och se vad man använder sina
            pengar till. Detta är inte någon metamorfos, utan det är en viss
            tanke med det. Det är just därför att vi har en känsla av att
            de här pengarna kan användas på ett bättre sätt.
          </note>
          <note>
            Nu får vi avvakta utredningen. När den kommer på bordet skall
            vi se vilka beslut vi skall fatta.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 1998/99:367 om utförsäkring från
            a-kassan
          </note>
          <note>
            Anf. 152 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Maria Larsson har frågat på vilket sätt jag avser
            att redovisa min bedömning av den aktuella situationen och vilka
            åtgärder jag avser vidta vad gäller risken för utförsäkring. Hon
            frågar också vilka åtgärder jag avser vidta för att säkerställa
            att finanisieringsprincipen tillämpas gentemot kommuner om utförsäkring
            sker.
          </note>
          <note>
            Frågan om risken för utförsäkring från arbetslöshetsersättningen
            är mycket viktig. Enligt de senaste siffrorna från AMS har sysselsättningen
            ökat med
          </note>
          <note>
            120 000-130 000 personer sedan början av 1998.
          </note>
          <note>
            AMS gör också prognosen att sysselsättningen kommer att öka med
            95 000 personer mellan åren 1998
          </note>
          <note>
            och 1999. Det kan finnas risk för brist på arbetskraft, varför
            regeringen vridit om arbetsmarknadspolitiken så att den blivit
            mer tillväxtinriktad än under lågkonjunkturåren - detta för att
            understödja uppgången, och därmed tillväxten, så att den blir
            så kraftig som möjligt. Regeringen har bl.a. slopat volymmålet
            och understrukit vikten av att lediga platser tillsätts snabbt.
            Genom att volymmålet slopats får arbetsförmedlingarna möjligheter
            att satsa extra på yrkesutbildningar inom områden som särskilt
            efterfrågas i den pågående konjunkturuppgången. Samtidigt är det
            viktigt att konjunkturuppgången fullt ut utnyttjas till att hjälpa
            dem som har särskilt svårt att komma åter i arbete. Det gäller
            många äldre, invandrare, funktionshindrade och andra som varit
            utan arbete under lång tid. Får de inte arbete nu blir det ännu
            svårare för dem att senare få ett nytt jobb. Regeringen har därför
            satt tydliga mål, att antalet långtidsarbetslösa och långtidsinskrivna
            skall minska relativt kraftigt. För att underlätta det arbetet
            har regeringen i vårpropositionen föreslagit en kraftig förstärkning
            av anställningsstödet för arbetslösa med särskilt långa inskrivningstider
            hos arbetsförmedlingen.
          </note>
          <note>
            Återgången till den klassiska arbetsmarknadspolitiken, att främja
            tillväxten utan att inflationen tar fart samtidigt som stora insatser
            görs för dem som har särskilt svårt att få ett nytt arbete, får
            inte tolkas som att regeringen accepterat att antalet utförsäkrade
            ökar.
          </note>
          <note>
            I en uppåtgående konjunktur är det särskilt viktigt att arbetslöshetsförsäkringens
            regler med höga krav på omställning tillämpas. Däremot är det
            inte acceptabelt att utförsäkringen ökar på grund av brist på
            arbetsmarknadspolitiska medel. Jag kommer att noga följa denna
            fråga.
          </note>
          <note>
            Utförsäkring av arbetslösa är ingen ny företeelse.
          </note>
          <note>
            Antalet utförsäkrade har varierat under årens lopp. I
          </note>
          <note>
            slutet av 80-talet utförsäkrades ca 10 000 kassamedlemmar per
            år. Till detta kom ca 2 000 som inte längre fick kontant arbetsmarknadsstöd,
            det s.k. KAS. År
          </note>
          <note>
            1992 utförsäkrades sammanlagt ca 23 000 personer.
          </note>
          <note>
            Åren 1996-1998 har 8 000-9 000 personer utförsäkrats per år.
            Under dessa år har anslagen för arbetsmarknadspolitiska medel
            inte utnyttjats helt. Det har alltså inte varit medelsbrist som
            orsakat de senaste årens utförsäkringar. Eftersom det finns tecken
            på en ökad utförsäkring har Näringsdepartementet tagit initiativ
            till en kartläggning av vad som ligger bakom utförsäkringarna
            och vad som hänt med dem som utförsäkrats.
          </note>
          <note>
            Enligt min mening ger dagens utförsäkringssituation inte anledning
            till oro för kommunernas ekonomi. Regeringen tar årligen ställning
            till storleken på det generella statsstödet till kommunerna. Bedömningen
            grundar sig på samhällsekonomin och behoven av kommunal verksamhet.
            Finansieringsprincipen innebär att kommuner och landsting kompenseras
            för statligt beslutade åtgärder som direkt tar sikte på den kommunala
            verksamheten.
          </note>
          <note type="speaker">
            Anf. 153 MARIA LARSSON (kd):
          </note>
          <note>
            Herr talman! Näringsministern är en synnerligen populär minister
            med många frågor på agendan och många svar. Jag vill tacka näringsministern
            för det här svaret - ett ganska yvigt svar som måhända ger en
            yvig debatt. Vi får väl se.
          </note>
          <note>
            Näringsministern brukar ju beskylla oss som ställer frågor eller
            interpellerar för att vara dysterkvistar.
          </note>
          <note>
            När jag läser näringsministerns svar framstår han som en riktig
            muntergök. Det är absolut en tillgång i livet att kunna bortse
            från alla besvärligheter, men om man vill göra anspråk på ett
            något mer realistiskt betraktelsesätt bör man nog ta in både ljus
            och mörker.
          </note>
          <note>
            Jodå, jag gläds, precis som Björn Rosengren, åt att sysselsättningen
            ökar. Över varje nytt jobb gläds jag.
          </note>
          <note>
            Det är bra att ekonomin saneras, det är bra att finanssektorn
            återhämtar sig och det är bra att Riksbanken hållit inflationen
            stången. Men med risk för att bli beskylld för att vara dysterkvist
            vill jag också säga följande.
          </note>
          <note>
            Det är oroväckande att IMF så hårt angriper oss för en stelbent
            lönebildning och för höga skatter och menar att vi riskerar att
            slå i taket om bara något år, om inte regeringen är beredd att
            göra något åt saken.
          </note>
          <note>
            För att förbättringarna på arbetsmarknaden skall fortsätta är
            det inte oväsentligt vad regeringen tar sig för på detta område.
          </note>
          <note>
            Jag är fortsatt bekymrad över arbetslöshetssiffrorna och vad
            arbetslösheten kostar. Även om antalet arbetslösa minskar är siffran
            förfärande hög. Förra månaden var det 727 - sedan dess har naturligtvis
            antalet minskat något - som var hel- eller deltidsarbetslösa.
          </note>
          <note>
            Jag håller med om att arbetslöshetsförsäkringen skall vara en
            omställningsförsäkring. Jag tycker att det är bra att volymmålet
            har avskaffats, även om det är intressant att se att ministern
            kör över riksdagen i vissa frågor. S-ledamöterna i arbetsmarknadsutskottet
            fick stå i budgetdebatten med volymkravet kvar, när näringsministern
            redan avskaffat det. Så kan det bli.
          </note>
          <note>
            Jag är bekymrad över att flaskhalsproblematiken knappast kommer
            att minska mer än marginellt med regeringens utbildningssatsning
            - detta samtidigt som en stor grupp utförsäkras och blir i än
            mindre grad anställningsbara på arbetsmarknaden.
          </note>
          <note>
            SAF visar i en ny utredning att 23 % av utannonserade jobb aldrig
            blir tillsatta, vilket betyder 20 000
          </note>
          <note>
            jobb. Detta handlar om det senaste halvåret. Det beror på att
            inga kompetenta sökande finns att tillgå.
          </note>
          <note>
            Tror ministern att den satsning som gjorts på utbildning kommer
            att räcka för att undanröja flaskhalsproblematiken?
          </note>
          <note>
            Jag delar Björn Rosengrens stora oro över att utförsäkringarna
            ökar. Självklart har utförsäkringar alltid skett när människor
            inte velat stå till arbetsmarknadens förfogande. Men de uppgifter
            som vi nu börjat att få in från 1999 års första kvartal visar
            en kraftig ökning av antalet utförsäkrade. I Metalls akassa har
            redan 357 personer blivit utförsäkrade jämfört med 68 under samma
            period förra året. Det är en ökning med mer än 500 %. Ingvar Liljeros,
            som är ordförande för Arbetslöshetskassornas samarbetsorganisation,
            varnar i en artikel för att antalet utförsäkrade kan fördubblas
            från 10 000 - om man nu betraktar det som normalt - till 20 000
            i år när resurserna i större utsträckning läggs på dem som lättast
            har att få ett jobb. Tyvärr verkar bristen på korrelation mellan
            ökad sysselsättning och minskad utförsäkring obefintlig, dvs.
            att trots att antalet jobb ökar kommer det inte att minska antalet
            som riskerar att utförsäkras.
          </note>
          <note>
            Anf. 154 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Vi har fått en drastisk förändring på den svenska
            arbetsmarknaden det senaste halvåret. Vi har gått från fokus på
            en mycket hög arbetslöshet och en låg tillväxt, där vi har värnat
            om åtgärder, till fokus på att vi nu är ett av de länder som har
            den högsta tillväxten i Europa. Vi ser att sysselsättningen ökar
            mer än någonsin. Under det senaste året har den ökat med 111 000
            personer. Det finns mig veterligt ingen tid då den har ökat så
            snabbt.
          </note>
          <note>
            Vårt problem i dag är faktiskt att kunna hantera detta, dvs.
            att se till att vi nu klarar att utbilda människor som inte har
            den kompetens som efterfrågas. Det gäller att de får den kompetens
            som efterfrågas. Därmed förhindrar vi att vi får en efterfrågeinflation,
            dvs.
          </note>
          <note>
            att vi hamnar i en situation där inflationen ökar, vi får en
            överhettning och Riksbanken måste gå in och höja räntan och bryta
            den mycket snabba utveckling vi har.
          </note>
          <note>
            Det är inte heller bara den inhemska marknaden som bär upp tillväxten
            i Sverige. Nu ser vi också hur det vänder, hur industrikonjunkturen
            vänder. Allt är väldigt positivt. När det gäller IMF är det faktiskt
            så, vilket man kunde ha förväntat sig att interpellanten också
            tog upp, att den svenska regeringen får mycket beröm. Mycket av
            det vi har gjort har visat sig vara mycket framgångsrikt, och
            vi har som jag sade en osedvanligt god situation.
          </note>
          <note>
            Vi måste nu kunna hantera detta, och det är det vi gör med den
            nya arbetsmarknadspolitiken, som är av väldigt gammalt klassiskt
            märke. Vi återgår till den klassiska arbetsmarknadspolitiken att
            förmedla jobb och att satsa hårt på arbetsmarknadsutbildning så
            att vi får en bättre korrelation mellan den kompetens som finns
            och den som efterfrågas.
          </note>
          <note>
            Sedan kommer vi in på den huvudfråga som interpellanten tar upp,
            frågan om utförsäkringar. Jag delar uppfattningen att vi skall
            se på detta med oro.
          </note>
          <note>
            Vi hamnar nu i en situation där arbetsförmedlaren har framför
            sig en person och kan säga: Nu har du ett jobb, eller en utbildning
            som kan leda till ett jobb, och inte som förr en åtgärd för att
            du skall kunna kvalificera dig till kassan igen. Det är klart
            att detta kommer att leda till att risken finns att vi kan få
            en ökning av utförsäkringarna. Jag erkänner det. Men vad är valet?
            Vi skall nu förmedla arbeten och inte förmedla åtgärder för att
            man skall stå kvar i kassan.
          </note>
          <note>
            Vi försöker hantera det på så sätt att vi nogsamt bevakar detta
            med utförsäkringar. Det är också så att det finns en mängd åtgärder.
            Är det någon som inte kan få ett jobb eller en utbildning som
            leder till ett jobb utan att det behövs en åtgärd så att man inte
            skall bli utförsäkrad, så finns det faktiskt väldigt stora möjligheter.
            Skulle det visa sig att det blir denna explosiva utveckling så
            kommer jag att se till att vi sätter in åtgärder.
          </note>
          <note>
            Jag vill också säga att interpellanten tidigare har svartmålat
            Sverige väldigt mycket. Det var innan den här tillväxten kom,
            och innan allt det beröm vi nu får av så många.
          </note>
          <note type="speaker">
            Anf. 155 MARIA LARSSON (kd):
          </note>
          <note>
            Herr talman! Naturligtvis är det så, precis som jag sade i början,
            att man behöver ta in både det som är svart och det som är vitt.
            Jag gav också credit i enlighet med IMF:s rapport här i början.
            Så var faktiskt fallet om nu inte näringsministern uppfattade
            det.
          </note>
          <note>
            I fråga om flaskhalsproblematiken fick jag egentligen inget svar
            på huruvida de åtgärder som har satts in kommer att räcka. Jag
            tackar för att näringsministern tydliggjorde att han också ser
            framför sig en ökad utförsäkring och att han ser det som en stor
            risk.
          </note>
          <note>
            Min följdfråga blir naturligtvis: Vad kommer näringsministern
            då att vidta för typ av åtgärder? Då tänker jag inte bara på åtgärder
            gentemot de utförsäkrade. Jag förutsätter att det finns någonting
            i bakfickan att ta fram. Enligt mitt förmenande är det inte rimligt
            att en person som står till arbetsmarknadens förfogande men som
            råkar ha fel utbildning skall bli utförsäkrad för att den lokala
            arbetsfördelningens pengar inte räcker till en utbildning.
          </note>
          <note>
            Jag känner också en oro inför att de långtidsinskrivna inte kommer
            att få anställning med hjälp av det sysselsättningsstöd som införs
            om vårpropositionens förslag går igenom. Det kommer bara högst
            marginellt att lösa problemet för dem som egentligen är sämst
            rustade för arbetsmarknaden.
          </note>
          <note>
            Det har gjorts en liten beräkning av hur det skulle bli om man
            skulle få en fördubblad utförsäkring eller, som man tror i Västra
            Götaland, kanske 50 000 personer fler. Det skulle generera en
            väldigt stor merkostnad för våra kommuner. Kommunernas socialbidragskostnader
            vid en ökad utförsäkring kan utgöra ett mycket stort problem.
          </note>
          <note>
            När näringsministern svarar på den frågan i sitt interpellationssvar
            antyds bara att finansieringsprincipen skall gälla. Men jag har
            aldrig hört talas om att finansieringsprincipen tillämpas retroaktivt
            - även om retroaktivitet nu tillämpas på andra frågeområden.
          </note>
          <note>
            Kan man i ett sådant här fall förvänta sig att finansieringsprincipen
            tillämpas retroaktivt så att kommunerna kompenseras för ökade
            kostnader för de utförsäkrade? Det finns exempel i dag där man
            säger att man bara hänvisar människor över gatan till socialkontoret.
          </note>
          <note>
            Anf. 156 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Först vill jag säga: Vi skall nu klara av flaskhalsarna.
            Vi satsar mer på utbildning än någonsin. Det finns få länder om
            något som satsar så hårt på högskoleutbildning som vi gör i dag.
            Det är
          </note>
          <note>
            88 000 nya platser. Vi har i vårpropositionen ett relativt kraftfullt
            förslag när det gäller kompetensutveckling. Vi skjuter in oss,
            som jag sade tidigare, på arbetsmarknadsutbildningen. Man kan
            säga att arbetsmarknadsutbildningen har den största betydelsen,
            för det är där vi snabbast kan växla om till den kompetens som
            efterfrågas. Vi skjuter alltså in oss på flaskhalsar.
          </note>
          <note>
            Det andra jag vill säga gäller dem som har varit långtidsinskrivna.
            Där säger nu all vedertagen arbetsmarknadspolitisk forskning,
            och det är den jag lutar mig emot, att den här typen av starka
            subventioner när man har högkonjunktur, när arbetskraft efterfrågas,
            faktiskt är väldig bra. Det brukar bli en väldigt stor effekt.
          </note>
          <note>
            Om man däremot, om man nu försöker åberopa det här s.k. RAS,
            har en arbetsmarknad som inte efterfrågar, då hjälper inte den
            här typen av åtgärder.
          </note>
          <note>
            Vi har satt in de här åtgärderna med utgångspunkt från att kartan
            ser helt annorlunda ut i dag än för några år sedan. Vi går från
            åtgärder till att förmedla jobb, och det är just vad den här skatterabatten
            innebär.
          </note>
          <note>
            Ingen kan ju säga - inte heller jag - att det här kommer att
            bli en succé. Jag tror att det kommer att gå väldigt bra. Men
            att här tvärsäkert stå och säga att det bara kommer att bli några
            få tror jag är att ta i. Vi får väl återkomma till den debatten.
          </note>
          <note>
            Det går bra för Sverige. Nu gäller det att vi tillsammans ser
            till att de regelverk och system som vi har anpassas till den
            nya situation vi befinner oss i.
          </note>
          <note>
            Jag vill påstå att det är så att arbetsmarknadspolitikens roll
            och möjligheter är störst när det går bra. Det är då den spelar
            sin viktigaste roll.
          </note>
          <note type="speaker">
            Anf. 157 MARIA LARSSON (kd):
          </note>
          <note>
            Herr talman! Det är lite svårt att debattera med näringsministern,
            för man får inte svar på exakt de frågor man ställer. Jag har
            fortfarande inte fått svar på frågan om det är tillräckligt med
            åtgärder för att undanröja flaskhalsarna på arbetsmarknaden. Jag
            har inte fått svar på vilka åtgärder näringsministern har i bakfickan
            om utförsäkringarna ökar dramatiskt. Jag hoppas att näringsministern
            inte glömmer de svagaste på arbetsmarknaden. Jag har inte fått
            svar på huruvida kommunerna kommer att kompenseras via finansieringsprincipen
            för eventuella ökade socialbidragskostnader.
          </note>
          <note>
            Jag förstår att näringsministern kanske är trött vid det här
            laget efter alla dessa interpellationer. Och jag är glad att jag
            kan få möjlighet att hemförlova näringsministern efter den här
            slutrundan. Men jag väntar fortfarande på svaren och tycker att
            det är tråkigt om jag inte kan få svar på dessa frågor.
          </note>
          <note>
            Anf. 158 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag känner mig inte ett dugg trött. Jag känner mig
            helt stimulerad. Men det finns ju frågor som det inte är speciellt
            meningsfullt att svara på och frågor som det inte går att svara
            på.
          </note>
          <note>
            När det gäller frågan om tillräckliga åtgärder står det i vårbudgeten,
            vilket jag också har sagt, att om det visar sig att åtgärderna
            inte räcker och om det visar sig att vi får en stor utförsäkring,
            då kommer vi med förslag. Hur det exakt kommer att se ut kan jag
            inte svara på. Det beror ju på hur många som utförsäkrats, vad
            det är som har skett, osv. Om vi behöver vidta fler åtgärder kommer
            vi att göra det, om utförsäkringarna ökar. Hur det exakt kommer
            att se ut kan jag inte svara på.
          </note>
          <note>
            När det gäller finansieringsprincipen handlar det faktiskt om
            att man utgår från ett generellt statsbidrag. Man får inte heller
            glömma att kommunerna får ett extra statsbidrag. 1997 är det 4
            miljarder, 1998 är det 8 miljarder, 1999 är det 4 miljarder, och
            fram till år 2002 innebär det att vi tillför ytterligare 25 miljarder
            mer än vad som var 1996.
          </note>
          <note>
            Att vi här skulle ha någon retroaktiv ordning tror nog inte heller
            interpellanten på. Kommunerna får ett generellt statsbidrag från
            staten. Och storleken på bidraget bestäms inför fastställandet
            av höstens budgetproposition. Det handlar om vilket samhällsekonomiskt
            utrymme som man politiskt bedömer att det finns att i form av
            generellt statsbidrag ge till kommunerna vägt mot behoven av kommunal
            verksamhet. På senare år har flera miljarder kronor extra överförts
            till kommunerna. Och regeringens bedömning är att sådana överföringar
            också kommer att ske under de närmaste åren och att en inriktning
            av arbetsmarknadspolitiken kommer att ske till en mer tillväxtinriktad
            satsning på att snabbt tillsätta lediga platser på arbetsmarknaden
            etc. Jag tycker ändå att jag härmed har svarat på de frågor som
            har ställts.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 1998/99:357 om alkoholpolitiken
          </note>
          <note type="speaker">
            Anf. 159 Socialminister LARS ENGQVIST (s):
          </note>
          <note>
            Fru talman! Elver Jonsson har frågat mig om regeringen avser
            vidta åtgärder för att erbjuda alkoholfria fritidsmöjligheter
            för ungdomar och komma åt de kraftigt ökade skadorna på grund
            av tidigt alkoholbruk bland ungdomar. Elver Jonsson har vidare
            frågat om regeringen avser vidta åtgärder för att statliga företag
            i sin marknadsföring skall leva upp till kunnig insikt och ett
            socialt ansvar samt vilka insatser regeringen avser vidta för
            att framgångsrikt kunna hävda en svensk, socialt inriktad alkoholpolitik
            i förhållande till övriga EU-området.
          </note>
          <note>
            Som helhet har perioden från början av 1980-talet fram till i
            dag varit tämligen stabil när man ser till ungdomarnas genomsnittliga
            alkoholkonsumtion i
          </note>
          <note>
            Sverige. Det har förekommit små variationer, men dessa har följt
            den allmänna utvecklingen av alkoholkonsumtionen. Det finns dock
            i dag oroande tecken på att konsumtionen av alkohol bland ungdomar
            åter ökar något. Flera undersökningar visar nu att andelen ungdomar
            som ofta berusar sig ökar och att andelen som aldrig berusar sig
            minskar.
          </note>
          <note>
            Den oro som de flesta liksom Elver Jonsson känner för att alkoholmissbruket
            åter skall öka bland ungdomar måste mötas med konkreta och trovärdiga
            åtgärder. Det är i ungdomarnas närmiljö som det verkningsfulla
            arbetet kan bedrivas. Föräldrarnas och kamraternas förhållningssätt
            är då de faktorer som har störst inverkan på ungdomarnas förmåga
            att motstå frestelsen att alltför tidigt dricka alkohol eller
            pröva andra droger. Det är regeringens övertygelse att alkoholkonsumtionen
            kan hållas nere bland ungdomar genom ett brett engagemang med
            basen i ett professionellt förebyggande arbete i en samverkan
            mellan kommuner, landsting, näringsliv, bransch och ideella organisationer.
          </note>
          <note>
            I syfte att pröva nya metoder för att bl.a. stärka unga människors
            vilja och förmåga att avstå från alkohol har den nationella ledningsgruppen
            för alkohol- och narkotikaförebyggande insatser som leds av mig
            tagit initiativ till ett antal nationella projekt. Dessa utgår
            ifrån att inställningen till alkohol och andra droger är en fråga
            om livsvillkor, livsstil och värderingar och att det är viktigt
            att aktivt söka engagera ungdomarna själva och utgå från deras
            egna erfarenheter och uppfattningar.
          </note>
          <note>
            Ett sådant initiativ är projektet Motstånds-Kraft som omfattar
            ett 25-tal kommuner i landet där ungdomar, antingen som ALU-projekt
            eller på helt ideell bas, engageras för att stödja yngre kamrater
            i valet av en drogfri livsstil. Ett annat nationellt projektinitiativ
            från ledningsgruppen handlar om insatser på ungdomstäta arbetsplatser
            som också syftar till att stödja och stärka ungdomarnas vilja
            och förmåga att hjälpa och stötta varandra samt ha beredskap för
            "tidig upptäckt" på arbetsplatserna.
          </note>
          <note>
            Ledningsgruppen har också tagit initiativ till
          </note>
          <note>
            Drugsmart - ett alkohol- och narkotikapolitiskt forum riktat
            till ungdomar på Internet. Tillsammans med ett
          </note>
          <note>
            30-tal kommuner pågår också arbetet med att revidera den nationella
            handlingsplanen för alkohol- och narkotikaförebyggande insatser.
            Bl.a. kommer en kommunal handbok att tas fram i drogskadeförebyggande
            verksamhet. Handboken skall vara ett verktyg för kommunerna i
            det lokala arbetet. Denna handbok kommer bl.a. att innehålla förslag
            på konkreta åtgärder för hur man i ökad utsträckning kan erbjuda
            alkoholfria fritidsmöjligheter för ungdomar. Detta arbete kan
            sedan också ligga till grund för eventuella nationella åtgärder
            på området.
          </note>
          <note>
            Erfarenheterna från de projekt på nationell nivå som ledningsgruppen
            hittills har initierat är mycket goda. Ledningsgruppen kommer
            därför att fortsätta att utveckla och pröva metoder och modeller
            för förstärkta förebyggande insatser särskilt inriktade mot ungdomar
            och föräldrar.
          </note>
          <note>
            När det gäller frågan om vilka åtgärder regeringen avser vidta
            för att statliga företag i sin marknadsföring skall leva upp till
            kunnig insikt och ett socialt ansvar, förmodar jag att det är
            det statligt ägda aktiebolaget Vin &amp; Sprit som sorterar under
            Finansdepartementet som åsyftas.
          </note>
          <note>
            Det är företagets ledning som handhar den löpande förvaltningen
            av Vin &amp; Sprit AB:s angelägenheter.
          </note>
          <note>
            Vin och Sprit AB agerar numera på en fullt konkurrensutsatt marknad.
            När det gäller Vin och Sprit AB:s fest i Stockholms stadshus i
            november 1995 beslutade
          </note>
          <note>
            Alkoholinspektionen att ge Vin och Sprit AB en varning enligt
            alkohollagen som dock undanröjdes av både länsrätten och kammarrätten.
          </note>
          <note>
            De statligt ägda bolagen skall självfallet följa gällande lagar
            och regler och tillämpa god marknadsföringssed. Jag har ingen
            information om att något annat skulle vara fallet.
          </note>
          <note>
            När det gäller frågan om vilka insatser regeringen avser vidta
            för att framgångsrikt kunna hävda en svensk, socialt inriktad
            alkoholpolitik i förhållande till övriga EU-området vill jag berätta
            följande.
          </note>
          <note>
            Alltfler europeiska länder börjar nu inse att även de måste göra
            något åt sin mycket höga alkoholkonsumtion och de problem alkoholen
            skapar i vissa situationer. Även EU-kommissionen medger att den
            höga alkoholkonsumtionen är ett av de stora folkhälsoproblemen
            i unionen som måste angripas. På svenskt initiativ har därför
            Sverige tillsammans med
          </note>
          <note>
            Finland erhållit medel från EU-kommissionen för att genomföra
            länderjämförande studier om alkoholproblemets omfattning som också
            inkluderar jämförelser av ländernas politik och åtgärder i samtliga
            medlemsstater. En slutrapport beräknas vara färdig under hösten
            år 2000.
          </note>
          <note>
            På svenskt initiativ diskuteras nu också behovet av en gemensam
            folkhälsostrategi för alkohol inom
          </note>
          <note>
            Europeiska unionen. Ett dokument för en sådan strategi håller
            på att tas fram. Initiativet har mottagits positivt av bl.a. de
            länder som innehar ordförandeskapet t.o.m. år 2001.
          </note>
          <note>
            På svenskt initiativ arrangerar också WHO:s Europakontor en andra
            europeisk ministerkonferens om alkohol den 12-14 december år 2000.
            Syftet med konferensen är att öka kunskapen om hur unga människors
            levnadsvanor och alkoholkultur påverkar deras hälsa och visa på
            verkningsfulla åtgärder som på kort eller lång sikt kan minska
            alkoholens skadeverkningar. I förberedelsearbetet deltar även
            representanter från EU-kommissionen och Frankrike som under hösten
            år 2000 innehar ordförandeskapet inom
          </note>
          <note>
            EU. Avsikten är att såväl resultaten från den länderjämförande
            undersökningen som förslag till EU-
          </note>
          <note>
            strategi på alkoholområdet skall presenteras på konferensen i
            Stockholm. En Stockholmsdeklaration om alkohol förväntas också
            bli undertecknad av socialoch ungdomsministrarna från 51 europeiska
            länder vid konferensen.
          </note>
          <note>
            Förhoppningsvis kan sedan en EU-strategi på alkoholområdet behandlas
            och kanske också antas under det svenska ordförandeskapet våren
            2001.
          </note>
          <note type="speaker">
            Anf. 160 ELVER JONSSON (fp):
          </note>
          <note>
            Fru talman! Först ett tack till socialministern för interpellationssvaret.
            Det håller en sober ton, och i det noteras en del fakta och iakttagelser.
            Jag för min del saknar att regeringen inte har valt att agera
            tillräckligt kraftfullt. Och det brister i det sociala engagemanget
            för att man skall komma till rätta med de problem som också socialministern
            erkänner finns och är i växande.
          </note>
          <note>
            Statsrådet slår fast att många undersökningar nu visar att ungdomar
            berusar sig oftare och att vi har en försämrad situation. Jag
            tycker att det är föga heroiskt att säga att det under den senaste
            20-årsperioden har varit tämligen stabilt när Sverige inför WHO
            har utlovat en minskning med en fjärdedel av alkoholkonsumtionen
            under samma tid. Det hade varit på sin plats att socialministern
            hade beklagat att detta mål lättvindigt har dunstat bort.
          </note>
          <note>
            Den "ölflod" som forsar in över landet och ungdomsgenerationen
            är mycket olycklig. Kombinationen av minderårigas inköp och häftigt
            öldrickande ungdomar leder till att många inte orkar resa sig
            ur miljöer som är negativa och nedbrytande. I min interpellation
            pekar jag på att den aktiva, för att inte säga aggressiva, marknadsföringen
            är alarmerande. Man måste betänka att varje folköl är en liten
            snaps, vilket innebär att många ungdomar drar på sig en rejäl
            fylla.
          </note>
          <note>
            Nu säger statsrådet att alkoholmissbruket bland ungdomar skall
            mötas med konkreta och trovärdiga åtgärder. Att ungdomars miljöer
            spelar en roll kan jag skriva under på men det som vi behöver
            komma till rätta med är de minst sagt motstridiga signaler som
            vi ger t.ex. när vi kräver en miljö som är sådan att man orkar
            motstå frestelsen att alltför tidigt dricka alkohol, som ju rentav
            kan leda till att man prövar andra droger.
          </note>
          <note>
            Den insikten och den ambitionen punkteras ofta av det offentliga,
            med gott stöd av vissa i affärslivet som driver en annan linje.
            Det utbud som särskilt riktar sig till ungdomar har dramatiskt
            ökat, och antalet utskänkningsställen har fördubblats på några
            år.
          </note>
          <note>
            Det är happy hours, tidig kväll och öppet mycket sent
          </note>
          <note>
            - en del har ju öppet till långt fram på morgonen.
          </note>
          <note>
            Detta i kombination med att man på vissa arbetsplatser och inom
            högskolevärlden har ett aktivt utbud av ölbarer "på vägen hem"
            som gör det svårt att undkomma ett närgånget utbud.
          </note>
          <note>
            Fru talman! I min interpellation berör jag att ledande företrädare
            för statliga bolag gör reklam för en hållning och ett utbud som
            är av det slaget att man driver en linje som går på tvärs med
            svensk tradition och social insikt. En hög alkoholkonsumtion och
            missbruk är ju alltför dokumenterade för att ifrågasättas.
          </note>
          <note>
            Lars Engqvist själv har kommenterat statliga Vinoch Sprits fest
            i Stockholms stadshus för en tid sedan genom att salomoniskt konstatera
            att Alkoholinspektionens varning hade undanröjts av länsrätt och
            kammarrätt. Säkerligen kan de sistnämnda instanserna finna en
            juridisk finess som formellt skulle rädda ansiktet på det statliga
            företaget men det var inte social klokskap som fick råda i det
            beslutet. Eftersom socialministern åberopar den domen kan det
            finnas anledning att se vad den innehöll. I den elva sidor långa
            rapporten skriver man bl.a.:
          </note>
          <note>
            "V &amp; S är det ledande företaget i branschen. - - -
          </note>
          <note>
            Länsrätten finner det dock olämpligt att V &amp; S har riktat sin
            representation mot ett stort antal personer som, såvitt framkommit
            i målet, inte har någon direkt branschanknytning. Detta förfarande
            kan inte anses stå i överensstämmelse med bestämmelsen i 3 kap
            5 §
          </note>
          <note>
            första stycket AL."
          </note>
          <note>
            Vidare skriver man:
          </note>
          <note>
            "I målet har förutom den aktuella tillställningen inte framkommit
            sådana omständigheter att V &amp; S:s lämplighet att bedriva verksamhet
            i form av tillverkning och partihandel kan ifrågasättas. Med hänsyn
            härtill och till vad som ovan anförts om omfattningen av representation
            hos stora bolag finner länsrätten, trots att V &amp; S har överträtt
            den ifrågavarande bestämmelsen i AL, att grund för återkallelse
            inte föreligger. Grund för varning saknas därmed och den meddelade
            varningen skall undanröjas."
          </note>
          <note>
            Här konstateras att man har brutit mot alkohollagen. Det borde
            socialministern observera och dra sin slutsats av.
          </note>
          <note type="speaker">
            Anf. 161 FANNY RIZELL (kd):
          </note>
          <note>
            Fru talman! Det är väldigt angeläget att den här debatten kommer
            till stånd och det finns väldigt mycket att säga men tiden för
            en interpellationsdebatt är rätt kort.
          </note>
          <note>
            Jag har läst regeringens lagrådsremiss om alkoholpolitiken. Vad
            man där kan bli väldigt glad över är att det står att alkoholpolitiken
            ligger fast men nu beror det ju på hur man ser på saken. Man kan
            undra hur det är när WHO:s rekommendation om de 25
          </note>
          <note>
            procenten plötsligt försvann trots att den var beslutad i riksdagen.
            Jag avser då det nationella handlingsprogrammet. Man kan även
            undra om det som varit grundläggande för svensk alkoholpolitik,
            nämligen detta med tillgänglighet och prissättning, också kommer
            att vara rådande i fortsättningen - särskilt som det t.ex. förelås
            att man skall ha öppet på Systemet på lördagar.
          </note>
          <note>
            Om regeringen menar att Sverige skall arbeta för fortsatta undantag
            i EU och om vi skall få gehör för det kan vi kanske inte vara
            lättsinniga - att använda det ordet är kanske att ta i, så det
            skall jag kanske inte göra - med alkoholpolitiken i landet heller.
          </note>
          <note>
            Elver Jonsson pekar på att vår alkoholpolitik består av många
            byggstenar. Det tycker jag är ett bra sätt att beskriva det här.
            Plockar man bort en sten i mitten, så rasar väldigt mycket.
          </note>
          <note>
            Företrädare för de flesta partierna, också för regeringen, talar
            ofta om punktnykterhet, om bannlysning av alkohol i arbetslivet
            och i trafiken samt under graviditet och vid amning. Det gäller
            också under barn- och ungdomstiden.
          </note>
          <note>
            Självklart skall alla vara nyktra på jobbet. Men är det så? Det
            kan tyckas onödigt att säga att det i trafiken inte finns plats
            för någon promille men mer borde göras utöver de vackra ord som
            undslipper oss. Varje år dör många i trafiken på grund av alkohol,
            och många sjukhussängar är upptagna av trafikoffer eller av personer
            som ligger där på grund av sjukdomar orsakade av alkohol. Vad
            vill regeringen göra där?
          </note>
          <note>
            När det gäller barn och unga är det verkligen angeläget att ta
            krafttag. Tänker regeringen göra det?
          </note>
          <note>
            Här finns det plats för mycket prevention.
          </note>
          <note>
            Det talas i dag om att svartspriten är ett stort problem, och
            det är den. Det har alltid varit förbjudet att tillverka och sälja
            alkohol liksom att smuggla sådan men insatserna för att eliminera
            svartspriten har inte varit så stora.
          </note>
          <note>
            Vi kristdemokrater protesterade mot neddragningarna inom tullen
            vid EU-inträdet och mot besparingar som slagit mot polis och domstolar.
            Kan vi där räkna med betydande insatser från regeringens sida?
          </note>
          <note>
            Svart är också den sprit som kommer från Systemet och som langas
            till underåriga av föräldrar, kompisar, restauratörer eller A-lagare
            som placerar sig utanför Systemet. Inte minst gäller det också
            allt det folköl som tillhandahålls av detaljhandeln och bensinstationerna.
            En förpackning med sex folköl motsvarar i alkohol räknat sex snapsar.
            Det är väldigt ofta inkörsporten för mycket unga tonåringar. Det
            är inte många langare som blir åtalade, och än färre är de som
            blir fällda.
          </note>
          <note>
            Skulle inte ett indraget tillstånd vid olaga försäljning vara
            ett sätt att visa hur allvarligt detta är?
          </note>
          <note>
            I dag debuterar ungdomar tidigt, ofta redan i tidiga tonåren.
            Flickor dricker lika mycket som pojkar.
          </note>
          <note>
            Det allt tidigare drickandet innebär att vi kommer att få fler
            alkoholberoende. Ju tidigare man börjar, desto snabbare blir man
            beroende. Ibland tänker jag att allmänheten inte kan ha fattat
            hur snabbt det kan gå.
          </note>
          <note>
            Har regeringen fattat det?
          </note>
          <note>
            Flickor behöver inte tillnärmelsevis lika lång tid för att bli
            alkoholberoende som pojkarna behöver.
          </note>
          <note>
            Det beror på kroppsvolym, förbränning osv. Flera unga gravida
            kvinnor löper därmed risk att föda barn med skador som är alkoholrelaterade.
            Det är tragedier som det är nästan omöjligt att överblicka. Vilka
            preventiva insatser kommer regeringen att göra på det området?
          </note>
          <note>
            Barn har rätt att växa upp i en alkoholfri miljö. De har rätt
            att slippa lättölsreklam som appellerar till starkare varor. De
            har rätt att kräva att vi har attityder till alkoholen som talar
            om hur farlig den är. De har rätt att slippa att gymnasierna ordnar
            champagnefrukost. Det är de här attityderna från vuxensamhället
            -
          </note>
          <note>
            från riksdag, från regering och från alla vuxna över huvud taget
            - som vi måste motarbeta.
          </note>
          <note type="speaker">
            Anf. 162 Socialminister LARS ENGQVIST (s):
          </note>
          <note>
            Fru talman! Den här diskussionen förs i en sorts märkligt vakuum.
            Regeringen har ju ett antal gånger meddelat, och även upplyst
            kammaren om, att regeringen senare kommer att presentera en samlad
            alkoholpolitisk proposition. Avsikten är att regeringen skall
            fatta beslut om den på torsdag. Den 10 juni skall den presenteras
            för riksdagen.
          </note>
          <note>
            Där gör regeringen en bedömning av de förslag som har kommit
            från en rad olika utredningar och myndigheter under de senaste
            åren; detta för att ta ett samlat grepp om alkoholpolitiken de
            kommande åren.
          </note>
          <note>
            Väldigt många av de frågor som Elver Jonsson och Fanny Rizell
            ställer avses bli besvarade i den proposition som skall lämnas.
            Man kan ju inte diskutera alkoholpolitiken skild från den allmänna
            hälsopolitiken - likaväl som den inte kan diskuteras skild från
            den övriga socialpolitiken. Det betyder att jag inte tänker svara
            på Elver Jonssons och Fanny Rizells frågor; helt enkelt av det
            skälet att regeringen, som sagt, inte har behandlat den alkoholpolitiska
            propositionen och inte gör det förrän på torsdag. Avsikten är
            alltså att presentera propositionen nästa vecka.
          </note>
          <note>
            Jag har således, och det gäller samtliga punkter, inga besked
            att ge just därför att regeringen inte har fattat beslut. Jag
            kan dock ge några egna bedömningar.
          </note>
          <note>
            När det gäller diskussionen om Världshälsoorganisationens mål
            om alkoholkonsumtionen tror jag att
          </note>
          <note>
            Elver Jonsson är alldeles klar över att det krävs en rad olika
            åtgärder. Inget land har hittills nått detta mål.
          </note>
          <note>
            Det krävs dels en internationell samverkan, dels upplysnings-
            och informationsarbete. Ja, det krävs en lång rad åtgärder för
            att vi skall minska totalkonsumtionen.
          </note>
          <note>
            Vårt problem just nu är att en stor del av den alkoholkonsumtion
            som vi möter som ett problem sker så att säga utanför de instrument
            som vi i dag kan kontrollera.
          </note>
          <note>
            Det är inte så att konsumtionen av svartsprit är oförändrad,
            den ökar och ökar ganska dramatiskt. Det beror inte heller på,
            vilket många tror, att Sverige blivit medlem i EU. Det har utvecklats
            under en längre tid beroende på den allmänna internationaliseringen,
            på att vi lever med en annan omvärld. Skall vi upprätthålla totalkonsumtionsmålet,
            vilket jag tycker, dvs. att samhällets alkoholpolitik skall som
            en av grunderna ha att minska den totala konsumtionen, så måste
            vi skapa ett redskap för att kontrollera konsumtionen från samhällets
            sida. Vi måste se till att vi får bort den illegala hanteringen
            av alkohol. Den lagrådsremiss som vi har presenterat tar bara
            upp de frågor som kräver lagändringar. Men samlade politiken avser
            regeringen att presentera nästa vecka. Vi är just i färd med att
            förbereda regeringens ställningstagande på torsdagen.
          </note>
          <note>
            Jag är alltså ganska optimistisk om att vi skall kunna föra en
            socialt inriktad alkoholpolitik också i framtiden. Jag tror inte
            alls att det är så att vi behöver lämna det som är grunden för
            svensk alkoholpolitik och som historiskt sett, i alla fall jämfört
            med andra länder, har varit mycket framgångsrik. Däremot är vi
            övertygade om att vi till några delar kan behöva se över våra
            instrument, ändra lagstiftningen och på några områden verka på
            annat sätt än hittills. Men i allt väsentligt bör svensk alkoholpolitik
            kunna gälla också i framtiden. De mål som vi har satt upp för
            den svenska alkoholpolitiken skall kunna gälla även under
          </note>
          <note>
            2000-talet.
          </note>
          <note type="speaker">
            Anf. 163 ELVER JONSSON (fp):
          </note>
          <note>
            Fru talman! Det är möjligt att socialministern lever i ett vakuum,
            men för oss parlamentariker som inte sitter vid regeringsbordet
            gäller att försöka påverka också en propositionsskrivning. Det
            är därför som jag har tagit till orda i denna debatt. Jag håller
            med socialministern om att alkoholpolitiken naturligtvis inte
            kan leva fritt från andra politikområden, men det är självklart
            att den måste ha en social prägel, om vi med någon anständighet
            skall kunna titta människor i ögonen.
          </note>
          <note>
            Lars Engqvist kommenterar inte det jag sade om
          </note>
          <note>
            Vin &amp; Sprits sätt att hantera sitt uppdrag. Han tvår sina händer
            med att i interpellationssvaret säga att han inte har någon information
            som skulle säga något annat än att Vin &amp; Sprit tillämpar en god
            marknadsföringssed. Min fråga till statsrådet på den här punkten
            blir, för det kanske inte kommer upp i propositionen: Är det god
            marknadsföringssed att ett statligt företag, medan vi har en ambitiöst
            socialt inriktad alkoholpolitik i Sverige, frikopplas från denna
            syn, att man ger sig ut och mycket aktivt försöker bredda starkspritsmarknaden
            både i fattiga u-länder och i det socialt nedgångna Ryssland eller
            expanderar genom att köpa upp spritfabriker i Östeuropa? Vin &amp;
            Sprit är med i en organisation som pläderar för lägre spritskatter
            i Sverige. Ett statligt företag lobbar mot sin egen uppdragsgivare,
            dvs. statens egen socialpolitik.
          </note>
          <note>
            Fru talman! Man tar sig för pannan!
          </note>
          <note>
            Min sista fråga gällde en, som vi kan hävda, svensk socialt inriktad
            alkoholpolitik i förhållande till det övriga EU-området. Här har
            statsrådets insikt en större auktoritet än när han iakttog den
            svenska marknadsföringen på alkoholområdet. Han säger att alltfler
            europeiska länder börjar inse att man måste göra något åt sin
            egen höga alkoholkonsumtion och de problem som den skapar.
          </note>
          <note>
            Fru talman! Den iakttagelsen är viktig. Intressant är att se
            att franska Le Monde har utsett alkoholen till landets fiende
            nummer ett. Framstående forskare i
          </note>
          <note>
            Frankrike har krävt en mer restriktiv alkoholpolitik.
          </note>
          <note>
            Den danske socialministern vill höja inköpsåldern.
          </note>
          <note>
            Den spanske hälsoministern kräver hårdare tag för att förbättra
            folkhälsan, samtidigt som man sänker gränsen för rattfyllan. Den
            ansvarige senatorn i Berlin vill ha alkoholfri representation
            i rådhuset och anser att tyska politiker måste ta itu med alkoholproblemen
            och inte bara narkotikaproblemen.
          </note>
          <note>
            Vi har, precis som statsrådet säger, en trend ute i
          </note>
          <note>
            Europa där man mera kraftfullt försöker ta itu med de problem
            som är av samma art som de vi har i Sverige.
          </note>
          <note>
            Därför känns det ganska dystert att forskare och förståsigpåare
            går ut och kräver t.ex. avskaffande av åldersgräns vid alkoholinköp,
            medan man på andra håll försöker ta itu med problemen. Det skulle
            vara tragiskt om vi nu med en slapp alkoholpolitik skulle tillåta
            en förhöjd totalkonsumtion.
          </note>
          <note>
            Jag uppskattar att socialministern här slår fast att totalkonsumtionsmodellen
            skall gälla. Då är det viktigt att det också ges instrument för
            det och inte bara konstateras att vi statistiskt avläser att situationen
            har blivit sämre.
          </note>
          <note>
            Jag tror att det finns en hel del att göra också för en socialminister
            på det rent verbala området. Jag kommer att i det sista inlägget
            att försöka ge något, om än naturligtvis ödmjukt, råd på den punkten.
          </note>
          <note type="speaker">
            Anf. 164 FANNY RIZELL (kd):
          </note>
          <note>
            Fru talman! Jag hoppas att propositionen ger svar på våra frågor
            och att de verkligen är positiva svar, för det här är en så viktig
            fråga.
          </note>
          <note>
            Vi vet att detta inte har med vårt EU-medlemskap att göra. Det
            här har hänt före, och det kommer att hända förändringar i fortsättningen
            också. Jag tror att det mest är vår attityd till Europas alkoholtraditioner
            som vi har påverkats av och vill tydligen påverkas av.
          </note>
          <note>
            Vi vill vara lite mera europeiskt kultiverade, som vi ofta säger.
          </note>
          <note>
            Jag skall inte upprepa vad Elver Jonsson har sagt om alla de
            bra saker som händer i Europa. De flesta länder inser Europas
            behov av att strama upp sin alkoholpolitik för ungdomarnas skull.
            Det är oerhört viktigt. Jag tycker att vi just därför nu har en
            möjlighet och behöver frimodighet att presentera vissa bra delar
            av vår alkholpolitik som de kan ta efter, för all del i all ödmjukhet,
            för vi har inte lyckats på alla områden. Men vi har ändå vissa
            traditioner här i landet som är bra även för övriga Europa. Det
            tycker jag att vi skall samtala kring. Jag hoppas att den här
            konferensen kan ge impulser i den riktningen och att vi från svensk
            sida verkligen arbetar för att stärka den politik som vi har gemensamt,
            försöka lyfta fram den, för våra ungdomars skull, för hela vårt
            lands skull.
          </note>
          <note>
            Det gäller att ha sociala glasögon på sig när man skall bedöma
            detta och också ha med aspekter på den medicinska och ekonomiska
            sidan, som är väldigt betydelsefulla. Detta kostar oss stora pengar.
            Inte minst det är viktigt. Men de medicinska och sociala effekterna
            är förödande för vårt land.
          </note>
          <note type="speaker">
            Anf. 165 BARBRO WESTERHOLM (fp):
          </note>
          <note>
            Fru talman! Jag ber om ursäkt att jag kom instörtande så här.
            Det var första gången på tio år som kammarfoajéns utmärkta service
            med att pipa på min minicall när det var dags inte fungerade.
          </note>
          <note>
            Det som jag ville ta upp med socialministern var att vi inte
            skall se alkoholfrågan isolerad från andra missbruks- och beroendeformer.
            Tobaksbruket är för de flesta ungdomar faktiskt den första kontakten
            med beroendeframkallande medel. "Karriären" fortsätter sedan med
            alkohol och i värsta fall narkotika.
          </note>
          <note>
            Jag har fått lite oroande signaler om att alkoholpoliken är på
            väg att skiljas från övrig politik vad gäller missbruks- och beroendeformer.
            Jag ser att man måste se beroendet av nikotin, alkohol, narkotika,
            spel, läkemedel som fem olika problem som går tillbaka till samma
            beroendeframkallande mekanism i hjärnan. Det vara det jag ville
            lyfta upp i samband med den här interpellationsdebatten.
          </note>
          <note>
            Jag vill gärna höra socialministerns syn på behovet av att hålla
            samman de här olika beroende- och missbruksformerna. I vissa stycken
            är det samma metoder som man kan tillämpa för att informera om
            dem. Inte minst när det gäller ungdomar är det viktigt att man
            inte arbetar med förebyggande insatser styckevis utan ser det
            i ett sammanhang.
          </note>
          <note type="speaker">
            Anf. 166 Socialminister LARS ENGQVIST (s):
          </note>
          <note>
            Fru talman! Bara upplysningsvis till Elver Jonsson. Jag talade
            inte om att vi, varken han eller jag, befann oss i något vakuum.
            Jag sade att debatten befann sig i ett vakuum därför att vi har
            meddelat att regeringen avser att nästa vecka presentera en proposition
            om alkoholpolitiken. När Elver Jonsson ställer frågor om vad regeringen
            avser att vidta för åtgärder på ena eller det andra området blir
            det svårt att svara, eftersom just den beredningen pågår. I nästa
            vecka hoppas jag att regeringen skall kunna ge svar på de frågor
            Elver Jonsson har ställt. Det var bara det påpekandet. Däremot
            har jag full respekt för Elver Jonssons engagemang och hans uppfattning
            om de problem som vi faktiskt står inför.
          </note>
          <note>
            Jag skall när det gäller frågan om Vin &amp; Sprit däremot uppmana
            Elver Jonsson att ställa frågan till finansministern ifall han
            tycker att det bolag som ligger under hans hägn följer det regelsystem
            som är uppsatt.
          </note>
          <note>
            Jag tror att det är alldeles orimligt att begära av
          </note>
          <note>
            Vin &amp; Sprit att det skall följa några andra regler än de som
            gäller för andra producenter av alkohol. Man följer den lagstiftning
            som gäller både för produktion och för marknadsföring här i landet.
            Jag tror att det skulle vara svårt att införa ett regelverk för
            Vin &amp;
          </note>
          <note>
            Sprit som avsevärt skiljer sig från det som gäller för andra.
          </note>
          <note>
            Däremot misstänker jag att Elver Jonsson också ställer en annan
            fråga, nämligen om staten skall äga
          </note>
          <note>
            Vin &amp; Sprit, och det är fullt fritt för Elver Jonsson att framföra
            uppfattningar att man skall byta ägare. Problemet är att när vi
            gick in i EU förlorade vi möjligheterna att behålla de gamla monopolen.
            Vin &amp; Sprit arbetar i dag på en konkurrensutsatt marknad. Vin
            &amp;
          </note>
          <note>
            Sprit arbetar efter det regelverk som gäller för alla producenter.
          </note>
          <note>
            Vi hade en gång i tiden de fyra kända monopolen, och då kunde
            vi styra företagen på ett helt annat sätt än vad vi kan göra i
            dag. Jag är tveksam till om det nu är möjligt att göra det. Jag
            förväntar mig av Vin &amp;
          </note>
          <note>
            Sprit att det följer de regler som vi ställer upp också för andra
            alkoholproducenter.
          </note>
          <note>
            Jag vill till Barbro Westerholm säga att jag inte har sett några
            förslag som innebär att man skulle skilja samhällets åtgärder
            mot alkohol från samhällets åtgärder mot andra droger. Däremot
            kan jag mycket väl tänka mig att det har förts diskussioner om
            metoden, hur man kommunicerar problemställningarna.
          </note>
          <note>
            Jag har sett att ganska många är lite bekymrade över att man
            alldeles för snabbt kopplar ihop tobak, alkohol och narkotika,
            eftersom man möjligtvis då kan förlora i trovärdighet.
          </note>
          <note>
            Gör man alldeles klart för unga människor att den första cigarretten
            är ett första steg också till en tyngre drog, är det möjligt att
            man förlorar i trovärdighet.
          </note>
          <note>
            Jag har för min egen del en annan uppfattning. Jag tror att det
            är viktigt att föra samman olika former av beroendeframkallande
            droger och att arbeta systematiskt med att upplysa om detta. De
            har olika tyngd, och de är förenade med olika risker, men det
            finns anledning att i arbetet med att informera unga människor
            tala om att samtliga dessa droger faktiskt är beroendeframkallande.
          </note>
          <note>
            Jag tror alltså att jag kan lugna Barbro Westerholm på den här
            punkten. Det är inte avsikten att vi skall skilja den ena drogen
            från den andra när det gäller den sammantagna politiken mot droger.
          </note>
          <note type="speaker">
            Anf. 167 ELVER JONSSON (fp):
          </note>
          <note>
            Fru talman! Jag frågar gärna finansministern, för jag tror att
            han har en ganska nykter syn på det här.
          </note>
          <note>
            Det handlar dock faktiskt också om socialpolitik, Lars
          </note>
          <note>
            Engqvist. Just därför att marknaden är stark är det just på de
            sociala områdena viktigt att ha tydliga regelverk.
          </note>
          <note>
            Lars Engqvist säger att han inte har någon information som säger
            att man inte sköter sitt uppdrag, men man har ändå fått en fällande
            dom mot sig därför att man enligt alkohollagen inte uppfyllt god
            affärssed.
          </note>
          <note>
            Jag tycker inte att det förhållandet att Vin &amp; Sprit befinner
            sig på en marknad innebär att en svensk socialdemokratisk regering
            skall hemfalla till något slags råkapitalism och säga: Gå bara
            ut och härja!
          </note>
          <note>
            Faktum är att Vin &amp; Sprit i andra länder icke uppfyller det som
            vi kräver av företaget i Sverige. Socialministern borde ta ett
            samtal med finansministern om detta.
          </note>
          <note>
            Det är viktigt att vi nu lägger ned energi på det som är betydelsefullt
            och inte bara för en käck debatt om mera lördagsöppet, fler systembutiker
            och en mer tillåtande hållning. Fru talman! Jag tror att det vore
            viktigt att socialministern nu tog en del okonventionella grepp.
            Varför inte proklamera en vit vecka eller att t.ex. den svenska
            representationen i Bryssel och
          </note>
          <note>
            New York kommer att gå in för en alkoholfri månad?
          </note>
          <note>
            Jag tror at detta skulle ge eko ute i världen. Det skulle också
            vara i överensstämmelse med både socialdemokratisk och liberalt
            frisinnad hållning att främja en god folkhälsa.
          </note>
          <note>
            Det är mycket viktigt att en socialminister går ut och för en
            debatt verbalt, även om en alkoholpolitisk proposition är på gång.
            Det betyder mycket vad Lars
          </note>
          <note>
            Engqvist säger i socialpolitiska frågor. Han är den ytterst ansvarige
            i regeringen. Det är viktigt att han tar som en uppgift att proklamera
            en alkoholpolitisk situation som gör att ungdomar får en ny livschans.
          </note>
          <note>
            Den uppgiften skall inte underskattas. Jag skulle vara glad om
            Lars Engqvist redan i dag sade att han är beredd till en sådan
            insats över sommarperioden.
          </note>
          <note type="speaker">
            Anf. 168 BARBRO WESTERHOLM (fp):
          </note>
          <note>
            Fru talman! Det var utredningen om en alkoholmyndighet som väckte
            min oro. Vi kommer senare in på en debatt om Folkhälsoinstitutet
            och dess kunskapsunderlag. Om man får visst underlag från en myndighet
            och ett annat underlag från en annan och om dessa båda underlag
            inte är insatta i sitt sammanhang, är det risk för att det kan
            bli bekymmer bland mottagarna. Jag uppfattar socialministerns
            svar så att
          </note>
          <note>
            Folkhälsoinstitutets roll när det gäller missbruksberoende ligger
            fast. Då tror jag att det blir lättare för skolan, landstingen
            och kommunerna att hantera det kunskapsunderlag som det här är
            fråga om.
          </note>
          <note type="speaker">
            Anf. 169 Socialminister LARS ENGQVIST (s):
          </note>
          <note>
            Fru talman! I den alkoholpolitiska propositionen skall vi också
            redovisa regeringens förslag när det gäller myndighetsstrukturen
            på det här området. Det är vår avsikt att lägga fram ett förslag
            som innebär att vi har ett instrument för att behandla hela folkhälsoperspektivet
            inklusive de frågor som har med alkoholen att göra.
          </note>
          <note>
            Så till Elver Jonsson: Jag tycker att Elver Jonsson skall fundera
            på det som är alkoholpolitikens moderna problem, nämligen frågan
            om trovärdigheten för de instrument som vi arbetar med. Det som
            jag har diskuterat i den offentliga debatten har varit att försöka
            värna om de instrument som vi har för att styra alkoholkonsumtionen.
            De möjligheter som vi har från samhällets sida är dels en rad
            restriktioner, dels upplysning och information, dels prispolitik
            och distributionsvägar.
          </note>
          <note>
            Jag har sagt att det är vår avsikt att behålla Systembolaget.
            Det är ett monopol som EU har accepterat, och det bör vi arbeta
            vidare med. Det finns ingen anledning att ifrågasätta Systembolagets
            monopol.
          </note>
          <note>
            Däremot tror jag att det är viktigt - och det är det som också
            forskarna har engagerat sig i - att se till att
          </note>
          <note>
            Systembolaget verkligen möter förtroende. Det är naturligtvis
            en svår balansgång att å ena sidan skapa ett förtroende genom
            att ge en god service i företaget, å andra sidan fortsätta med
            en restriktiv politik.
          </note>
          <note>
            Den avvägningen är inte enkel, men den får vi anledning att diskutera.
            Det viktigaste är att vi är överens om att vi skall behålla monopolet
            och att vi skall hålla en restriktiv politik. Jag kan meddela
            att det inte kommer några förslag om att ändra prispolitiken eller
            att sänka skatterna, i varje fall inte i den här alkoholpolitiska
            propositionen.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellation 1998/99:341 om överflyttning av ärende
            mellan kommuner
          </note>
          <note type="speaker">
            Anf. 170 Socialminister LARS ENGQVIST (s):
          </note>
          <note>
            Fru talman! Kent Härstedt har ställt två frågor till socialförsäkringsministern:
          </note>
          <note>
            - Vilka åtgärder är socialförsäkringsministern beredd att vidta
            för att undvika situationer då enskilda individer kommer i kläm
            på grund av att kommuner inte kan enas om var ansvaret för ett
            ärende hör hemma?
          </note>
          <note>
            - Är socialförsäkringsministern beredd att verka för att få till
            stånd en lagändring som klargör kommunansvaret alternativt möjlighet
            till överprövning i situationer då kommunerna inte kan enas?
          </note>
          <note>
            Arbetet i regeringen är så fördelat att det är jag som skall
            besvara frågorna.
          </note>
          <note>
            De ändringar i socialtjänstlagen som gäller från den 1 januari
            1998 och som rör barn tillkom bl.a. för att tydliggöra barnperspektivet
            i lagen. Ett annat skäl var att skapa ytterligare tydlighet i
            handläggningen av ärenden som rör skydd av barn. Det infördes
            en ny paragraf, 50 a, som innebär att en kommun skall slutföra
            en påbörjad utredning om ett barns behov av skydd och fatta beslut
            i ärendet även om barnet flyttar från kommunen under utredningstiden.
            Om den nya kommunen samtycker till det kan ärendet flyttas över
            till den nya kommunen.
          </note>
          <note>
            Kent Härstedt beskriver situationer där det förekommer att kommunerna
            tolkar den nya bestämmelsen på ett sådant sätt att det uppstår
            konflikter om vilken kommun som egentligen är ansvarig att vidta
            åtgärder för att skydda barn och ungdomar och att det drabbar
            det enskilda barnet.
          </note>
          <note>
            Under förra året fick Socialstyrelsen och länsstyrelserna i uppdrag
            att följa upp hur de nya ändringarna i socialtjänstlagen har slagit
            igenom ute i kommunerna. Länsstyrelsernas årsrapporter sammanställs
            nu inom Socialstyrelsen, och en rapport kommer att överlämnas
            till Socialdepartementet innan sommaren.
          </note>
          <note>
            Redan nu har jag fått veta att flera länsstyrelser rapporterat
            att det är vanligt att kommuner inte kan komma överens om vem
            som skall ha ansvaret för ett enskilt barnavårdsärende och att
            länsstyrelserna förväntas fatta beslut åt kommunerna. Den informationen
            gör mig bekymrad. Jag kommer att noga studera den rapport som
            Socialstyrelsen lämnar till Socialdepartementet och där länsstyrelsernas
            synpunkter i den här frågan förs fram.
          </note>
          <note>
            Jag brukar i olika sammanhang framhålla hur viktigt jag tycker
            att det är att kommuner följer de lagar och bestämmelser som gäller.
            Det är beklagligt att inte barnets bästa sätts i främsta rummet
            när det gäller att lösa de frågor som kan uppstå när det gäller
            att handlägga barnavårdsärenden. Det är också en fråga om kompetensutveckling
            i kommunerna. Med en kompetent bedömning av behoven och korrekt
            handläggning av ärenden skulle sådana här situationer inte behöva
            uppstå.
          </note>
          <note>
            Det här är en angelägen fråga som jag avser att ordentligt belysa
            och analysera. Om jag finner att det är nödvändigt kommer jag
            att föreslå att socialtjänstlagen förtydligas på den här punkten.
          </note>
          <note type="speaker">
            Anf. 171 KENT HÄRSTEDT (s):
          </note>
          <note>
            Fru talman! Jag vill börja att tacka socialministern för det
            svar som han nu har redogjort för. Som redogjorts här ändrades
            socialtjästlagen den 1 januari
          </note>
          <note>
            1998. Då trädde ett antal förändringar i kraft. Detta var i många
            stycken en efterlängtad förändring som ledde fram till positiva
            konsekvenser. Men som jag redogjort för i min interpellation var
            det kanske inte så lyckat i alla sammanhang.
          </note>
          <note>
            Jag fäster i min interpellation uppmärksamhet på ett av dessa
            områden. Det gäller området hantering av socialtjänstinsatser,
            där ursprungskommun och ny kommun som familj flyttat till är inblandade.
            Här är lagstiftningen fortfarande oklar och föranleder alltför
            ofta tidskrävande diskussioner mellan kommuner, som kanske ibland
            leder fram till godtyckliga tolkningar.
          </note>
          <note>
            Det är genom lagändring klarlagt att när en kommun inlett en
            utredning angående barn och ungdom är den skyldig att slutföra
            utredningen och även svara för insatser som behövs. Likaså har
            placeringskommunen ett klart fortsatt ansvar för barnet och ungdomen
            när han/hon placerats i annan kommun.
          </note>
          <note>
            I sitt svar öppnar socialministern för en översyn av detta, och
            det välkomnar jag. Det är också enligt socialministerns redogörelse
            tydligt att det kommit in rapporter från flera andra håll, vilket
            visar att vi i
          </note>
          <note>
            Helsingborg uppfattat situationen på ett sätt som många andra
            också gjort.
          </note>
          <note>
            Därför delar jag och uppskattar jag socialministerns redogörelse
            ändra fram till sista meningen. Där säger socialministern: "Om
            jag finner att det är nödvändigt kommer jag att föreslå att socialtjänstlagen
            förtydligas på den här punkten."
          </note>
          <note>
            Det kanske är så att socialministern i det här läget inte kan
            föregripa de rapporter och den sammanställning som Socialstyrelsen
            kan göra. Jag skulle dock vilja uppmuntra socialministern att
            se över detta så snart det någonsin är möjligt. Detta är en ohållbar
            situation. Det gäller frågor som jag direkt fångat upp från dem
            som jobbar med dessa frågor i Helsingborg.
          </note>
          <note>
            Jag vill avsluta med att än en gång tacka för svaret, som jag
            uppfattar som mycket positivt. Jag ser fram emot socialministerns
            översyn.
          </note>
          <note type="speaker">
            Anf. 172 Socialminister LARS ENGQVIST (s):
          </note>
          <note>
            Fru talman! Kent Härstedt tolkar den sista meningen precis på
            det sätt jag skulle önska att han tolkade den. Avsikten är att
            föreslå ett förtydligande av socialtjänstlagen. Men jag är inte
            beredd att definitivt ta ställning förrän jag har fått ta del
            av Socialstyrelsens rapport och gått igenom de redogörelser som
            länsstyrelserna lämnar. Den information jag fått hittills pekar
            på att vi behöver den typen av förtydliganden av lagen. Men slutgiltigt
            ställningstagande avvaktar jag med tills jag har sett rapporten.
          </note>
          <note>
            Överläggningen var härmed avslutad.
          </note>
          <note>
            30 § Svar på interpellation 1998/99:349 om folkhälsoinstitut
            till Sverige
          </note>
          <note type="speaker">
            Anf. 173 Socialminister LARS ENGQVIST (s):
          </note>
          <note>
            Fru talman! Kenneth Johansson har frågat mig dels vilka åtgärder
            regeringen avser vidta för att tillvarata den potential som svensk
            kompetens på folkhälsoområdet representerar, dels om regeringen
            avser att agera för en placering av ett eventuellt hälsoobservatorium
            till Sverige.
          </note>
          <note>
            Sverige har varit mycket aktivt i beredningen av det framtida
            samarbetet inom folkhälsoområdet genom att få gehör för Sveriges
            syn på folkhälsoarbetet.
          </note>
          <note>
            Syftet har varit att vidga begreppet och området till att omfatta
            hälsofrämjande insatser och prevention snarare än enbart hälsoskydd.
            Jag delar Kenneth Johanssons uppfattning att hälsoaspekten stärks
            betydligt genom de formuleringar som återfinns i artikel
          </note>
          <note>
            152.1 om folkhälsa i Amsterdamfördraget, nämligen att "en hög
            hälsoskyddsnivå skall säkerställas vid utformning och genomförande
            av all gemenskapspolitik och alla gemenskapsåtgärder".
          </note>
          <note>
            När det gäller lokalisering av ett EU-organ till
          </note>
          <note>
            Sverige pågår ett intensivt arbete med att kartlägga vilka myndigheter
            som kan vara av intresse för svensk del. Inom regeringen bereds
            för närvarande de olika alternativen som har förts fram. Bland
            de grundläggande villkoren för att etablera ett EU-organ i Sverige
            är att det skall finnas ett ovedersägligt behov av det nya organet.
            Organet skall ha till uppgift att effektivisera EU-arbetet, och
            Sverige skall ha så pass stora komparativa fördelar inom organets
            verksamhetsområde att vi framstår som en stark kandidat.
          </note>
          <note>
            Ett europeiskt hälsoobservatorium är ett av alternativen som
            uppfyller kriterierna.
          </note>
          <note>
            Grunden för att ett europeiskt hälsoobservatorium skall inrättas
            är att det finns ett genuint behov på gemenskapsnivå. För att
            kunna bedriva ett framgångsrikt folkhälsoarbete krävs en struktur
            som samlar in data om hälsoläget, förekomsten av hälsorisker och
            smittsamma sjukdomar och ser till att informationen kommer till
            användarna i medlemsländerna.
          </note>
          <note>
            Jag avser att ta upp frågan med mina kollegor på hälsoministerrådets
            möte nästa tisdag den 8 juni. Vid det tillfället kommer jag att
            agera för att ett sådant organ inrättas på europeisk nivå. Folkhälsan
            i Europa talar sitt tydliga språk att en tyngre ansats måste läggas
            på verksamhetsområdet för att hälsoaspekter skall kunna infogas
            i övriga politikområden.
          </note>
          <note>
            Jag delar Kenneth Johansson uppfattning att Sverige har väldokumenterad
            bred kompetens och mångårig erfarenhet inom folkhälsoområdet och
            därmed får anses vara en stark kandidat. Min uppfattning är att
            Sverige har goda förutsättningar för att vara värdland för ett
            europeiskt hälsoobservatorium. Detta skulle erbjuda Sverige goda
            möjligheter att främja forskningen inom området, och det skulle
            även bidra till att öka antalet arbetstillfällen inom en kunskapsintensiv
            sektor.
          </note>
          <note type="speaker">
            Anf. 174 KENNETH JOHANSSON (c):
          </note>
          <note>
            Fru talman! Jag vill börja med att tacka för det svar som socialministern
            lämnat mig. Jag tycker att det är ett bra svar, och det gläder
            mig. Det tyder på att vi har en samsyn i dessa frågor.
          </note>
          <note>
            Folkhälsoarbetet bör genomsyra allt samhällsarbete. De politiska
            besluten bör grundas på principen om en hållbar hälsoutveckling.
            Människor bör ges möjlighet att leva ett hälsosamt liv. Folkhälsopolitiska
            beslut är långsiktiga. Det tar ofta en ganska lång tid innan resultat
            kan skönjas. Det är också svårt att precisera vilka besparingar
            som olika insatser medfört.
          </note>
          <note>
            Folkhälsoinsatserna är svåra att mäta. Icke desto mindre är folkhälsoarbetet
            helt nödvändigt. Skall vi långsiktigt kunna förbättra hälsan och
            minska vårdinsatserna, och skall vi långsiktigt kunna få vårdbudgeten
            att räcka till, krävs kraftfulla satsningar på folkhälsofrågorna.
          </note>
          <note>
            Hälsoklyftorna har ökat på senare år. Detta är en varningssignal
            som kräver analys och åtgärd. Skillnaderna i hälsa geografiskt
            och ojämlikheten i hälsa mellan kvinnor och män måste åtgärdas.
            Behovet av forskningsinsatser är stort.
          </note>
          <note>
            Jag har i min interpellation beskrivit att folkhälsofrågorna
            har fått och kommer att få en allt viktigare roll i EU:s framtida
            arbete. Amsterdamfördragets intentioner och det ramprogram som
            antagits för de olika sakområdena är viktiga komplement till de
            åtgärder som enskilda medlemsländer vidtar.
          </note>
          <note>
            Sveriges arbete inom EU:s folkhälsoarbete är viktigt. Centerpartiet
            anser och har föreslagit att det före viktiga beslut skall göras
            en omfattande analys av vad besluten kan få för betydelse för
            hälsoutvecklingen motsvarande vad som redan i dag görs på miljöområdet.
            Alla viktiga beslut bör hälsokonsekvensanalyseras nationellt och
            på EU-nivå.
          </note>
          <note>
            Mot bakgrund av Sveriges väldokumenterade breda kompetens och
            mångåriga erfarenhet inom hälsoskyddsområdet ser jag att vi kan
            bidra med mycket.
          </note>
          <note>
            Men vi har också mycket att lära. Det är just det gemensamma
            mervärdet som vi tycker är så värdefullt.
          </note>
          <note>
            Jag skulle vilja ställa en följdfråga till socialministern. Delar
            socialministern min tolkning av Amsterdamfördraget att viktiga
            EU-beslut bör hälsokonsekvensanalyseras, och att den verksamhet
            som EU
          </note>
          <note>
            stöder skall vara hälsofrämjande och hälsoskyddande? Är i så
            fall t.ex. EU:s stöd till tobaksproduktion förenligt med Amsterdamfördraget?
            Det tycker inte jag.
          </note>
          <note>
            Regeringen agerar för en lokalisering av en EU-
          </note>
          <note>
            myndighet eller ett EU-organ till Sverige. Så tolkar jag socialministerns
            svar. Detta är mycket angeläget av flera skäl. Utöver redan nämnda
            argument är det viktigt med förankring av EU-verksamheter även
            i vårt land. Allt skall inte hamna i Bryssel. Jag önskar lycka
            till vid hälsoministerrådet den 8 juni.
          </note>
          <note>
            Jag skulle slutligen vara intresserad av om socialministern har
            någonting att säga om tidsplanen och själva processen kring det
            arbetet.
          </note>
          <note type="speaker">
            Anf. 175 BARBRO WESTERHOLM (fp):
          </note>
          <note>
            Fru talman! Jag tycker att det var ett mycket tillfredsställande
            svar vi fick från socialministern. Sverige har ju faktiskt ett
            ärorikt förflutet på folkhälsoområdet. Tittar man i litteratur
            från för 100 år sedan finner man i tidskriften Hälsovännen en
            rad iakttagelser om hälsoproblem där man också anvisar hur man
            kan förebygga dem. Det handlade om rent vatten, bättre bostäder,
            bra mat osv.
          </note>
          <note>
            Axel Höjer som var generaldirektör för Medicinalstyrelsen en
            bit in på 50-talet arbetade ju väldigt intensivt i Världshälsorganisationen
            för att folkhälsoarbetet skulle få en plats i WHO. Detta arbete
            fortsattes av Bror Rexed. Göran Dahlgren är en annan person som
            har betytt väldigt mycket för det här arbetet.
          </note>
          <note>
            Vi har ett stort förtroende internationellt. Vi har faktiskt
            fått ett WHO-pris för våra hälsopolitiska strategier. Vi har fått
            ett WHO-pris för fröken Sverige-kampanjen. Internationellt har
            det svenska folkhälsoarbetet fått en helt annan uppskattning än
            det har fått på sistone i svenska medier där man har raljerat
            med Folkhälsoinstitutet. Det är viktigt att inte det här raljerandet
            med Folkhälsoinstitutet gör att man landar fel.
          </note>
          <note>
            Det är 20 år sedan jag kom till Socialstyrelsen.
          </note>
          <note>
            Från den dagen har jag ätit upp de där brödskivorna väldigt ofta.
            Jag bakade dem inte, men de har kommit igen och igen. För tio
            år sedan väckte Folkpartiet en motion om att skilja folkhälsofrågorna
            från tillsynsmyndigheten Socialstyrelsen just för att komma bort
            från brödskivedebatten. Vi måste alltså komma ifrån den.
          </note>
          <note>
            Jag hoppas att man nu skapar en sådan här enhet i
          </note>
          <note>
            Sverige och att man då tittar på hur man har lagt upp det i USA
            med Centers for Disease Control där tyngdpunkten är just forskning.
            Man har forskning om epidemiologi för att kartlägga hälsoproblem
            och deras orsaker, men också forskning om hur man förmedlar hälsoupplysning
            på ett sådant sätt att människor tar det till sig och tar det
            på allvar och inte skrattar åt det.
          </note>
          <note>
            Det är också viktigt att lära av varför vissa kampanjer har gått
            snett. Det har skett inte bara i Sverige utan också på andra håll.
            Jag tror att det är en forskningsuppgift i sig att studera kampanjer,
            massmediedebatt och vad det har lett till.
          </note>
          <note>
            Jag tror att man skall titta på det som görs internationellt
            och även gå tillbaka till de gamla tankegångarna som fanns i underlaget
            vid Folkhälsoinstitutets tillblivelse. När saker och ting skall
            skapas är det många intressenter som kommer in i bilden. Det har
            väl delvis blivit en kompromiss. Jag hälsar välkommen att man
            nu gör en utvärdering av det svenska folkhälsoarbetet. Då skall
            man komma ihåg att motsvarande utvärderingar har gjorts i Finland,
            Norge och på andra håll. Jag tror att man dra nytta av dem om
            man nu skall skapa en internationell enhet här i
          </note>
          <note>
            Sverige, vilket jag hoppas att man gör.
          </note>
          <note type="speaker">
            Anf. 176 Socialminister LARS ENGQVIST (s):
          </note>
          <note>
            Fru talman! Låt mig först göra en kommentar till
          </note>
          <note>
            Kenneth Johanssons fråga om jag uppfattar formuleringarna i Amsterdamfördraget
            på samma sätt som han. Jag skulle gärna vilja göra det, i alla
            fall arbeta med det som utgångspunkt. Det är osäkert om man har
            samma uppfattning ute i Europa om vad som avses med hälsoskydd
            och hur man definierar det.
          </note>
          <note>
            Det intressanta, vilket motiverar ett starkt engagemang från
            svensk sida att institutet skall komma hit, är att det som i någon
            mån skiljer oss och där vi har så otroligt stora fördelar är att
            vi ser folkhälsoarbetet i ett mycket bredare perspektiv. Vi ser
            det - som
          </note>
          <note>
            Kenneth Johansson pekar på när han talar om hälsoklyftorna -
            geografiskt, socialt och som en fråga om förhållandet mellan kvinnor
            och män. Vi ser folkhälsoarbetet som en del i hela samhällspolitiken.
          </note>
          <note>
            Jag deltog i en konferens i Aten som genomfördes av Europarådet
            för några veckor sedan. När jag berättade om hur befolkningssituationen
            ser ut och vad vi förväntar oss de närmaste 20 åren, blev de naturligtvis
            lite överraskade att vi så snabbt har fått en höjning av levnadsåldern
            i Sverige. Men det beror på ett folkhälsoarbete som har detta
            breda perspektiv.
          </note>
          <note>
            Jag skulle gärna önska mig att vi kunde anlägga detta breda perspektiv
            vid utformningen och genomförandet av all gemenskapspolitik och
            alla gemenskapsåtgärder. Men jag inser att övriga Europa skulle
            definiera hälsoskyddsarbete och hälsoskyddsnivå något mer inskränkande.
            Vår utgångspunkt måste ju vara att verka för att man anlägger
            ett brett folkhälsoperspektiv på hela EU-arbetet.
          </note>
          <note>
            Jag kan inte ange en tidsplan för projektet. Avsikten är att
            vi skall diskutera detta nästa tisdag. Dagen innan kommer vi också
            att möta de nordiska kollegerna för en diskussion där avsikten
            är att vi också skall få möjlighet att pröva deras inställning
            till att institutet förläggs här i Sverige.
          </note>
          <note>
            Sedan har jag några kommentarer till Barbro
          </note>
          <note>
            Westerholm. Jag är för min egen del inte ett dugg bekymrad för
            att upplysningskampanjer kan missuppfattas eller att de kan beskrivas
            felaktigt, som görs i tidningarna. Det är klart att en och annan
            kampanj kan innehålla delar som kanske inte är så välbetänkta
            eller som är felaktigt formulerade och kan läsas fel.
          </note>
          <note>
            Det viktiga och det vi skall vara stolta över är faktiskt att
            det offentliga samhället har tagit ett ansvar för folkhälsoarbete
            och upplysningsarbete. Det har i allt väsentligt varit framgångsrikt.
          </note>
          <note>
            Jag måste säga att även om jag numera vet hur det gick till med
            Socialstyrelsens 6-8 skivor bröd, skäms jag inte ens en gång för
            det. Det är väl ganska förnuftigt att man upplyser medborgarna
            om hur man kan skaffa sig sunda kostvanor och därmed få en bättre
            hälsa. Jag tycker inte att vi som har intresse av att arbeta för
            folkhälsan behöver rygga för att man ibland utsätts för kritik.
          </note>
          <note type="speaker">
            Anf. 177 KENNETH JOHANSSON (c):
          </note>
          <note>
            Fru talman! Jag konstaterar att även efter socialministerns senaste
            inlägg har vi en fortsatt samsyn kring de här frågorna. Det tycker
            jag är bra.
          </note>
          <note>
            Jag tycker att hälsokonsekvensanalyser är en väldigt intressant
            metod. Detta diskuterar vi väldigt mycket inom Centerpartiet.
            Det diskuteras i folkhälsokommittéer, inom HSU, i Miljöhälsoutredningen
            och på många andra håll. Vid Folkhälsoinstitutet bedrivs arbete
            med att sprida och utveckla metoder för hälsokonsekvensanalyser
            på regional och lokal nivå.
          </note>
          <note>
            I debatten har det ibland hävdats att en hög hälsoskyddsnivå
            innebär en hämsko för näringslivet. Men jag tror att det i framtiden
            blir precis tvärtom. Ett framsynt hälsotänkande blir en komparativ
            fördel och ett viktigt inslag i framtidens näringspolitik. På
            samma sätt som miljökvalitet blir ett allt starkare kommersiellt
            kriterium, kommer nog graden av hälsokvalitet för olika produkter
            att vara ett konkurrensmedel.
          </note>
          <note>
            Jag tycker att det är mycket viktigt att stimulera denna utveckling.
          </note>
          <note>
            När det gäller tobaksfrågan är det Centerpartiets uppfattning
            att tobaksodling inte bör stödjas med medel ur EU:s budget. Tobaksprevention
            är viktig och i första hand en hälsofråga. Därför bör tobaksproduktionen
            i stället få stöd för övergång till alternativa grödor. Det vore
            intressant att höra vad socialministern har för synpunkt även
            på den frågan.
          </note>
          <note>
            Beträffande EU-myndighet är det bra att vi är överens om betydelsen
            av lokalisering av EU-
          </note>
          <note>
            verksamhet till Sverige. Det skapar arbetstillfällen och tar
            till vara medlemsländernas speciella kompetenser. Känslan av delaktighet
            och närhet är viktig.
          </note>
          <note>
            Inte minst det som socialministern tog upp, att vi har en mycket
            bra inriktning på hälsoarbetet i Sverige, är viktigt. På det sättet
            kan detta få ett större genomslag.
          </note>
          <note>
            En lokalisering ut över de olika medlemsländerna av EU-verksamheter
            är också ett viktigt krav i Centerpartiets Europaprogram inför
            EU-valet. Ett europeiskt hälsoobservatorium känns mycket angeläget.
          </note>
          <note>
            Sverige har alla förutsättningar att bli ett bra värdland.
          </note>
          <note>
            Och återigen: Jag hoppas på framgång för socialministern vid
            hälsoministerrådet.
          </note>
          <note type="speaker">
            Anf. 178 BARBRO WESTERHOLM (fp):
          </note>
          <note>
            Fru talman! Kritik är bra. Boken Leva tillsammans har ju kritiserats
            till sitt innehåll. Det är en typ av debatt som är väldigt positiv.
            Det är förlöjligandet som inte är bra.
          </note>
          <note>
            Det handlade inte bara om sex-åtta brödskivor, utan jag råkade
            också ut för att bli beskylld för att vilja ha varningstexter
            på chips och godis, när det i själva verket handlade om färgmedelsdeklaration
            för allergiker. Sådant skymmer bilden av den seriösa avsändaren
            vid ett folkhälsobudskap.
          </note>
          <note>
            Jag tror att man kan lära sig en del av dessa händelser, t.ex.
            vilka snubbeltrådar som man inte skall ramla över. Socialstyrelsens
            annonser fanns på ARE-
          </note>
          <note>
            bolagens stora annonspelare, och det kändes som att
          </note>
          <note>
            Socialstyrelsen överföll en när man satt i bilkö t.ex.
          </note>
          <note>
            vid Roslagstull.
          </note>
          <note>
            Fru talman! Jag tänkte egentligen säga en helt annan sak. Detta
            är troligen min sista interpellationsdebatt. Därför vill jag till
            protokollet fästa att det positiva som jag har upplevt i dessa
            interpellationsdebatter är denna öppenhet och den insyn som man
            får i Regeringskansliets arbete. Dialogen är också positiv, att
            vi från oppositionen kan ha denna revisorsfunktion och utöva en
            kritisk granskning.
          </note>
          <note>
            Jag gillar inte käbblet, det är slöseri med tid. Jag tycker bättre
            om att vi intar denna revisorsattityd och försöker att hjälpa
            den som revideras med nya infallsvinklar och förhoppningsvis nya
            förslag som regeringssidan kan ta till sig. Tack för det.
          </note>
          <note type="speaker">
            Anf. 179 Socialminister LARS ENGQVIST (s):
          </note>
          <note>
            Fru talman! En liten kommentar till Kenneth Johansson om stödet
            till tobaksodling: Min kunskap på det området är otroligt begränsad.
            Jag har inte varit medveten om att det utgår stöd från EU till
            tobaksodling. Så jag avstår från att ha någon uppfattning i den
            frågan. Jag kan för lite.
          </note>
          <note>
            När det gäller folkhälsoarbetet råder, åtminstone mellan oss
            tre som har deltagit i den här diskussionen, en samsyn om det
            samhälleliga ansvaret, om nödvändigheten av att se folkhälsoarbetet
            i ett bredare perspektiv och också om en skyldighet från det offentliga
            samhället att bidra med upplysning och information samt att vägleda
            medborgarna i deras val.
          </note>
          <note>
            Nu var det inte Socialstyrelsen som satte upp dessa affischer,
            utan det var Brödinstitutet som hänvisade till Socialstyrelsen,
            dock på ett sätt som gjorde det lätt att förlöjliga själva avsikten.
            Men jag tycker inte att detta skall hindra det offentliga samhället
            att ge vägledande information, att tala om vad som är lämpligt
            och vad som är mindre lämpligt.
          </note>
          <note>
            Sedan är det naturligtvis - och där är vi också säkert överens
            - varje medborgares egen sak att välja livsstil och det liv som
            man önskar sig. Men man skall kunna göra det mot bakgrund av en
            hygglig kunskap om de risker som man utsätter sig för.
          </note>
          <note>
            Om nu detta skulle vara Barbro Westerholms sista interpellationsdebatt
            vill jag passa på att önska lycka till inför det nya uppdraget.
            Jag har varit med i riksdagsdebatter under bara ett halvår och
            har inte så stor erfarenhet, men samtalen här med Barbro Westerholm
            har varit långt ifrån den politiska polemiken.
          </note>
          <note>
            Snarare har de varit till stöd och ett gemensamt arbete för att
            komma rätt. Den politiska polemiken har sin tid, men det uppriktiga
            samtalet bör också ha sin tid.
          </note>
          <note>
            Jag tackar Barbro Westerholm för dessa samtal.
          </note>
          <note>
            Överläggningen var härmed avslutad.
          </note>
          <note>
            31 § Svar på interpellation 1998/99:305 om osteoporos
          </note>
          <note type="speaker">
            Anf. 180 Socialminister LARS ENGQVIST (s):
          </note>
          <note>
            Fru talman! Elisabeth Fleetwood har frågat mig vad jag avser
            att göra för att bidra till att sprida kunskap om osteoporos och
            informera om vilka möjligheter till förebyggande åtgärder som
            i dag föreligger.
          </note>
          <note>
            Regeringen gav Folkhälsoinstitutet (FHI) i regleringsbrevet för
            år 1998 i uppdrag att ta fram ett underlag som redovisar nationella
            och internationella erfarenheter av vilka möjligheter som finns
            att arbeta sjukdomsförebyggande och hälsofrämjande bland äldre.
            Med anledning av ca 70 000 anmälda frakturer per år till följd
            av osteoporos hos äldre har Folkhälsoinstitutet särskilt prioriterat
            förekomst av och förebyggande åtgärder för att förhindra osteoporos.
            Folkhälsoinstitutet redovisade uppdraget i september
          </note>
          <note>
            1998.
          </note>
          <note>
            Folkhälsoinstitutets slutsatser är att det går att förebygga
            osteoporos genom bl.a. goda levnadsvanor.
          </note>
          <note>
            Bra kostvanor och fysisk aktivitet har en positiv effekt på skelettets
            hållfasthet medan rökning har en negativ effekt. Fysisk aktivitet
            har även en positiv effekt på uppbyggnaden av muskelmassa och
            på falltendensen.
          </note>
          <note>
            Folkhälsoinstitutet framhåller också att det går att börja förebygga
            osteoporos även i högre åldrar. Den positiva effekten av t.ex.
            fysisk aktivitet är till stor del knuten till fortlöpande aktivitet
          </note>
          <note>
            Statens beredning för utvärdering av medicinsk teknik (SBU) gjorde
            för några år sedan en genomgång av befintlig dokumenterad kunskap
            angående värdet av mätning av bentäthet. SBU konstaterade att
            tobaksrökning, ökad ålder, brist på östrogen, låg fysisk aktivitet
            och otillräckligt med kalcium i kosten minskar benets hållfasthet
            hos människan. Det är därför angeläget att det förbyggande arbetet
            inriktas på ökad aktivitet hos den unga växande individen.
          </note>
          <note>
            I SBU:s rapport konstateras att det inte finns några vetenskapliga
            underlag för att rekommendera bentäthetsmätning för vare sig generell
            massundersökning, riktad screening eller som ett led i hälsoundersökning
            av symtomfria individer.
          </note>
          <note>
            Betydande framsteg vad avser kunskap om orsaker, diagnostik och
            behandling av osteoporos har gjorts under senare år. Inom Europeiska
            gemenskapen tillsattes därför en arbetsgrupp för att göra en analys
            av förekomst, behandling och förebyggande åtgärder inom gemenskapen.
            I rapporten betonas särskilt skillnaderna mellan medlemsstaterna,
            både i förekomst av och beräknad ökning av osteoporos.
          </note>
          <note>
            I rapporten presenteras också ett antal rekommendationer om bl.a.
            förebyggande åtgärder. Rapporten om osteoporos utgör ett mycket
            värdefullt inslag i att sprida information om möjligheterna att
            förhindra förekomst av osteoporos och frakturer till följd av
            detta.
          </note>
          <note>
            Att erbjuda hälso- och sjukvård av god kvalitet är som bekant
            en uppgift för sjukvårdshuvudmännen.
          </note>
          <note>
            Om förebyggande insatser för särskilda grupper skall utföras
            är det landstingens sak att avgöra detta. Nationella kampanjer
            kan genomföras genom bl.a. Folkhälsoinstitutet tillsammans med
            andra organisationer.
          </note>
          <note>
            Regeringen har i regleringsbrevet för år 1999 gett
          </note>
          <note>
            Folkhälsoinstitutet två uppdrag som berör hälsofrämjande insatser
            bland äldre. Det första handlar om att göra år 2001 till ett fysiskt
            aktivitetsår. Det andra är en fortsättning på det tidigare uppdraget
            angående hälsofrämjande och sjukdomsförebyggande insatser bland
            äldre. Uppdraget avser att Folkhälsoinstitutet skall vara pådrivande
            i det hälsofrämjande och sjukdomsförebyggande arbetet för äldre
            på nationell, lokal och regional nivå.
          </note>
          <note>
            Folkhälsoinstitutet arbetar naturligtvis även aktivt för att
            sprida information inom andra områden som kan påverka förekomsten
            av osteoporos, som t.ex. att uppmuntra till goda levnadsvanor
            genom att minska tobaksbruket och uppmuntra till sunda kostvanor.
          </note>
          <note>
            Till sist vill jag påminna om den parlamentariskt sammansatta
            Nationella folkhälsokommittén, som har till uppgift att utarbeta
            förslag till nationella mål för hälsoutvecklingen samt föreslå
            strategier för hur målen skall uppnås. Av kommitténs direktiv
            framgår att en av de viktigare uppgifterna är att uppmärksamma
            och belysa skillnader i hälsa mellan män och kvinnor. Mot bakgrund
            av att en så stor grupp kvinnor drabbas av osteoporos förutsätter
            jag att sjukdomen blir föremål för uppmärksamhet i kommitténs
            arbete.
          </note>
          <note type="speaker">
            Anf. 181 ELISABETH FLEETWOOD (m):
          </note>
          <note>
            Fru talman! Låt mig börja med att säga tack, socialministern,
            för svaret, även om jag kanske inte till alla delar håller med.
          </note>
          <note>
            Dessa sjukdomar och skador i rörelseorganen ökar mycket kraftigt.
            Man har gjort undersökningar bland kvinnor om hur många som vet
            hur stor risken är att drabbas av detta. Av dem var det 12 % som
            sade sig vara underkunniga om att detta kunde drabba dem, medan
            således, fru talman, 88 % trodde att de kanske skulle slippa undan.
          </note>
          <note>
            Nu är det faktiskt så att varannan kvinna och var fjärde man
            över 50 år drabbas av detta. Det betyder att de råkar ut för frakturer
            av olika slag, ryggvärk, kanske t.o.m. förtidspensionering och
            vad det nu kan vara. Det betyder mycket stora kostnader för samhället.
            Men låt mig säga att det primära för mig här i dag är det lidande
            som dessa människor drabbas av.
          </note>
          <note>
            Den svenska styrkommittén inte bara för 2001
          </note>
          <note>
            utan också för 2000-2010 hade presskonferens på
          </note>
          <note>
            Karolinska sjukhuset den 19 april. Där var det flera personer
            som yttrade sig, naturligtvis ordföranden professor Frank Wollheim
            och, som jag lyssnade väldigt noga till, tidigare riksdagsledamoten
            Sonja
          </note>
          <note>
            Rembo som nu är ordförande i Osteoporosförbundet.
          </note>
          <note>
            Hon är själv drabbad och vet vad det kan betyda.
          </note>
          <note>
            Man är helt enig om att detta är ett snabbt växande problem.
            Jag har tittat på förbundets beräkningar av kostnaderna, för det
            är någonting som riksdagen är intresserad av. Sjukdomar i rörelseorganen
            kostar mer än 60 miljarder om året. Jämför det med t.ex. försvarskostnaderna.
            Bara ryggbesvären beräknas till 20
          </note>
          <note>
            miljarder och de reumatiska sjukdomarna, om jag minns rätt, nästan
            50 miljarder.
          </note>
          <note>
            Ökningen beror naturligtvis på att vi blir äldre och äldre och
            då drabbas allt hårdare av sjukdomar. En annan sak är vårt sätt
            att leva. Vår kosthållning är, som vi vet, inte den rätta alla
            gånger, och som socialministern så riktigt påpekar står ju rökningen
            för en stor del av orsakerna. Jag vill också nämna en siffra till
            som jag gärna vill ha till protokollet, och det är att enbart
            kostnaderna för höftfrakturer på grund av osteoporos beräknas
            till 3 miljarder om året. Dessa patienter har dessutom en väldigt
            dålig läkningsförmåga.
          </note>
          <note>
            Detta är någonting som FN bör uppmärksamma.
          </note>
          <note>
            Jag vill bl.a. ställa frågan till socialministern om han är beredd
            att på FN-nivå försöka att arbeta vidare för att pressa på för
            att man skall göra så mycket som möjligt.
          </note>
          <note>
            Nu är Sverige hårdast drabbat, fru talman. Det är mycket märkligt,
            men det är vad jag har fått lära mig av experterna.
          </note>
          <note>
            Min första fråga är då om socialministern vill bidra till att
            inspirera FN att göra mer.
          </note>
          <note>
            Sedan vill jag också fråga om det verkligen är riktigt att man
            inte rekommenderar bentäthetsmätning. Jag har själv av intresse
            genomgått en sådan med ett, gudskelov, mycket gott resultat. Men
            jag har också vänner som har gjort det och som har fått ett sämre
            resultat. De har omedelbart kunnat få någon sorts behanding av
            sin läkare. Efter något år har de kunnat göra om bentäthetsmätningen
            och då fått bevisat att insatserna har hjälpt.
          </note>
          <note type="speaker">
            Anf. 182 Socialminister LARS ENGQVIST (s):
          </note>
          <note>
            Fru talman! Det pågår, enligt vad jag har blivit informerad om,
            två arbeten inom statliga myndigheter på Socialdepartementets
            område kring problemställningen. Socialstyrelsen arbetar inte
            just nu med några studier, men man planerar - jag tror att det
            också var så Elisabeth Fleetwood formulerade det i sin information
            - en sådan studie, åtminstone så långt att man redovisar den kunskap
            som nu finns. Man gör en litteraturgenomgång och tar fram någonting
            som väl kan kallas state of art, dvs. en redovisning av kunskapsnivån
            när det gäller osteoporos just nu.
          </note>
          <note>
            Det andra är att SBU planerar att göra en uppföljning av den
            tidigare rapporten om mätning av bentäthet. Projektgruppen skall
            sammanträda direkt efter sommaren och då diskutera detta. Det
            är alltså dessa två arbeten som pågår.
          </note>
          <note>
            Den frågeställning som vi ofta möter här i riksdagen är vilket
            ansvar sjukvårdshuvudmännen har för förebyggande arbete, upplysningsarbete
            osv. och vilket ansvar vi har här i riksdagen. Det rimliga är
            naturligtvis att vi lägger ansvaret på sjukvårdshuvudmännen. I
            väldigt stor utsträckning är det där som arbetet måste bedrivas.
            Vi måste förvänta oss att sjukvårdshuvudmännen tar också frågan
            om osteoporos på fullt allvar.
          </note>
          <note>
            Dock kan ju faktiskt inte landstingen arbeta inom
          </note>
          <note>
            FN:s ram. Mitt svar på den frågan är att regeringen naturligtvis
            är beredd att arbeta på FN-nivå kring dessa problemställningar.
            Det är inte sjukvårdshuvudmännens sak, utan det är den svenska
            regeringens och riksdagens ansvarsområde.
          </note>
          <note type="speaker">
            Anf. 183 ELISABETH FLEETWOOD (m):
          </note>
          <note>
            Fru talman! Tack för det kompletterande svaret.
          </note>
          <note>
            Enligt vad jag har fått lära mig - jag skrev en motion om detta
            i höstas och har haft kontakt med Osteoporosförbundet - är detta
            med bentäthetsmätning väldigt viktig för de enskilda människorna,
            för då får man kunskap om sin egen situation och vad man kan göra.
            Det personliga ansvaret när det gäller hälsofrågor är naturligtvis
            mycket, mycket stort. Här kan man ge den enskilda människan ett
            incitament till att förbättra sin situation.
          </note>
          <note>
            Jag vill gärna betona vikten av att man tittar närmare på detta.
            På alltför många platser runtom i Sverige saknas det bentäthetsmätare,
            också enligt den information som jag har fått.
          </note>
          <note>
            Vi måste således sprida kunskap på alla nivåer.
          </note>
          <note>
            Självklart ligger ansvaret på sjukvårdshuvudmännen, men jag är
            inte säker på att de har tagit till sig all den kunskap som finns.
            Det anses inte så dramatiskt när äldre människor bryter en handled
            eller en vrist. Det är nästan, fru talman, så att det börjar ses
            som ett normaltillstånd, men det är det inte. Det beror ofta på
            att man har en svag benstomme beroende på faktorer som man kanske
            hade kunnat påverka själv.
          </note>
          <note>
            Jag hoppas därför att socialministern med alla tentakler han
            har kan hjälpa till att sprida kunskap, inte bara bland de enskilda
            människorna utan också bland sjukvårdshuvudmän och andra, och
            kanske också få det till det FN-uppdrag som styrkommittén gärna
            vill ha.
          </note>
          <note type="speaker">
            Anf. 184 Socialminister LARS ENGQVIST (s):
          </note>
          <note>
            Fru talman! Det skall påpekas, och det är viktigt, att i EU:s
            rapport om osteoporos fanns det en punkt som var en rekommendation
            om att skaffa bättre, modernare och framför allt fler utrustningar
            för att mäta bentäthet.
          </note>
          <note>
            Det är viktigt att vi ser till att utrustningar finns hos sjukvårdshuvudmännen.
            Problemställningen som
          </note>
          <note>
            SBU tog ställning till var ju huruvida man skulle rekommendera
            undersökningar också av symtomfria individer, om man skall göra
            screening av bentätheten eller om man bara skall använda utrustningen
            för dem som av ett eller annat skäl tror att de har problem eller
            riskerar att få det.
          </note>
          <note>
            Det är naturligtvis en svår frågeställning. Det är möjligt att
            vi så småningom kommer dithän att man ändå gör mer allmänna undersökningar,
            bentäthetsundersökningar, för att komma till rätta med detta.
          </note>
          <note>
            Men SBU:s rekommendation var ju den omvända.
          </note>
          <note>
            Man fann, som man sade, inte något vetenskapligt värde i att
            göra sådana undersökningar. Men det viktigaste är ju att sjukvårdshuvudmännen
            skaffar sig tillräcklig utrustning, att utrustning finns till
            hands för alla dem som vill göra sådana här undersökningar.
          </note>
          <note type="speaker">
            Anf. 185 ELISABETH FLEETWOOD (m):
          </note>
          <note>
            Fru talman! Jag håller helt och hållet med socialministern om
            det sista inlägget. Låt mig påpeka att den här mätmetoden är förfärligt
            enkel och absolut smärtfri. Vi vet att vi människor ibland är
            lite rädda för det som gör ont. Det här gör inte ett enda dugg
            ont, och man kan få det avläst ganska snabbt.
          </note>
          <note>
            Jag fick en idé. Skulle man inte försöka få med det här i företagshälsovården?
            Vi vet vad det kostar på arbetsplatserna när de anställda blir
            sjuka och hur svårt det är när goda medarbetare kanske blir borta
            under lång tid. Det finns alltså många områden där vi kan premiera
            lindrandet, förebyggandet och vården av osteoporospatienter.
          </note>
          <note>
            Överläggningen var härmed avslutad.
          </note>
          <note>
            32 § Svar på interpellation 1998/99:326 om tvångssteriliserade
            personer
          </note>
          <note type="speaker">
            Anf. 186 Socialminister LARS ENGQVIST (s):
          </note>
          <note>
            Fru talman! Elisabeth Fleetwood har frågat statsministern om
            vilka åtgärder han ämnar vidta för att den föreslagna ersättningen
            till dem som steriliserats mot sin vilja endast skall tillfalla
            de drabbade och inte kommunala instanser. Hon har också frågat
            vilka åtgärder statsministern avser vidta för att dessa
          </note>
          <note>
            175 000 kr inte skall beskattas. Arbetet inom Regeringskansliet
            är så fördelat att det är jag som skall svara på interpellationen.
          </note>
          <note>
            Regeringen avlämnade i mars 1999 proposition
          </note>
          <note>
            1998/99:71 Ersättning av staten till steriliserade i vissa fall.
            Inga motioner har väckts med anledning av propositionen och socialutskottet
            har i betänkande
          </note>
          <note>
            1998/99:SoU13 tillstyrkt lagförlaget. Onsdagen den
          </note>
          <note>
            19 maj 1999 antogs propositionen av riksdagen.
          </note>
          <note>
            Avsikten med ersättningen är att ge de personer som drabbats
            en upprättelse och en gottgörelse från staten. Regeringen är medveten
            om att en sådan ersättning aldrig kan ersätta den enskilde för
            det lidande som denne fått utstå. Ersättningen, som är skattefri,
            kommer därför framför allt att få en symbolisk funktion. Regeringen
            är medveten om att denna ersättning, liksom alla andra ersättningar
            eller skadestånd, kan komma att få effekter vid beräkningen av
            vissa statliga och kommunala bidrag samt kommunala avgifter. Som
            bekant har frågan debatterats under senare tid och många har hört
            av sig till Regeringskansliet. Regeringen har tagit intryck av
            detta och frågan bereds för närvarande i Regeringskansliet.
          </note>
          <note>
            Fru talman! Sedan detta skriftliga svar lämnades till interpellanten
            har beredningsarbetet kommit så långt att jag nu också vill meddela
            att regeringen avser att för riksdagen presentera ett tillägg
            till lagen som innebär att den ersättning som utbetalas icke skall
            ligga till grund för bedömningar av inkomstprövade stöd, bidrag
            eller avgifter från stat, kommun och landsting.
          </note>
          <note type="speaker">
            Anf. 187 ELISABETH FLEETWOOD (m):
          </note>
          <note>
            Fru talman! Får jag även här säga att jag tackar socialministern
            för svaret. Men låt mig sedan genast komma tillbaka att jag ställde
            frågan till statsministern den 22 april under den öppna frågestunden.
            Då valde statsministern att inte svara. Han lämnade i stället
            ordet till biträdande socialministern Klingvall som gav ett svar.
            Det var inte särskilt klargörande, men hon visade en viss sympati
            för de synpunkter jag hade, nämligen att de här 175 000 kronorna
            inte skulle kunna få tas om hand av kommuner för sociala bidrag.
          </note>
          <note>
            Dessa människors lidande beror ju faktiskt på en svensk lagstiftning,
            vilket som jag ser det placerar detta i en helt annan klass än
            vanliga skadeersättningar. Det var bakgrunden till min fråga till
            statsministern. Jag blev besviken över att statsministern inte
            ansåg att detta var en övergripande fråga, så jag gick direkt
            upp till vårt kansli och skrev en interpellation.
          </note>
          <note>
            Men - sic! - statsministern överlämnade denna till socialministern,
            och nu är socialministern här. Det är bra i och för sig.
          </note>
          <note>
            Det blev ju faktiskt så som jag hoppades med min fråga till statsministern,
            att de här pengarna inte skall kunna tas om hand av kommunerna
            vid beräkning av bidrag. Jag upprördes, och jag har fått väldigt
            mycket respons för detta från människor ute i landet, över att
            dessa hårt drabbade människor, som drabbats av lagstiftning från
            1934 och 1941, skulle få en futtig -
          </note>
          <note>
            för det vill jag kalla det i det här sammanhanget -
          </note>
          <note>
            ersättning på 175 000 som sedan deras kommuner eventuellt skulle
            få tillbaka av. Jag var så upprörd att hjärtat klappade på mig,
            det kan jag försäkra socialministern.
          </note>
          <note>
            Men nu har vi kommit fram till detta. Det här är nu ett förslag.
            Det förslaget hoppas jag kommer att läggas fram så fort som möjligt.
            Jag hoppas också att man går ut till kommunerna och talar om att
            det är regeringens och riksdagens uppfattning - jag hoppas att
            det går rätt över oss alla - att de skall ha den här ersättningen
            för den inskränkning i deras liv som de drabbades av genom beslut
            härifrån.
          </note>
          <note>
            Med det vill jag säga att jag är glad att socialministern svarade,
            men jag är förvånad över att inte statsministern tog chansen att
            bemöta den oro som dessa människor har haft alltsedan det här
            förslaget kom fram. Det gör mig lite betryckt. Men nu har vi i
            alla fall kommit så långt vi för tillfället kan i den här situationen.
          </note>
          <note type="speaker">
            Anf. 188 Socialminister LARS ENGQVIST (s):
          </note>
          <note>
            Fru talman! Elisabeth Fleetwood och jag har uppenbarligen exakt
            samma uppfattning om vad som bör gälla. Det som är intressant
            är att den utredning som hade till uppgift att arbeta med ersättningar
            till dem som utsattes för dessa två lagstiftningar och som tvångssteriliserades
            reflekterade väldigt mycket över hur det offentliga Sverige skulle
            kunna framföra ett slags ursäkt för en skamlig lagstiftning och
            för det ingrepp som skedde med lagens stöd. De reflekterade mycket
            över problemställningar som integritet, människovärde och återupprättelse.
          </note>
          <note>
            Men de reflekterade aldrig över just den här aspekten. De föreslog
            att ersättningen skulle vara skattefri, vilket också fanns med
            i regeringens lagförslag.
          </note>
          <note>
            Men de reflekterade aldrig över att vi i andra sammanhang har
            ett, i och för sig vällovligt, system för att ge stöd till människor
            med små ekonomiska omständigheter och att det stödet är behovsprövat.
            Ett stöd på 175 000 kr skulle då kunna innebära att man förlorar
            bostadsbidrag och andra bidrag eller att man får högre avgifter
            om man utnyttjar kommunal service.
          </note>
          <note>
            Inte heller socialutskottet fann anledning att lägga till detta,
            och ingen ledamot av riksdagen motionerade. Jag var inte heller
            medveten om den här problemställningen när frågan bereddes i regeringen.
            Jag tänkte inte på att det skulle kunna bli sådana konsekvenser.
            I någon mån kan man alltså säga att vi delar på ett ansvar för
            att vi inte har tänkt tidigare. Jag skall gärna berömma Elisabeth
            Fleetwood för att hon redan när hon ställde frågan till statsministern
            faktiskt uppmärksammade det här problemet.
          </note>
          <note>
            Det som är svårt är ju att hantera en särskild regel för dem
            som får den här ersättningen. Men jag tycker att det går att motivera
            detta med att det ju faktiskt handlar om människor som har varit
            offer för en lagstiftning som dagens moderna parlament tar avstånd
            ifrån och anser vara en skamfläck i den svenska parlamentariska
            historien. Människor som på detta sätt utsatts för ett tvångsingrepp
            får nu en ersättning, och då bör riksdagen också garantera att
            denna ersättning inte tas tillbaka av det offentliga samhället
            genom en annan bedömning på andra områden.
          </note>
          <note>
            Det betyder att detta blir ett förslag till ett slags generalklausul
            för just den här ersättningen som kompletterar den lagstiftning
            som riksdagen har beslutat om. Regeringens avsikt är att presentera
            detta mycket snabbt. Beslutet kommer inte att kunna fattas förrän
            i början av hösten, men å andra sidan får myndigheterna och alla
            kommuner information om vilket förslag som ligger på riksdagens
            bord. Det innebär att de som får ersättning, och de första ersättningarna
            kommer ju att betalas ut någon gång i augusti och början av september,
            inte skall behöva riskera att få sitt övriga samhällsstöd prövat.
          </note>
          <note type="speaker">
            Anf. 189 ELISABETH FLEETWOOD (m):
          </note>
          <note>
            Fru talman! Det var ju den tidigare universitetskanslern Carl-Gustaf
            Andrén, om jag inte tar fel, som var ordförande i utredningen.
            Det är en person som jag har den största aktning för med tanke
            på vad han har gjort för vårt utbildningsväsende och på andra
            platser.
          </note>
          <note>
            Självklart kan pengar inte ersätta dessa människors lidande.
            Det håller jag med socialministern om.
          </note>
          <note>
            Det är ju vår lagstiftning som har drabbat dessa människor. Det
            är det som jag uppfattar gör detta så unikt och där man skulle
            kunna ingripa. Det var därför som jag blev så upprörd över att
            statsministern när han satt här inte kunde ge mig svaret när jag
            satt här, utan han satt kvar och lät Klingvall i första hand svara.
            Jag tar för givet att han har läst utredningen. Och han borde
            ha förstått hur väsensskilt detta var.
          </note>
          <note>
            Vi delar på ansvaret. Ja, vi delar på ansvaret. Och just det
            ansvaret skall vi ta. Och det tycker jag att vi gör om detta förslag
            genomförs, vilket jag tar för givet att det gör. Socialministern
            använde ordet skamfläck, vilket jag håller med om. Ministern talade
            om beslut i höst. Vad jag nu oroar mig lite över är om det kommer
            att vara möjligt för enstaka kommuner att säga: Nu använder vi
            den gamla lagstiftningen under sommarmånaderna och drar in detta.
            Det anser jag vore en skamfläck för den kommunala självstyrelsen.
          </note>
          <note>
            Beträffande utskottet vill jag säga att jag vet att det var ett
            enigt utskott. Jag har framfört till mina kolleger i socialutskottet
            att jag mycket väl förstår deras reaktion, eftersom de inte har
            något annat att följa än den lagstiftning som nu gäller. Det var
            också därför som jag naturligtvis tog upp detta som en fråga till
            statsministern, eftersom utskottsledamöterna inte hade någonting
            annat att göra än att fatta det beslut som de fattade.
          </note>
          <note>
            Jag hoppas att vi har kommit till vägs ände och att de allt färre
            tvångssteriliserade som nu lever skall kunna få denna ersättning.
            Den kanske kan ge dem en liten liten ljusglimt under de sista
            åren av deras liv.
          </note>
          <note type="speaker">
            Anf. 190 Socialminister LARS ENGQVIST (s):
          </note>
          <note>
            Fru talman! Avsikten är att vi under de allra närmaste dagarna
            skall överlämna ett förslag till kompletterande lag till Lagrådet.
            Vi har förstått att vi därmed inte hinner lämna förslag till riksdagen
            innan riksdagen avslutar vårens arbete. Men vi har tillsammans
            med våra jurister och vid diskussioner också med omvärlden kommit
            fram till följande.
          </note>
          <note>
            Om lagförslaget ligger färdigt så snart som möjligt efter att
            Lagrådet har behandlat det, så presenteras propositionen. Det
            kommer att innebära att nämnden som skall ta ställning till ersättningar
            börjar sitt arbete först den 1 juli. Det betyder att nämnden inte
            kommer att fatta beslut om några ersättningar förrän man har gjort
            en prövning. Det finns säkert fall som man inte behöver pröva
            särskilt länge och som är alldeles uppenbara. Men vi har ju skäl
            att tro att utbetalningar av ersättningar och beslut om ersättningar
            inte kommer förrän i augusti. Det innebär alltså att då finns
            det kunskap om det lagförslag som föreligger.
          </note>
          <note>
            När det gäller de statliga myndigheterna är det ju enkelt att
            tala om att detta lagförslag nu föreligger.
          </note>
          <note>
            Och de statliga myndigheterna bör ha en skyldighet att avvakta
            sina beslut tills riksdagen har prövat detta.
          </note>
          <note>
            Jag är övertygad om att också kommunerna kommer att göra det.
            Det är trots allt ganska få fall, och jag är övertygad om att
            man då vilar på sina beslut när det gäller inkomstprövningar tills
            riksdagen har fattat beslut och att lagen får genomföras med omedelbar
            verkan vid riksdagens beslut.
          </note>
          <note>
            Vår bedömning är att någon enskild inte skall behöva uppleva
            att man förlorar de pengar som man har fått.
          </note>
          <note type="speaker">
            Anf. 191 ELISABETH FLEETWOOD (m):
          </note>
          <note>
            Fru talman! Det senaste som socialministern sade om att han är
            övertygad om att någon enskild inte skall drabbas välkomnar jag
            i högsta grad. Jag tar för givet att det inte bara är jag utan
            ännu mer socialministern och departementet som kommer att försöka
            bevaka denna fråga. Och de skall vara övertygade om att åtminstone
            jag kommer att bevaka frågan hårt.
          </note>
          <note>
            Överläggningen var härmed avslutad.
          </note>
          <note>
            33 § Svar på interpellation 1998/99:301 om jordbrukets kostnader
            och framtid
          </note>
          <note>
            Anf. 192 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Roy Hansson har frågat jordbruksministern om hon
            avser att vidta åtgärder för att minska eller avskaffa de politiska
            kostnader som belastar vårt svenska jordbruk.
          </note>
          <note>
            Arbetet inom regeringen är så fördelat att det är jag som skall
            svara på frågan.
          </note>
          <note>
            Regeringens målsättning är att hela Sverige skall leva. I regeringsförklaringen
            slogs det fast att "avfolkningen av landsbygden skall motverkas
            genom god infrastruktur, ett brett och varierat näringsliv och
            ett konkurrenskraftigt jordbruk." Detta skall bl.a. ske genom
            att "jordbruket skall ges villkor som är likvärdiga med andra
            näringars."
          </note>
          <note>
            För att kunna göra en rättvis jämförelse med andra producenters
            förutsättningar måste man göra en sammantagen bedömning av pris-,
            stöd- och kostnadsnivåer.
          </note>
          <note>
            Roy Hansson tar upp skatterna på drivmedel, handelsgödsel och
            el som exempel på politiska kostnader som belastar det svenska
            jordbruket och som han anser att jordbruksföretag i andra länder
            inom EU inte har.
          </note>
          <note>
            Ofta används Danmark som jämförande exempel när LRF redovisar
            att vissa skatter är högre i Sverige än i Danmark. Om en sammantagen
            bedömning görs blir bilden emellertid en annan. De danska bönderna
            har kostnader som svenska jordbrukare inte har. Fastighetsskatten
            är en sådan. Likaså är skatten på bekämpningsmedel betydligt högre
            i Danmark än i
          </note>
          <note>
            Sverige.
          </note>
          <note>
            Även i ett prisperspektiv finns det många fördelar för Sverige.
            Sverige har de lägsta markpriserna i
          </note>
          <note>
            Europa. Även om den nuvarande skatten på el som används inom
            jordbruket är högre i Sverige än i
          </note>
          <note>
            Danmark, medför våra låga elpriser att elkostnaden totalt sett
            ändå är 10 % lägre i Sverige. Det svenska elpriset är i dag lägst
            i hela EU. I Tyskland är elpriset nästan tre gånger det svenska.
          </note>
          <note>
            Ytterligare ett perspektiv är att se på stödnivåer.
          </note>
          <note>
            Exempelvis är miljöstödet sju gånger så stort i Sverige som i
            Danmark.
          </note>
          <note>
            Regeringen avser självklart att vidta åtgärder för att uppfylla
            målet i regeringsförklaringen. I vårpropositionen förklarar regeringen
            att det finns anledning att överväga att jämställa jordbruket
            med industrin med avseende på energibeskattningen. Det skattebortfall
            som en ändring medför bör finansieras inom energiskattesystemets
            ram.
          </note>
          <note>
            Regeringen anser att en skatteförändring för jordbruket med fördel
            kan ske i ett större energipolitiskt sammanhang. Jordbrukets energibeskattning
            kan aktualiseras i samband med de pågående överläggningarna om
            skattepolitikens framtida utformning mellan samtliga riksdagspartier.
          </note>
          <note type="speaker">
            Anf. 193 ROY HANSSON (m):
          </note>
          <note>
            Fru talman! Jag tackar finansministern för svaret på min interpellation
            om jordbrukets kostnader och framtid.
          </note>
          <note>
            Jag hade ursprungligen framställt interpellationen till jordbruksministern,
            men det är bra att finansministern avger svaret, eftersom den
            bristande lönsamheten inom jordbruket till del beror på den extra
            skattebelastningen för jordbruket i Sverige.
          </note>
          <note>
            Det har från regeringens sida talats om jordbruket som en framtidsnäring.
            Det är bra. Bättre vore det om detta omsattes i verklig politik.
            Avsaknad av konkreta åtgärder för jordbruket saknades i såväl
            budgeten för
          </note>
          <note>
            1999 som i vårbudgeten. Nu skall jag inte anklaga finansministern
            för detta, eftersom tillträdet skedde två dagar före presentationen
            av vårbudgeten. Men regeringen i dess helhet är ansvarig för den
            politik som förs, eller möjligen för den icke-politik som förs
            i detta avseende.
          </note>
          <note>
            Jag har i min interpellation pekat på att det varje vecka försvinner
            ett jordbruk från Gotland. Det är naturligtvis inte bra för sysselsättningen
            och för en levande landsbygd. Än allvarligare är det när produktionen
            av råvaror till livsmedelsindustrin minskar. Då blir det naturligtvis
            även minskningar i förädlingsindustrin.
          </note>
          <note>
            Ett av skälen, kanske det viktigaste, är den bristande lönsamheten.
            Det finns länsvisa beräkningar gjorda som visar att det gotländska
            jordbruket belastas av 53 miljoner kronor årligen i högre politiska
            kostnader som skatter än vad jordbruket i Danmark gör. Självfallet
            får detta återverkningar på lönsamheten för jordbruket som en
            framtidsnäring. Det är extra kostnader som är beslutade av riksdagen
            och kan, efter förslag från regeringen, ändras i riksdagen.
          </note>
          <note>
            Elskatten, som finansministern nämnde, för jordbruket i Sverige
            är 13,8 öre/kWh. I Danmark är den 7
          </note>
          <note>
            öre/kWh, och i Finland är den 2,6 öre/kWh.
          </note>
          <note>
            Varför är elskatten högre när det framställs mjölk än då läskedryck
            produceras?
          </note>
          <note>
            Dieselskatten i Sverige är 2 670 kr per kubikmeter. I Danmark
            är den 190 kr per kubikmeter.
          </note>
          <note>
            I Sverige har vi en gödselskatt som inte finns i konkurrentländerna.
            Jag förstår varför gödselskatten en gång infördes men när nu forskningen
            visar att det där det växer bra är mindre kväveläckage jämfört
            med hur det är där växtligheten är dålig bör denna skatt snarast
            omprövas.
          </note>
          <note>
            Herr talman! Jag har frågat om regeringen kommer med åtgärder
            för att minska jordbrukets politiska kostnader. Tidigare har ju
            jordbruksministern hänvisat till pågående skatteöverläggningar.
            Nu hänvisar finansministern till samma överläggningar vad gäller
            jordbrukets energibeskattning. Jag frågar mig om finansministern
            och jordbruksministern har olika uppfattningar vad gäller jordbrukets
            övriga politiska kostnader.
          </note>
          <note>
            Om jag förstår finansministerns svar rätt anser regeringen att
            det inte finns några negativa konkurrensförhållanden inom vårt
            jordbruk. Jag tycker att detta är märkligt. Det är snart två år
            sedan detta uppmärksammades i den s.k. Björkska utredningen. Såvitt
            jag vet har ingen bestridit uppgifterna i den utredningen, och
            förslag har funnits för att lasta av jordbruket den s.k. ryggsäcken.
          </note>
          <note>
            Har nu regeringen en annan uppfattning? Är det i så fall detta
            som har föranlett att regeringen inte har presenterat något eget
            förslag till riksdagen i frågan, bortsett från uttalanden om "jordbruket
            som framtidsnäring"? Som en jordbrukare så passande har uttalat
            behövs det också potatis.
          </note>
          <note>
            Något besked ges inte i detta interpellationssvar, så det är
            tydligen bara att vänta. Jag hoppas dock att det gamla talesättet
            att kon dör medan gräset växer inte är tillämpligt på dagens jordbrukspolitik.
          </note>
          <note>
            Det finns emellertid två saker som är bra när det gäller dagens
            interpellationssvar. Dels visar regeringen att den låga lönsamheten
            för Sveriges jordbruk är beroende av beskattningen; det är ju
            finansministern som svarar på min interpellation. Dels är lönsamheten
            för jordbruket bättre i andra länder än i Sverige eftersom markpriserna
            i Sverige är lägre än i andra länder.
          </note>
          <note>
            Avslutningsvis, finansministern, undrar jag:
          </note>
          <note>
            Kommer det några åtgärder för att lätta jordbrukets ryggsäck?
          </note>
          <note type="speaker">
            Anf. 194 CARL G NILSSON (m):
          </note>
          <note>
            Fru talman! Jag tycker att det är bra att vi får diskutera den
            här saken med finansministern. Vi diskuterar ju ganska ofta med
            jordbruksministern men till syvende och sist är det väl finansministerns
            departement som har sista ordet i de här skattefrågorna.
          </note>
          <note>
            Jag tycker emellertid att ministern i sitt svar tar alldeles
            för lätt på frågan om jordbrukets betydelse.
          </note>
          <note>
            Denna näring är viktig, kanske speciellt för Gotland, eftersom
            en stor andel av befolkningen där är beroende av jordbrukspolitiken
            och av jordbruket som näring. Men denna näring är också viktig
            för landet i övrigt.
          </note>
          <note>
            Jag tycker, som sagt, att man tar för lätt på frågan och jag
            tror mig då veta vad jag talar om. Själv sitter jag i jordbruksutskottet.
            Dessutom är jag ordförande i
          </note>
          <note>
            Moderata samlingspartiets jordbrukarråd. Jag har därför förmånen
            att ganska mycket resa runt i landet, och jag träffar många bönder
            som i dag är oroade. Vi kan avläsa en bristande investeringsvilja,
            en bristande rekrytering till yrket och en fallande lönsamhet.
            Det är viktigt att i sammanhanget påminna om, vilket Roy
          </note>
          <note>
            Hansson också gjorde, sambandet mellan denna primärproduktion
            på jordbrukspolitikens område och livsmedelsindustrin respektive
            förädlingsindustrin.
          </note>
          <note>
            Den ena näringen kan nämligen inte fungera utan att den andra
            fungerar väl.
          </note>
          <note>
            Under de senaste åren har det i olika sammanhang gjorts ett flertal
            uttalanden från regeringens sida -
          </note>
          <note>
            genom regeringsförklaringar, genom ministeruttalanden och i interpellationsdebatter
            o.d. här i kammaren
          </note>
          <note>
            - men ingenting har hänt. Det är förklaringen och motivet till
            att frågan ständigt kommer upp i olika sammanhang.
          </note>
          <note>
            Dagens interpellationssvar är inte annorlunda. Det är ett svar
            som är till intet förpliktande. Här talas det om att regeringen
            överväger att jämställa jordbruket med industrin avseende energibeskattningen.
            Ministern säger i svaret: "Jordbrukets energibeskattning kan aktualiseras
            i samband med de pågående överläggningarna - - -." Det är signaler
            till Sveriges bönder, vilka i dag lever med en svag lönsamhet,
            som just är till intet förpliktande. Men det är ju där som det
            behövs åtgärder. Även från sysselsättningssynpunkt totalt sett
            i Sverige är frågan viktig. Det samband mellan industrin och primärproduktionen
            som jag talat om rör nästan 300 000 människor.
          </note>
          <note>
            Sedan finns det ett par saker i svaret som enligt min uppfattning
            är direkt felaktiga. Detta med markpriserna kan man möjligen säga
            är både fel och rätt.
          </note>
          <note>
            När det gäller markpriserna i Sverige pendlar det oerhört mycket
            mellan de lägsta och de högsta priserna, mellan ett fåtal tusen
            kronor per hektar och bortemot 100 000 kr per hektar; detta samtidigt
            som det finns länder i Europa som har betydligt lägre markpriser
            än de priser som förekommer t.ex. i Skåne. Den här beskrivningen
            är alltså enligt min uppfattning felaktig.
          </note>
          <note>
            På samma sätt är det med de totala elkostnaderna.
          </note>
          <note>
            I de flesta länderna i Europa är det nu en totalt avreglerad
            elmarknad. Det har gjort, och det är bra, att vi har fått fallande
            elpriser totalt sett. Men priserna har fallit över hela linjen.
            Genom öppenheten, de öppna gränserna, och en fri marknad är det
            ungefär lika över hela linjen. Så fungerar nämligen prissättningen
            på detta område.
          </note>
          <note>
            Anf. 195 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan försäkra Roy Hansson att jordbruksministern
            och jag har samma uppfattning om jordbrukspolitiken. Jag har svarat
            på de frågor som har ställts i interpellationen. Om svaren inte
            är nya kan det bero på att inte heller frågorna är nya. Jag har
            velat markera på ett par punkter och vill gärna invända mot påståendet
            att Sverige inte har särskilt låga markpriser. Man kan alltid
            hitta minimum och maximum men faktum är att jämfört med likvärdiga
            markområden i Europa har Sverige mycket låga markpriser.
          </note>
          <note>
            Vi har också ett oerhört stort miljöstöd. Vårt miljöstöd är jämfört
            med t.ex. Danmarks sju gånger större. Vi har också oerhört låga
            elpriser, bland de allra lägsta inom Europeiska unionen. Det är
            naturligtvis en stor konkurrensfördel också för vårt svenska jordbruk.
          </note>
          <note>
            Det talas om den s.k. ryggsäcken och om energioch miljöskatter.
            Det handlar om ungefär 5 % av jordbrukets totala kostnader. Då
            får man naturligtvis en annan relief till diskussionen.
          </note>
          <note>
            Till sist kan jag bara konstatera att enligt den lantbruksbarometer
            som gjordes förra året är det faktiskt fler bönder som ser positivt
            på sin lönsamhetsutveckling jämfört med hur det var året innan.
          </note>
          <note type="speaker">
            Anf. 196 ROY HANSSON (m):
          </note>
          <note>
            Fru talman! Jag skall först be att få instämma i
          </note>
          <note>
            Carl G Nilssons synpunkter på jordbruket. Särskilt för oss på
            Gotland är det väsentligt att ha ett lönsamt och framtidsinriktat
            jordbruk eftersom 8 % av befolkningen där finns direkt inom jordbruksnäringen.
            Lägger man till förädlingsindustrin är vi uppe i omkring
          </note>
          <note>
            30 %. Inget annat län har en så stor jordbruksandel.
          </note>
          <note>
            Det är detta som föranlett mitt intresse och min interpellation
            i det här sammanhanget.
          </note>
          <note>
            En punkt som hittills inte tagits upp i debatten är rekryteringen
            till näringen. Vi har en lantbruksskola som inte har så stor rekrytering
            som skulle behövas.
          </note>
          <note>
            Möjligen beror det på att ungdomarna inte delar regeringens uppfattning
            att jordbruket för närvarande är en framtidsnäring. Det krävs
            nog andra tag från regeringen för att det skall gå att locka ungdomar
            till detta viktiga yrke. Jag tror att det finns anledning till
            det.
          </note>
          <note>
            Sedan skall jag säga några ord om markpriserna.
          </note>
          <note>
            Det som står i interpellationssvaret är faktiskt ganska klargörande.
            Markpriserna i Sverige betingas av att det är en sämre lönsamhet
            här. Det är ju lönsamhetsnivån, ingenting annat, som sätter priset
            på marken.
          </note>
          <note>
            Om det då är låga markpriser i Sverige - vilket framgår av svaret
            - måste det tyda på att lönsamheten i
          </note>
          <note>
            Sverige är därefter och att den i sin tur beror på överbeskattningen
            av det svenska jordbruket.
          </note>
          <note>
            Jag är något förundrad över att finansministern inte har samma
            uppfattning som den som framkommer i den Björkska utredningen,
            nämligen att man i
          </note>
          <note>
            Sverige har en överbeskattning. Som nämnts har man för Gotlands
            del beräknat att det rör sig om 53 miljoner kronor. Det är en
            ansenlig summa i ett så litet län.
          </note>
          <note>
            Ingen har hittills inte delat uppfattningen i den Björkska utredningen.
            Men tydligen är en omprövning på gång. Därför vore det värdefullt
            om finansministern nu kunde fastslå om regeringen delar den uppfattning
            som finns i den Björkska utredningen. Har regeringen kommit fram
            till någon annan uppfattning än den som varit vid handen? I så
            fall är det en ganska dramatisk förändring.
          </note>
          <note>
            Vad gäller samsynen mellan jordbruksministern och finansministern
            har jag en undran. För ungefär två veckor sedan, eller kanhända
            för tio dagar sedan, meddelade jordbruksministern att samtliga
            dessa skatter skulle hanteras i skatteöverläggningarna. Nu talas
            det om att det är elskatterna som skall diskuteras i skatteöverläggningarna.
            Där ser jag en skillnad. Jag tänker då på dieselskatten och gödselskatten
            som nog jordbruksministern tänker sig skall in i skatteöverläggningarna.
            Men finansministern har tydligen en annan uppfattning om detta.
          </note>
          <note>
            Elpriset kräver en kommentar. Det må hända att elpriset är lägre
            i Sverige än i Danmark, men man skall naturligtvis titta på vad
            lantbrukaren får betala.
          </note>
          <note>
            Det är skatten som läggs till som gör att det blir ett högre
            pris totalt sett. Det är det som är det intressanta.
          </note>
          <note>
            Fortfarande kvarstår min fråga: Varför är elpriset högre när
            man producerar mjölk än när man producerar öl och läskedryck?
            Då går man alltså på industritariffen, men så icke är fallet för
            jordbruket.
          </note>
          <note>
            Så en annan konstighet. Om en lantbrukare torkar sitt spannmål
            hemma får han betala det höga priset.
          </note>
          <note>
            Men lämnar han bort spannmålet för torkning inom industrin gäller
            den lägre taxan. Det har våra lantbrukare svårt att inse nödvändigheten
            av. Vi måste se våra jordbruksföretag som just de företag som
            de är.
          </note>
          <note>
            Då tycker jag att man å det snaraste borde åtgärda detta.
          </note>
          <note>
            Min fråga kvarstår: Kommer det något från regeringen som lättar
            på ryggsäcken åt jordbruket, eller delar inte regeringen numera
            den Björkska uppfattningen sådan den kom till uttryck för i utredningen
            för 18 månader sedan? Det tror jag är ett värdefullt besked till
            landets jordbrukare som finansministern kan ge här och nu i kammaren.
          </note>
          <note type="speaker">
            Anf. 197 CARL G NILSSON (m):
          </note>
          <note>
            Fru talman! Frågan om miljöstödet och miljöstödsersättningen
            kommer ofta upp i de här debatterna.
          </note>
          <note>
            Jag tycker att det är viktigt att påminna om att miljöstödet
            och ersättningarna för de åtgärder som vidtas är en betalning
            till Sveriges lantbrukare för att de utför en viss typ av miljövård.
            Det kan vara olika typer - bevarandet av kulturmiljöer osv. De
            har ingenting att göra med lönsamheten inom jordbruket.
          </note>
          <note>
            Det är inte meningen att de pengarna skall vara någonting annat
            än en ersättning för det jobb som görs.
          </note>
          <note>
            Sedan tycker jag att den slutliga frågan ändå måste bli densamma
            som Roy Hansson snuddade vid.
          </note>
          <note>
            När det i detta svar sägs att regeringen överväger, att frågan
            kan aktualiseras, måste det väl finnas en tidsplan när detta besked
            skall ges. Jag upprepar det absolut nödvändiga, att ge de signaler
            till Sveriges bönder som behövs för att de skall kämpa vidare
            och för att vi skall åter få en rekrytering till svenskt jordbruk.
          </note>
          <note>
            Min sista fråga blir: Vilken är tidsplanen för de här åtgärderna?
          </note>
          <note>
            Överläggningen var härmed avslutad.
          </note>
          <note>
            34 § Svar på interpellation 1998/99:317 om plan för inträde i
            euron
          </note>
          <note>
            Anf. 198 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Fredrik Reinfeldt har frågat mig om regeringen är
            beredd att utarbeta en nationell övergångsplan för att förkorta
            förberedelsetiden för ett möjligt framtida införande av euron.
          </note>
          <note>
            I regeringens EMU-proposition (prop.
          </note>
          <note>
            1997/98:25) som riksdagen antog i december 1997
          </note>
          <note>
            framhålls vikten av handlingsfrihet och handlingsberedskap. Ett
            viktigt sätt att upprätthålla denna handlingsfrihet är att vidta
            nationella praktiska förberedelser. En del av de praktiska förberedelserna
            avser analys och inventering av de omställningsproblem som ett
            eventuellt inträde i valutaunionen kan medföra. En annan del av
            arbetet avser olika anpassningsåtgärder i den nuvarande situationen
            där Sverige inte deltar.
          </note>
          <note>
            Denna typ av praktiska förberedelser behövs för att Sverige skall
            ha en reell valfrihet i EMU-frågan.
          </note>
          <note>
            De behövs för att säkerställa att, som det anges i riksdagsbeslutet,
            "en eventuell framtida övergång till euron kan genomföras på ett
            bra sätt". Låt mig först översiktligt beskriva det förberedelsearbete
            som har bedrivits hittills för att sedan beröra frågan om en övergångsplan.
          </note>
          <note>
            Arbetet med praktiska euroförberedelser startade
          </note>
          <note>
            1996. Inriktningen har varit att kartlägga problem och åtgärder
            vid såväl deltagande som icke deltagande.
          </note>
          <note>
            Analysen har omfattat fem områden: lagstiftningsfrågor, finansiella
            sektorn, näringslivet, offentliga sektorn och konsumentfrågor.
            Resultatet av det inledande arbetet har redovisats i två departementspromemorior
            (Ds 1997:9 och 1997:59).
          </note>
          <note>
            I december 1996 gav regeringen i uppdrag åt
          </note>
          <note>
            Statskontoret att analysera IT-frågor inom den offentliga sektorn
            vid ett eventuellt införande av euron.
          </note>
          <note>
            Arbetet har bedrivits inom ramen för en samverkansgrupp där ett
            tiotal centrala myndigheter har deltagit.
          </note>
          <note>
            Statskontorets uppdrag är avslutat och har redovisats i en rapport
            från februari i år.
          </note>
          <note>
            I december 1997 inrättade regeringen referensgruppen för de svenska
            euroförberedelserna. Referensgruppens uppgifter är att identifiera
            behovet av olika anpassningsåtgärder när Sverige inte deltar i
            valutaunionen, att analysera behov och problem i samband med ett
            eventuellt senare deltagande samt att utveckla dialogen mellan
            olika aktörer som berörs av euron. I gruppen, som jag leder, deltar
            representanter för organisationer från ett brett tvärsnitt av
            samhället.
          </note>
          <note>
            Det arbete som har bedrivits i dessa olika forum leder till flera
            preliminära slutsatser:
          </note>
          <note>
            · Vi vet relativt väl inom vilka sektorer som omställningsarbetet
            vid ett eventuellt införande av euron skulle vara mest omfattande.
            Det är inom den offentliga sektorn som problemen skulle vara störst,
            men de skulle också vara betydande inom den finansiella sektorn.
          </note>
          <note>
            · Vi vet även vilka sakfrågor som skulle kräva störst arbete.
            Här är omställning av IT-system den största komponenten, men även
            ändringar i lagoch regelverk samt informationsfrågor skulle kräva
            stora insatser.
          </note>
          <note>
            · Dessutom vet vi vilka som skulle vara de viktigaste parterna
            eller aktörerna i ett omställningsarbete, och vi har med dem etablerat
            en fungerande dialog.
          </note>
          <note>
            Arbetet hittills pekar därmed på olika områden där en fördjupad
            analys är nödvändig för att hålla en hög handlingsberedskap. Det
            enskilt viktigaste området avser bedömningar av vilken tid och
            vilka kostnader, framför allt inom offentliga sektorn, som skulle
            bli aktuella vid ett eventuellt införande av euron i Sverige.
          </note>
          <note>
            Det är mot denna bakgrund som det eventuella behovet av en övergångsplan
            skall ses. Jag menar att de som kräver en övergångsplan enligt
            brittisk förebild mer ser till formen än till innehållet i arbetet.
            Det viktiga är att säkerställa att den nödvändiga handlingsberedskapen
            finns.
          </note>
          <note>
            Men för dem som vill dra paralleller mellan vårt eget förberedelsearbete
            och det brittiska bör en annan och viktigare skillnad framhållas.
            Enligt uppgifter från den brittiska regeringen förbereder man
            där förslag om tilldelning av extra budgetmedel till vissa delar
            av statsförvaltningen för att aktivt förbereda ett införande av
            euron. Att använda budgetmedel på detta sätt är inte aktuellt
            i Sverige. Det får inte bli fråga om att föregripa ett beslut
            från svenska folket om inträde i valutaunionen. För mig är detta
            den avgörande skillnaden mellan de brittiska och de svenska planerna.
            Det är också en viktig generell princip för det arbete med praktiska
            euroförberedelser som bedrivs.
          </note>
          <note type="speaker">
            Anf. 199 FREDRIK REINFELDT (m):
          </note>
          <note>
            Fru talman! Jag vill tacka finansministern för detta utförliga
            svar som jag menar leder till tre problem.
          </note>
          <note>
            Det första handlar om det faktum att regeringspartiet är det
            enda parti av riksdagens partier som inte har någon ståndpunkt
            i sak utan bara ett förhållningssätt gällande tidtabell när det
            gäller euron. Det diskuterade jag som hastigast med finansministern
            under den gångna torsdagens frågestund. Här blandar socialdemokraterna
            ihop två saker. Att vara lyhörd är inte detsamma som att inte
            själv företräda någon ståndpunkt. Vi går inte ut till våra väljare
            och svarar, när de frågar vilken ideologi eller vilket partiprogram
            vi företräder, att de själva får bestämma det. Vi gör vad ni säger
            åt oss.
          </note>
          <note>
            När ett politiskt parti inte företräder någon uppfattning i centrala
            frågor skapar det problem för demokratin. Problemet växer ju viktigare
            frågan är och ju större parti det handlar om. Socialdemokratins
            frånvaro vad gäller uppfattning i eurofrågan är därför, för att
            uttrycka mig försiktigt, mycket problematisk.
          </note>
          <note>
            Det i sin tur leder över till det andra problemet. Vi får en
            regering utan åsikt, eftersom den just är socialdemokratisk, och
            en oklar majoritetsposition i riksdagen. Det i sin tur leder till
            att bl.a. den mycket stora svenska offentliga sektorn står utan
            ledning i en avgörande framtidsfråga. Det blir naturligtvis än
            allvarligare i ett land där västvärldens vid jämförelse med andra
            länder största offentliga sektor finns.
          </note>
          <note>
            Jag har i min interpellation återgivit hur det kommer till uttryck
            i olika rapporter som återspeglar det mycket långsamma förberedelsearbetet
            i Sverige. Det är ett arbete som kommer att leda till att Sverige
            de facto inte har den handlingsfrihet som riksdagsbeslutet om
            euron den 5 december 1997 faktiskt förutsatte.
          </note>
          <note>
            Vi vet inte vad det kommer att kosta. Vi har inte förberett regler
            för IT-samordningen. Det är mycket oklart hur lång den kvalificerade
            förberedelsetiden, dvs. tidpunkten från beslut fram till en möjlig
            eurointroduktion, egentligen är.
          </note>
          <note>
            Det tredje problemet slutligen är att den privata sektorn, som
            inte är lika beroende av vilket politiskt beslut vi slutligen
            hamnar på, tröttnar på att vänta och i stället överväger möjligheten
            att flytta investeringar in till euroland. Detta är bl.a. fallet
            vad gäller Volvo.
          </note>
          <note>
            Jag är övertygad om att fler kommer att följa efter.
          </note>
          <note>
            Vad behövs då?
          </note>
          <note>
            I Storbritannien har under högsta politiska ledning en övergångsplan
            framarbetats som skall förbereda
          </note>
          <note>
            Storbritannien på alla sätt för att ha högsta behandlingsberedskap
            vid ett eventuellt beslut om inträde.
          </note>
          <note>
            Det saknar vi helt och hållet i Sverige.
          </note>
          <note>
            Därför vill jag ånyo fråga finansministern om han utesluter varje
            möjlighet att snabba upp förberedelsetempot för ett möjligt svenskt
            eurointräde.
          </note>
          <note>
            Anf. 200 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det pågår ett intensivt förberedelsearbete. Jag har
            i interpellationssvaret redovisat de olika åtgärder som förbereds
            i Regeringskansliet. Jag har också markerat att vi i motsats till
            t.ex. Storbritannien inte anser att man skall förbereda sig på
            ett sådant sätt att det inte blir full handlingsfrihet vid ett
            framtida ställningstagande för medborgarna.
          </note>
          <note>
            Jag delar inte Fredrik Reinfeldts uppfattning att om en stor
            del av svenska befolkningen ännu inte har bestämt sig i frågan
            skulle det vara fel för ett politiskt parti att lyssna till opinionen
            för att senare ta ställning i frågan. Där har vi olika uppfattningar.
          </note>
          <note>
            Jag och andra i det socialdemokratiska partiet har vid ett stort
            antal tillfällen redovisat vår inställning i vårt förhållningssätt
            till eurofrågan. Det finns inte skäl att upprepa den. Det tillhör
            den enklare politiska agitationen att säga att den offentliga
            sektorn skulle sakna ledning i frågan. Den offentliga sektorn
            deltar i allra högsta grad i förberedelsearbetet. Via både den
            referensgrupp jag har hänvisat till och på andra sätt finns det
            alla möjligheter för både den offentliga sektorn och den privata
            sektorn att ta del av det förberedelsearbete jag har redovisat.
          </note>
          <note type="speaker">
            Anf. 201 FREDRIK REINFELDT (m):
          </note>
          <note>
            Fru talman! Ånyo förvånas jag över svaret att det är viktigt
            att lyssna. Det är bara ett sätt att dölja det faktum att man
            inte själv har en ståndpunkt i frågan.
          </note>
          <note>
            Detta gäller särskilt när det kommer från en nu till åren kommen
            tidigare SSU-ordförande som var mycket röd i sin ungdom. Jag har
            svårt att tänka mig att han då skulle ha uppfattning av karaktären:
            "Jag har ingen uppfattning. Jag skall lyssna på vad folk tycker."
          </note>
          <note>
            Det är grundläggande för oss som ger oss in i politiken att vi
            själva har en ståndpunkt, vi har en ideologisk syn på samhället
            som vi för ut till väljarna. Det innebär inte att vi inte skall
            vara lyhörda och ödmjuka för förändringar eller andra åsikter.
            Men om man inte börjar med en egen uppfattning fungerar inte demokratin
            som den är tänkt.
          </note>
          <note>
            Det är få svenskar som känner till hur avvikande vår europolitik
            har kommit att bli. Elva länder gick med från start. Jag besökte
            Grekland för några veckor sedan, finansierat via riksdagens internationella
            kansli. Där är den ekonomiska politiken inriktad på att skapa
            förutsättningar för ett grekiskt inträde i euron redan från den
            1 januari 2001. Det återstår att se hur framgångsrikt det blir.
          </note>
          <note>
            I Storbritannien skall en folkomröstning hållas någon gång efter
            nästa parlamentsval. Detta parlamentsval måste hållas senast våren
            2002. The National Change-Over Plan, som regeringen Blair har
            tagit fram, syftar till att på ett helt annat sätt än i Sverige
            skapa handlingsfrihet och korta den kvalificerade förberedelsetiden
            för att inte onödigt fördröja processen vid ett beslut om inträde.
          </note>
          <note>
            Den brittiska planen talar om en omställningstid om 40 månader
            från det första positiva regeringsbeslutet fram tills euron är
            fullständigt införd som en legal valuta. I detta inräknas då tid
            för en folkomröstning.
          </note>
          <note>
            I Danmark har den danska kronan knutits till
          </note>
          <note>
            ERM 2. Man följer utvecklingen i Storbritannien nära.
          </note>
          <note>
            Det är alltså endast i Sverige som vi är utan åsikt och reella
            förberedelser. Vår svenska krona är som bekant inte knuten till
            ERM 2. I det läget finns det anledning att tala om en offentlig
            sektor utan en politisk ledning. Det är den stora skillnaden.
            Tony Blair och hans ministrar har gått i spetsen för att säga
            att de skall göra deras yttersta för att vara väl förberedda när
            det brittiska folket sedan beslutar om landet skall gå med eller
            inte.
          </note>
          <note>
            Statskontorets rapport - och från andra håll - signalerar att
            det inte finns något ledarskap. De vet inte vilken riktning som
            gäller. De har inte av tradition att ägna sig åt civil olydnad.
            Därför sitter många och passivt väntar på någon sorts besked.
            Detta passiva väntande skadar Sverige, det skadar möjligheterna
            att få hit investerare, det skadar möjligheten att få jobb i
          </note>
          <note>
            Sverige och det skadar möjligheterna att på en lång rad områden
            fördjupa det svenska deltagande i Europasamarbetet.
          </note>
          <note>
            Överläggningen var härmed avslutad.
          </note>
          <note>
            35 § Svar på interpellation 1998/99:322 om räntor på skulden
            till staten
          </note>
          <note>
            Anf. 202 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Anne-Katrine Dunker har frågat mig vilka åtgärder
            jag ämnar vidta för att minska de ekonomiska konsekvenserna för
            företag med skulder till staten som alltför höga räntor innebär.
          </note>
          <note>
            Jag utgår från att interpellationen avser de räntor som tas ut
            vid försenad inbetalning av skatter och avgifter.
          </note>
          <note>
            Tidigare togs det ut en fast s.k. restavgift på skatte- och avgiftsfordringar.
            Att avgiften var fast innebar att den uttryckt som årlig ränta
            var hög vid kortare dröjsmål med betalningen och låg vid långa
            dröjsmål.
          </note>
          <note>
            Den fasta restavgiften ersattes år 1993 med en rörlig s.k. dröjsmålsavgift.
            Dröjsmålsavgiften är konstruerad på det sättet att den tas ut
            med 2 % om fordringen betalas för sent men före utgången av förfallomånaden,
            dvs. den månad då förfallodagen inträffat, med 4 % om den betalas
            före utgången av månaden efter förfallomånaden och med 6 % om
            den betalas före utgången av andra månaden efter förfallomånaden.
            Därefter stiger avgiften med 1 % i månaden fram till dess fordringen
            preskriberas, såvida den inte blir betald.
          </note>
          <note>
            Dröjsmålsavgiften tas alltså ut på ett mjukare sätt än den fasta
            restavgiften vid korta dröjsmål, samtidigt som avgiften kan bli
            kännbar vid långa dröjsmål.
          </note>
          <note>
            Genom införandet av skattekontosystemet fr.o.m.
          </note>
          <note>
            februari 1998 har dröjsmålsavgiften för de beloppsmässigt viktigaste
            skatterna - inkomstskatt och mervärdesskatt - samt arbetsgivaravgifterna
            ersatts av ränta som beräknas dag för dag precis som en vanlig
            bankränta. Utgångspunkten för ränta i skattekontosystemet är den
            s.k. basräntan som är lika med räntan på sexmånaders statsskuldväxlar.
            För närvarande är basräntan 3 %. På belopp som inte betalats i
            rätt tid och som överstiger 10 000 kronor tas ränta ut med basräntan
            plus 15 procentenheter. Det gäller dock bara fram till dess fordringen
            överlämnas till kronofogdemyndigheten för indrivning, vilket normalt
            sker senast efter en och en halv till två månader.
          </note>
          <note>
            Därefter tas ränta ut bara med basräntan även på stora belopp.
            Syftet med att ta ut en förhöjd ränta under tiden mellan förfallodagen
            och överlämnandet för indrivning är att ge incitament för den
            skattskyldige att betala i nära anslutning till förfallodagen.
          </note>
          <note>
            Numera tas alltså ränta för de viktigaste skatterna och för arbetsgivaravgifterna
            ut efter en räntesats som är väsentligt lägre än både dröjsmålsränta
            enligt räntelagen och de dröjsmålsräntor enligt avtal som tas
            ut i många andra sammanhang. Bara under en kortare tid tas det
            på större fordringsbelopp ut en förhöjd ränta. Jag kan därför
            inte dela Anne-Katrine Dunkers uppfattning att räntorna är för
            höga, och jag har inte för avsikt att vidta någon åtgärd på detta
            område.
          </note>
          <note type="speaker">
            Anf. 203 ANN-KATRINE DUNKER (m):
          </note>
          <note>
            Fru talman! Jag vill börja med att tacka finansministern för
            svaret. Jag är också medveten om att detta är till vissa delar
            en specifik fråga. Naturligtvis anser jag att man skall betala
            ränta även på skulder till staten. Därmed skall de inte ses som
            en möjlighet att utnyttja en billig skattekredit.
          </note>
          <note>
            Anledningen till att jag har ställt frågan till finansministern
            är att jag har mött många företagare som av många olika skäl har
            hamnat i en sådan situation. Det är ofta skäl som företagaren
            inte rår på.
          </note>
          <note>
            T.ex. mervärdesskatten skall betalas in före den faktiskt har
            fakturerats. Det kan hända att en kund går i konkurs, och då kommer
            självklart inga pengar in. Då är det inte rättvist att också drabbas
            av höga räntor och avgifter som ytterligare försvårar situationen.
            Det är räntor som blir kännbara, trots att - som finansministern
            påpekar i svaret - räntesatsen är lägre enligt räntelagen.
          </note>
          <note>
            Den första tidens kostnader är trots allt extra höga.
          </note>
          <note>
            En annan situation kan vara att man inte har fått ett avdrag
            godkänt som man har räknat med eller att det av andra skäl inte
            just då finns tillräckligt med medel för att i tid betala.
          </note>
          <note>
            För många företagare, inte minst små och medelstora, finns det
            inga stora överskott att ta av, varför extra utgifter - även små
            sådana - kan stjälpa ett helt lass. Den som startar eget måste
            uppskatta sin inkomst och måste betala skatt redan från första
            månaden, och skatten skall betalas jämnt fördelat över året oavsett
            när inkomsterna kommer in i företaget. Våra höga skatter och avgifter
            är en tung börda för våra företagare. Därtill har inte företagaren
            ingått något frivilligt avtal med staten, som fallet t.ex. är
            när man lånar pengar i bank.
          </note>
          <note>
            Företagaren måste i alla lägen ses som den tillgång hon eller
            han utgör. Att sänka skatterna skulle göra att många fler företag
            skulle slippa hamna i skuld till staten. Små och medelstora företag
            har inte heller samma möjligheter till professionell hjälp att
            minska skatteutgifterna som många av våra stora företag kan.
          </note>
          <note>
            Finansministern säger att han inte har för avsikt att vidta några
            åtgärder på detta område. Därför vill jag fråga ministern om han
            ändå inte tycker att något måste göras för de företagare som många
            gånger orättvist, av perifera orsaker, faktiskt oförskyllt hamnat
            i en skuldsituation.
          </note>
          <note>
            Anf. 204 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag har i mitt svar redovisat att det inte generellt
            sett finns någon anledning att vidta några åtgärder på det här
            området. Det kan möjligen finnas olika specialfall, och det finns
            t.ex. en utredning som ser över lagen om punktskatter och prisregleringsavgifter.
            Den tittar också på möjligheterna att inordna punktskatterna i
            skattekontosystemet. Om så blir fallet kommer naturligtvis dröjsmålsavgiften
            på punktskatternas område att ersättas av ränta enligt vad jag
            i det föregående beskrev.
          </note>
          <note>
            Generellt ser jag dock inte att det finns anledning att på det
            här området gå in med någon form av lättnader som skulle reducera
            statens inkomster på området.
          </note>
          <note type="speaker">
            Anf. 205 ANNE-KATRINE DUNKER (m):
          </note>
          <note>
            Fru talman! Det är ju positivt att man tittar på det här, men
            alla talar ju varmt om våra företag och företagare, och alla säger
            att de är en tillgång. Många säger också att man är villig att
            vidta åtgärder för att underlätta livet för företagarna. Ännu
            har faktiskt inte mycket av det här uppfyllts, trots att det är
            så oerhört viktigt att vi har företag och att vi tillåter små
            och medelstora företag att utvecklas.
          </note>
          <note>
            Jag tar för givet att även finansministern har den åsikten att
            våra företagare är oerhört viktiga för utvecklingen av vårt land.
            Därför vill jag fråga finansministern om det inte trots allt är
            viktigt att det är någonting som görs - och det ganska snart -
            för att de företag som nu drabbas av skulder på något sätt skall
            kunna hjälpas, så att de inte hamnar i en skuldsituation. Det
            viktiga är att de inte skall behöva hamna i den här skuldsituationen.
            När man väl fått en skatteskuld till staten rullar den vidare
            ganska fort.
          </note>
          <note>
            Man tvingas ofta t.o.m. gå i konkurs. Detta drabbar många gånger
            också tredje man, om man har anställda i företaget.
          </note>
          <note>
            Överläggningen var härmed avslutad.
          </note>
          <note>
            36 § Svar på interpellation 1998/99:340 om alkoholskatten
          </note>
          <note>
            Anf. 206 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Anne-Katrine Dunker har frågat mig vilka åtgärder
            jag ämnar vidta för att alkoholskatterna i Sverige skall sänkas
            till en nivå som ligger närmare våra grannländers.
          </note>
          <note>
            Svensk alkoholpolitik syftar till att begränsa alkoholens sociala
            och medicinska skadeverkningar. De viktigaste medlen för att åstadkomma
            detta är att begränsa tillgängligheten genom främst Systembolagets
            detaljhandelsmonopol och prisinstrumentet.
          </note>
          <note>
            När Sverige blev medlem i EU förändrades förutsättningarna för
            delar av den svenska alkoholpolitiken. De viktigaste delarna -
            detaljhandelsmonopolet och prisinstrumentet - har dock kunnat
            bibehållas.
          </note>
          <note>
            EG-domstolen har godkänt Systembolagets monopol, och vi har tills
            vidare medgivits införselbegränsningar för resande med rätt att
            utöver vissa kvantiteter ta ut svensk punktskatt på alkoholdrycker
            som införs från annat EU-land.
          </note>
          <note>
            Det är riktigt att det finns tecken som tyder på att den illegala
            alkoholhanteringen har ökat i Sverige.
          </note>
          <note>
            Enligt en nyligen publicerad undersökning har den icke-registrerade
            konsumtionen av alkohol ökat under senare år. Detta är naturligtvis
            mycket allvarligt, och utvecklingen följs noga av regeringen.
            I den kommande alkoholpolitiska propositionen kommer regeringen
            att presentera förslag till åtgärder mot denna utveckling. Köp
            och innehav av olovligt tillverkad sprit föreslås bli kriminaliserade,
            och polisen skall få ytterligare medel för bekämpning av den illegala
            alkoholhanteringen.
          </note>
          <note>
            Social- och finansdepartementen har i samarbete med branschorganisationer,
            försäkringsbolag och berörda myndigheter inom ramen för det s.k.
            Oberoende Alkoholsamarbetet - OAS - inlett en omfattande opinionsinsats
            mot den illegala alkoholhanteringen.
          </note>
          <note>
            Regionala konferenser i samtliga län, ökade kontrollinsatser
            från polis och tull samt informationsinsatser i olika medier kommer
            att fortgå under de närmaste åren.
          </note>
          <note>
            Genom lagen om punktskattekontroll av transporter m.m. av alkoholvaror,
            tobaksvaror och mineraloljeprodukter, som trädde i kraft den 1
            juli 1998, har tullen fått förbättrade möjligheter att kontrollera
            transporter avseende alkoholvaror, tobaksvaror och mineraloljeprodukter
            samt postförsändelser som innehåller alkohol- eller tobaksvaror.
          </note>
          <note>
            Jag vill inte i dag ge några löften om sänkningar av skatten
            på alkohol. Möjligheten att använda alkoholskatten som ett styrmedel
            för att begränsa totalkonsumtionen av alkohol beror i hög grad
            på om man kan skattebelägga all alkoholkonsumtion i Sverige.
          </note>
          <note>
            Den svenska ekonomins ökande öppenhet och medlemskapet i EU är
            förhållanden som kan påverka detta. Det är därför viktigt att
            ha beredskap för en situation där prisinstrumentet kan få försvagad
            betydelse för alkoholpolitiken i Sverige.
          </note>
          <note type="speaker">
            Anf. 207 ANNE-KATRINE DUNKER (m):
          </note>
          <note>
            Fru talman! Jag får tacka finansministern också för det här svaret.
            Jag tycker att det känns bra att man har inlett opinionsinsatser
            mot den illegala alkoholhanteringen. Jag är dock lite förundrad
            över att ministern tycks anse att priset inte ännu har betydelse
            för alkoholsituationen i Sverige.
          </note>
          <note>
            Anledningen till att jag har tagit upp den här frågan är det
            flöde av smuggelsprit och hembränd sprit som förekommer i stort
            sett i hela vårt land. I dagarna slutar många av våra elever i
            skolan. Festerna avlöser varandra, och tyvärr förekommer det mycket
            sprit vid många av festerna, alltför mycket för de unga människor
            som konsumerar den. Skolor tvingas stänga, och elever skickas
            hem. Det är mycket allvarligt. Ökningen av svartsprit har bidragit
            till att tillgången på sprit ökat och till att ungdomarna dricker
            mer alkohol.
          </note>
          <note>
            Jag tror inte att höga alkoholpriser är det enda sättet att komma
            åt dessa våra nordliga problem.
          </note>
          <note>
            Åtminstone verkar det inte så när man läser våra dagstidningar.
            Jag har redan citerat en del. Det säljs hembränd sprit per deciliter
            till barn i mellanstadiet, per deciliter därför att de inte kan
            betala för en hel flaska. Det står dunkar med hembränd sprit i
            elevskåp osv. För mig är detta oacceptabelt och något som måste
            stoppas. En ung kropp har ännu inte utvecklade organ som kan förbränna
            sprit.
          </note>
          <note>
            Fler och fler drabbas av alkoholskador orsakade av dålig sprit.
            Hembränd sprit likaväl som smuggelsprit kan var mycket dålig,
            så dålig att den ytterligare försämrar hälsotillståndet för den
            som nyttjar den. Vi måste begränsa skadorna av alkohol. Det enda
            medlet är naturligtvis inte att alkohol blir billigare, men det
            blir då i alla fall inte ekonomiskt intressant att vare sig smuggla
            eller bränna sprit. Enligt undersökningar är var tredje grogg
            gjord på hembränd sprit, och mer än hälften av svenskarna tycker
            att det är en bagatell att smuggla sprit.
          </note>
          <note>
            Vi måste se till att ändra attityderna. Ungdomar som har vuxit
            upp under 90-talet är enligt uppgift väldigt benägna att dricka
            svartsprit. Allt som på något sätt är förknippat med förbud av
            olika slag blir tyvärr oftast ännu mer begärligt. En annan effekt
            av den höga skatten är också att konsumtionen överförs från den
            kontrollerade sfären till den illegala eller oregistrerade marknaden.
            Också av den orsaken är det av största vikt att vi bryter mönstret
            innan det är för etablerat.
          </note>
          <note>
            Erfarenheterna från sänkningen av skatten på cigarretter visar
            att fler och fler återgick till att köpa lagliga cigarretter som
            gav inkomster för staten när man sänkte tobaksskatten. Sänker
            man skatten på alkohol borde även det ge ökade inkomster. Under
            enbart en månad fick statskassan in 100 miljoner kronor mer på
            tobaksskatten.
          </note>
          <note>
            Socialminister Engqvist sade vid ett seminarium i april att vi
            skall sträva efter att minska den totala konsumtionen genom att
            satsa mer på upplysning i bl.a. skolor och idrottsklubbar, arbeta
            för måttfullhet, ansvar och en mognare alkoholpolitik. Det låter
            bra.
          </note>
          <note>
            I min interpellation frågade jag finansministern vilka åtgärder
            man ämnade vidta för att kunna sänka alkoholskatten. I svaret
            sägs att det inte kan ges några löften om sänkningar men att man
            behöver ha beredskap. Då blir min fråga: Vilken beredskap har
            eller behöver regeringen för att kunna sänka alkoholskatterna,
            och när? Enligt vad socialministern sade i en tidigare interpellationsdebatt
            här i eftermiddag kommer det inga förslag om att sänka skatten
            på alkohol i den proposition som skall läggas fram i början av
            juni.
          </note>
          <note>
            Överläggningen var härmed avslutad.
          </note>
          <note>
            37 § Svar på interpellation 1998/99:335 om F-
          </note>
          <note>
            skattsedel
          </note>
          <note>
            Anf. 208 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Göte Jonsson har frågat statsrådet
          </note>
          <note>
            Lars-Erik Lövdén vilka åtgärder han ämnar vidta för att det skall
            bli lättare att erhålla F-skattsedel. Arbetet inom regeringen
            är så fördelat att det är jag som skall svara på interpellationen.
          </note>
          <note>
            Såväl Margareta Andersson som Ola Karlsson har i år i två olika
            interpellationer kommit in på samma frågeställning. Därför sammanfattar
            jag nu bara vad som sagts tidigare.
          </note>
          <note>
            Systemet med F-skattsedlar infördes fr.o.m. den 1
          </note>
          <note>
            april 1993 (prop. 1991/92:112). I regelsystemet finns
          </note>
          <note>
            - för dem som vill kombinera en deltidsanställning med företagande
            - en särskild bestämmelse som ger skattemyndigheten möjlighet
            att utfärda en F-
          </note>
          <note>
            skattsedel under villkor att den åberopas endast i personens
            näringsverksamhet.
          </note>
          <note>
            Det nya systemet innebar att det blev väsentligt enklare för
            den som bedrev eller avsåg att bedriva näringsverksamhet att få
            en F-skattsedel än det hade varit att få en B-skattsedel i det
            gamla systemet.
          </note>
          <note>
            Reglerna för tilldelning av F-skattsedel har därefter ändrats
            (prop. 1997/98:33) så att det blivit ännu lättare att få en sådan
            skattsedel.
          </note>
          <note>
            De nya reglerna, som trädde i kraft den 1 januari
          </note>
          <note>
            1998, innebär att alla som ansöker om en F-skattsedel skall få
            det om det inte finns skälig anledning att anta att sökanden varken
            bedriver näringsverksamhet eller kommer att bedriva sådan verksamhet.
            Dock finns vissa hinder, t.ex. om sökanden har skatteskulder eller
            inte har fullgjort sin skyldighet att deklarera.
          </note>
          <note>
            Det är ytterst få som nu får avslag på sin ansökan om F-skattsedel.
            Antalet ansökningar under förra året
          </note>
          <note>
            - som prövades mot de nya reglerna - var drygt 74
          </note>
          <note>
            000. Antalet avslag på den grunden att näringsverksamhet inte
            ansågs bedrivas var 620, dvs. mindre än
          </note>
          <note>
            1 %.
          </note>
          <note>
            Några ytterligare åtgärder i denna riktning ser jag för närvarande
            inte något behov av.
          </note>
          <note>
            I sak gäller att man i ett system med F-skatt inte kan undvara
            en möjlighet för skattemyndigheten att avslå en ansökan om F-skatt
            när det finns goda skäl att anta att näringsverksamhet varken
            bedrivs eller kommer att bedrivas, eftersom systemet bygger på
            ett direkt samband mellan F-skattsedel och näringsverksamhet.
          </note>
          <note>
            När det gäller handläggningstiderna för utfärdande av F-skattsedlar
            har det gjorts gällande att de är för långa. Den kritiken har
            i vissa fall varit berättigad.
          </note>
          <note>
            Numera har emellertid detta rättats till. Ansökningar om F-skatt
            behandlas normalt inom kortare tid än två veckor från inkomstdagen.
            Det innebär att ett F-
          </note>
          <note>
            skattebevis normalt kan sändas ut inom två veckor från det att
            ansökan kom in, och i många fall inom en ännu kortare tid. I Stockholm
            är dock handläggningstiden ca tre veckor men håller på att kortas.
          </note>
          <note>
            Enligt de uppgifter som jag har fått om de aktuella handläggningstiderna,
            och som jag redovisat, är de nu sådana att jag inte anser mig
            behöva vidta några åtgärder.
          </note>
          <note>
            Ett problem i sammanhanget är emellertid att den som avser att
            bedriva näringsverksamhet genom en juridisk person i många fall
            måste vänta mellan en och två månader och ibland ännu längre innan
            den juridiska personen har registrerats av Patent- och registreringsverket.
          </note>
          <note>
            För att råda bot på bl.a. detta problem och samtidigt göra det
            enklare för dem som vill starta ett företag har Patent- och registreringsverket
            samt Riksskatteverket på regeringens uppdrag undersökt möjligheten
            till en förenklad företagsregistrering. Uppdraget redovisades
            i en slutrapport i mars i år. De förslag som redovisades håller
            verken nu på att genomföra.
          </note>
          <note>
            Till detta kan läggas att Riksskatteverket nu gör en översyn
            av utbildningen av handläggare i F-
          </note>
          <note>
            skattefrågor för att åstadkomma en så snabb, korrekt och enhetlig
            bedömning av ansökningar om F-
          </note>
          <note>
            skattsedel som möjligt. I flera regioner har viss utbildningsverksamhet
            också redan genomförts.
          </note>
          <note type="speaker">
            Anf. 209 GÖTE JONSSON (m):
          </note>
          <note>
            Fru talman! Jag tackar finanministern för svaret.
          </note>
          <note>
            Jag har i och för sig förståelse för att det kanske finns en
            viss irritation från finansministerns sida när det gäller svaret.
            Vi har redan haft uppe den här frågan två gånger i vår. Jag har
            respekt för detta.
          </note>
          <note>
            Jag väckte den här frågan förra året under brinnande valrörelse.
            Jag skrev en fråga till Östros, som då hade ansvaret. Jag fick
            då besked i ett skriftligt svar: Vi håller på att se över de här
            reglerna. Sedan kom det ett besked i budgetpropositionen: Vi skall
            inte se över de här reglerna.
          </note>
          <note>
            Orsaken till att jag tog upp frågan då var framför allt ett fall
            i Habo. En ung kille ville bli egen företagare och starta billotsverksamhet.
            Han begärde i oktober 1986 att få F-skattsedel. Han fick den i
            augusti
          </note>
          <note>
            1988, således sju månader efter det att de enklare regelverken
            enligt finansministern hade trätt i kraft.
          </note>
          <note>
            Då hade det gått turer både via länsrätt och kammarrätt.
          </note>
          <note>
            Ett annat liknande fall i samma område gällde en konsultföretagare
            som ville starta egen verksamhet.
          </note>
          <note>
            Det var samma procedur: kammarrätt och länsrätt.
          </note>
          <note>
            Den som har hjälpt till i dessa båda fall har i dag en pärm med
            600 A4-blad från den brevväxling som har varit mellan sökande
            och myndigheterna.
          </note>
          <note>
            Nu har båda fått F-skattsedel. Nu är båda duktiga egenföretagare
            var och en inom sitt område. Hur hade det gått om de inte hade
            stått på sig i det här sammanhanget utan gett sig? Då hade de
            i dag inte varit duktiga egenföretagare.
          </note>
          <note>
            Finansministern säger: Nu är problemen lösta. Det finns inga
            generella problem. Nej, tack och lov att de inte är generella!
            Det skulle vara ren skandal. Men problem återstår med avbytarverksamheten.
          </note>
          <note>
            Här har det varit diskussioner med Skåne län,
          </note>
          <note>
            Jönköpings län och Västra Götalands län. I Skåne län och Jönköpings
            län lär det ha löst sig. Men Västra
          </note>
          <note>
            Götaland vägrar fortfarande att ge F-skattsedel till avbytarverksamhet
            med krystade motiveringar.
          </note>
          <note>
            Det är inte rimligt, finansministern. Det går inte att säga att
            det bara är 1 %, 2 % eller 3 % som inte får
          </note>
          <note>
            F-skattsedel. Det är fråga om rättssäkerhet. Det är fråga om
            en medborgerlig rättighet.
          </note>
          <note>
            Är det så att man inte sköter sig, som finansministern pekade
            på, inte betalar sin skatt eller sköter sina åligganden, skall
            man inte ha F-skattsedel. Men dessa människor har aldrig fått
            visa att de sköter sig.
          </note>
          <note>
            De är misstänkta i förväg.
          </note>
          <note>
            Man säger t.ex. så här när det gäller avbytarverksamheten: Du
            har ju ingen speciell utbildning för verksamheten. Är det så att
            svensk skattemyndighet skall vara någon form av utfärdare av certifikat
            för vissa uppgifter för att man skall få F-skattsedel?
          </note>
          <note>
            Fru talman! Detta rimmar utomordentligt dåligt med regeringens
            tal om nyföretagande och småföretagande. Hur är det med resonemanget
            om nybygget?
          </note>
          <note>
            Det har gått i stå.
          </note>
          <note>
            Nu har jag lämnat besked till finansministern att fortfarande
            är det krångel för en avbytare att få F-
          </note>
          <note>
            skattsedel utifrån krystade motiveringar. Är finansministern
            beredd att se till att det blir ändringar och klara politiska
            direktiv att den som vill starta verksamhet skall få F-skattsedel.
            Om man inte sköter sig skall den dras in. Det är den normala tågordningen.
          </note>
          <note>
            Hur skall man få förtroende till regeringens näringspolitik när
            ni inte ens orkar ändra reglerna så att egenföretagare får F-skattsedel
            på rimliga villkor?
          </note>
          <note>
            Visa åtminstone den handlingskraften, finansministern!
          </note>
          <note type="speaker">
            Anf. 210 MARIE ENGSTRÖM (v):
          </note>
          <note>
            Fru talman! Den här frågan har debatterats flera gånger i kammaren,
            som någon sade tidigare. Jag var med i debatten i skatteutskottet
            när vi antog de nya lite mer generösa regler som kom att gälla
            från den 1
          </note>
          <note>
            januari 1998 angående utfärdandet av F-skattsedel.
          </note>
          <note>
            Det fanns anledning att då ta den debatten och ändra reglerna.
            Det gällde att stöta på myndigheter och andra för att det som
            bl.a. Göte Jonsson här har gett uttryck för inte skall uppstå.
            Det är viktigt.
          </note>
          <note>
            Jag ser i finansministerns svar att det är mindre än
          </note>
          <note>
            1 % som inte får F-skattsedel. När man lyssnar på debatten låter
            det som att det var väldigt många som inte fick F-skattsedel.
            Det är viktigt att ha med sig detta perspektiv i den fortsatta
            debatten.
          </note>
          <note>
            Anledningen till att man en gång i tiden införde F-
          </note>
          <note>
            skattsedel var att konsumentperspektivet var väldigt viktigt.
            Det är sällan någon som tar upp det i debatten. Det är viktigt
            att veta att vi ställer krav på dem i det här landet som bedriver
            företagsverksamhet.
          </note>
          <note>
            Efter det att F-skattsedel infördes har det underlättats avsevärt
            att fastställa vem som har betalningsansvaret för skatter och
            avgifter. Det fanns en tid då många uppdragsgivare i efterhand
            blev skyldiga att betala skatter och sociala avgifter.
          </note>
          <note>
            Ibland låter det nästan i debatten som att den som vill skall
            få en F-skattsedel. Delar vi ut F-skattsedlar till höger och till
            vänster kanske vi snart står här igen med detta problem. Det är
            viktigt att lyfta just den frågan. Den kommer sällan fram i debatten.
          </note>
          <note>
            När det gäller frågor kring avbytarverksamhet, billotsverksamhet
            och annat som Göte Jonsson tar upp här är det naturligtvis beklagligt
            att det kan finnas verksamheter som inte får starta på grund av
            att man är sen och har långa handläggningstider. Men det kanske
            också finns fog för att det är på det sättet.
          </note>
          <note>
            Det har tidigare varit en debatt här i kammaren om avbytarverksamheten
            och F-skattsedel för avbytare.
          </note>
          <note>
            Det visade sig ju också, precis som Göte Jonsson påpekar, att
            problemet har löst sig i vissa delar av landet, men kanske inte
            i alla delar. Vi får väl hoppas att det löser sig även där, Göte
            Jonsson.
          </note>
          <note>
            Jag bad att få vara med i den här debatten i dag, eftersom jag
            tycker att det är viktigt att också lyfta fram konsumentperspektivet
            om varför vi har F-
          </note>
          <note>
            skattsedel. Det borde ju också ligga i företagens eget intresse
            att andra företag som har en F-skattsedel är seriösa.
          </note>
          <note>
            Anf. 211 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan helt instämma i Marie Engströms anförande.
            Det var mycket belysande på ett stort antal punkter. Om Göte Jonsson
            hade lyssnat vid en tidigare kammardebatt hade han också fått
            den information som har gått ut via Riksskatteverket om hanteringen
            av avbytarverksamheten. Då hade han inte behövt fråga en gång
            till om samma sak.
          </note>
          <note type="speaker">
            Anf. 212 GÖTE JONSSON (m):
          </note>
          <note>
            Fru talman! Jag hade väl i och för sig inte väntat mig att samarbetet
            mellan partierna hade gått så långt att Marie Engström var tvungen
            att gripa in och svara på interpellationen. Men det är tillåtet,
            och jag respekterar det.
          </note>
          <note>
            Sedan vill jag säga till finansministern att jag har läst hela
            detta protokoll. Det är beroende på att finansministern tycks
            tro att problemet är löst som jag på nytt tar upp frågan. Problemet
            är inte löst.
          </note>
          <note>
            Sedan leker man med statistik och säger att det bara är ett fåtal
            som inte har fått F-skattsedel. Jag förmodar att statistiken visar
            att de två fall som jag tar upp har fått F-skattsedel. Man ställer
            sig frågan: Hur många är det som har fått bråka med skattemyndigheten
            innan de har fått?
          </note>
          <note>
            Konsumentperspektivet är ju intressant. Vi kan ta avbytarverksamheten
            som exempel. Där är det bönderna som är konsumenter. Jag är helt
            övertygad om att de svenska bönderna är bättre på att bedöma vem
            man skall ha som avbytare än vad Riksskatteverket och skattemyndigheterna
            är. Jag är helt övertygad om detta. Skattemyndigheten behöver
            inte pröva och certifiera den som skall bli avbytare i bondeverksamhet.
          </note>
          <note>
            Om vi vill ha nyföretagande och klara arbetslöshetsproblemen
            är det väl i alla fall rimligt att man inte krånglar med dem som
            vill bli företagare när det gäller en sådan enkel fråga som F-skattsedel.
          </note>
          <note>
            Jag delar helt uppfattningen att vi skall ha det. Om man missköter
            sig skall den dras in. Men döm inte i förväg! Se till att alla
            som vill också får! Om de inte sköter sig kan man dra in den.
            Men skattemyndigheten skall inte vara den som prövar huruvida
            vederbörande är lämplig eller inte. Där kommer konsumentperspektivet
            in. Det är konsumenten, den som man betjänar, som också skall
            göra bedömningen.
          </note>
          <note>
            Överläggningen var härmed avslutad.
          </note>
          <note>
            38 § Svar på interpellation 1998/99:354 om regionalpolitisk konsekvensanalys
            av EMU
          </note>
          <note>
            Anf. 213 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Agne Hansson har frågat mig om regeringen avser att
            genomföra en särskild utredning beträffande eurons regionalpolitiska
            konsekvenser, såväl i en situation där Sverige upprätthåller en
            självständig svensk valuta- och penningpolitik som vid ett svenskt
            inträde i valutaunionen.
          </note>
          <note>
            I interpellationen framhålls att Sveriges medlemskap i EU, framväxten
            av en alltmer integrerad inre marknad inom EU och den ökade öppenheten
            mellan alla Europas länder påskyndar strukturomvandlingen.
          </note>
          <note>
            De risker som är förknippade med detta framhålls, och Agne Hansson
            understryker att det finns ett behov av att analysera vad denna
            utveckling skulle få för konsekvenser för den regionala obalansen.
          </note>
          <note>
            Jag har förståelse för de synpunkter som ligger bakom Agne Hanssons
            interpellation. Det är givetvis inte önskvärt att regionala klyftor
            vare sig blir ett pris eller ett hinder för ekonomiskt framåtskridande.
          </note>
          <note>
            De faktorer som Agne Hansson anför är dock endast en del av de
            nya förutsättningar som regionalpolitiken möter. Förutom genom
            EU-medlemskapet och fördjupandet av den inre marknaden, har bl.a.
            den accelererande utvecklingen av produktions- och informationstekniken
            och den tilltagande globaliseringen av våra ekonomier lett till
            förändrade förutsättningar för den regionala utvecklingen. Samtidigt
            skulle jag vilja tillägga att de omvärldsförändringar som vi ser
            inte nödvändigtvis behöver få negativa konsekvenser för enskilda
            regioner, även om de bedöms utsätta många små och medelstora orter
            för ökade påfrestningar.
          </note>
          <note>
            Regeringen har bl.a. därför bedömt att det är nödvändigt att
            förstärka de regionalpolitiska insatserna inom främst den s.k.
            stora regionalpolitiken, t.ex.
          </note>
          <note>
            inom kommunikations- och utbildningssektorerna.
          </note>
          <note>
            Riksdagen har också uttalat att en kraftsamling behövs för att
            vända utvecklingen och att en utredning om regionalpolitiken bör
            genomföras.
          </note>
          <note>
            Som Agne Hansson säkert känner till beslutade regeringen den
            21 januari 1999 att bemyndiga chefen för Näringsdepartementet
            att tillkalla en kommitté för att studera effekterna av dagens
            regionalpolitik, för att bedöma den framtida regionala utvecklingen
            och för att utarbeta en strategi för regional balans. Kommittén
            väntas inleda sitt uppdrag inom kort.
          </note>
          <note>
            Av direktiven till utredningen framgår att kommittén skall belysa
            regionalpolitiken utifrån ett brett perspektiv, inklusive Sveriges
            medlemskap i EU och den inre marknaden. Vidare skall valutaunionens
            upprättande och EU:s utvidgning ingå i analysen.
          </note>
          <note>
            Jag kan också tillägga att Statens institut för regionalforskning
            för närvarande bedriver ett forskningsprogram om konsekvenserna
            av EU-medlemskapet i ett regionalpolitiskt perspektiv. Inom ramen
            för detta skall bl.a. olika regioners känslighet för förändringar
            i valutakursen analyseras.
          </note>
          <note>
            Mot bakgrund av att en kommitté med parlamentariskt inflytande
            just har fått i uppdrag att utreda den framtida regionalpolitiken,
            i vilken EU-perspektivet ingår, samt att frågan även behandlas
            inom ramen för det forskningsprogram jag nyss nämnt, avser regeringen
            inte att tillsätta någon ytterligare kommitté inom detta område.
          </note>
          <note type="speaker">
            Anf. 214 AGNE HANSSON (c):
          </note>
          <note>
            Fru talman! Jag vill tacka finansministern för svaret. Vid årsskiftet
            övergick 15 medlemsländer till en gemensam valuta. Det är en stor
            förändring som påverkar väldigt många faktorer.
          </note>
          <note>
            I Sverige finns ett riksdagsbeslut om att vi skall stå utanför,
            men frågan diskuteras. Trots att det är en genomgripande förändring
            som då skulle ske diskuteras detta utan att några mer genomgripande
            analyser görs.
          </note>
          <note>
            Vad en eventuellt övergång i EMU:s tredje fas med gemensam valuta
            och gemensam valuta- och penningpolitik skulle få för konsekvenser
            för strukturomvandlingen och för regionalpolitiken och de svaga
            regionerna har inte analyserats eller närmare utretts ett dyft.
            Ingen analys har gjorts av effekterna av hur det kan bli om vi
            går med i EMU. Inte heller har någon analys gjorts av hur det
            blir om vi inte går med.
          </note>
          <note>
            Jag tycker att det är märkligt, för att inte säga anmärkningsvärt,
            eftersom det kan få så stora konsekvenser. Det är egentligen anledningen
            till att jag tar upp detta i min interpellation och ställer frågan.
          </note>
          <note>
            Finansministern delar min oro, men han är inte beredd att göra
            en särskilt djupgående analys. Att dela oron och ha förståelse
            för synpunkterna som jag tar upp är en god början. Jag har noterat
            att finansministern har en större förståelse på den punkten än
            vad föregångaren i ämbetet hade.
          </note>
          <note>
            Vi är överens om att den ökade öppenheten och integrationsarbetet
            i Europa påskyndar strukturomvandlingen i samhället. Det finns
            naturligtvis en stor risk att utglesningen och omflyttning av
            kapital och människor går i koncentrationens riktning, och det
            får naturligtvis inte bli priset. Jag hoppas att vi är överens
            om det också.
          </note>
          <note>
            De utredningar som hänvisas till i svaret har jag förstått mera
            skall ta sikte på integrationsarbetet i stort och inte explicit
            på vad konsekvenserna för en övergång till en gemensam penningpolitik
            skulle innebära för glesbygden och Småortssverige, dvs. när vi
            tar det tredje steget. Om det inte är så, är det bättre.
          </note>
          <note>
            Jag efterlyser svar på frågor som: Vad får det för konsekvenser
            för glesbygden och Småortssverige att besluten om penning- och
            valutapolitiken flyttas och koncentreras allt längre bort från
            den enskilde människan här i Sverige? Vad blir följden av att
            handlingsutrymmet minskar i en krissituation, att vi minskar vägvalen
            radikalt, att vi inte själva bestämmer över valutapolitiken, att
            vi inte behärskar räntevapnet, att vi inte själva kan stimulera
            sysselsättningen och arbetsmarknaden i en konjunkturnedgång eller
            vid en asymmetrisk chock? Jag står inte här och pläderar för stora
            devalveringar, men vad betyder det för glesbygden att det enbart
            är alternativ som sänkta löner, ökad arbetslöshet eller möjligen
            ökad folkomflyttning som är kvar för att utjämna skillnaderna
            mellan länder?
          </note>
          <note>
            Det är bl.a. detta som noga borde belysas för att man skall få
            veta bättre. Det rör sig om betydligt mer än regionernas känslighet
            för valutakursernas förändringar. Kommer vi att få svar på den
            här typen av frågeställningar genom de utredningar som finansministern
            hänvisar till? Jag skulle vilja ha ett förtydligande: Avser regeringen
            att även detta skall ingå i de utredningar som finansministern
            hänvisar till?
          </note>
          <note>
            Anf. 215 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag utgår ifrån att de direktiv som
          </note>
          <note>
            Regionalpolitiska kommittén har fått ger möjlighet att studera
            alla de problem som Agne Hansson tar upp.
          </note>
          <note>
            Det har tidigare i olika sammanhang - bl.a. i Lars
          </note>
          <note>
            Calmfors utredning - gjorts en mer makroekonomisk belysning av
            en del frågor kring Sverige och EMU.
          </note>
          <note>
            Men jag ser inga hinder mot att den regionalpolitiska kommittén
            bör kunna studera de frågeställningar som Agne Hansson har tagit
            upp. Jag hoppas att det kan bli ett bra sådant fördjupat underlag
            för den fortsatta diskussionen.
          </note>
          <note type="speaker">
            Anf. 216 AGNE HANSSON (c):
          </note>
          <note>
            Fru talman! Jag tackar för det förtydligandet. Det är naturligtvis
            av värde om man kan få en bred analys. Det är klart att utredningen
            kommer att få en gigantisk uppgift att lösa för att ge de svar
            som vi vill ha. Men om det är möjligt är det positivt.
          </note>
          <note>
            Jag känner en oro i ljuset av vad som hittills har åstadkommits
            i regionalpolitiken. Jag hoppas att regeringen är beredd att ta
            allvarligt på detta och att man i fortsättningen kan låta regionalpolitiken
            bli kraftfullare så att vi kan få en mer decentralistisk inriktning
            när det gäller kraven gentemot EU och
          </note>
          <note>
            EMU.
          </note>
          <note>
            Om jag har förstått det hela rätt är det viktigt att få svar
            på frågan om vi kan driva en egen regionalpolitik, stimulera tillväxten
            och utnyttja arbetsmarknadspolitiska insatser inom ramen för en
            gemensam penning- och valutapolitik.
          </note>
          <note>
            Jag hoppas att detta är möjligt, och som jag förstod av det som
            finansministern sade skulle detta vara möjligt utan att man ger
            tilläggsdirektiv till utredningen. Om det inte skulle vara möjligt,
            är då finansministern beredd att lämna sådana tilläggsdirektiv?
          </note>
          <note>
            Anf. 217 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag ser inga hinder för den regionalpolitiska kommittén
            att kunna belysa de frågor som
          </note>
          <note>
            Agne Hansson har tagit upp i sin interpellation och i diskussionen
            här. Det bör vara fullt möjligt för kommittén och dess ledamöter
            att åstadkomma ett sådant material. Vilka slutsatser som man sedan
            skall dra av detta material är naturligtvis en betydligt senare
            fråga.
          </note>
          <note type="speaker">
            Anf. 218 AGNE HANSSON (c):
          </note>
          <note>
            Fru talman! Jag ber att få tacka också för den delen av svaret.
            Det är klart att de regionala obalanserna är besvärliga. Min oro
            gäller att det finns stora risker för att det blir svåra konsekvenser
            ur ett regionalpolitiskt perspektiv. Min avsikt har varit att
            lyfta fram dessa frågeställningar och få de problem som finns
            belysta.
          </note>
          <note>
            Jag hoppas att den utredning som det hänvisas till i svaret och
            de förtydliganden som jag har fått skall ge en ytterligare analys
            så att den folkupplysningskampanj som jag tror att vi behöver
            kan fördjupas för att vi i framtiden skall kunna ta ställning
            till hur vi som land skall förhålla oss till EMU.
          </note>
          <note>
            Med tanke på den oro som jag känner, de argument som jag har
            fört fram och de frågeställningar som jag har tagit upp tror jag
            att det är lyckligt som riksdagsbeslutet ligger fast även framöver.
          </note>
          <note>
            Överläggningen var härmed avslutad.
          </note>
          <note>
            39 § Svar på interpellation 1998/99:366 om
          </note>
          <note>
            ROT-avdrag
          </note>
          <note>
            Anf. 219 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Maria Larsson har frågat statsrådet
          </note>
          <note>
            Mona Sahlin om regeringen avser att återinföra ROT-
          </note>
          <note>
            avdraget om arbetslösheten stiger bland hantverkare som utför
            tjänster på fastigheter eller om det visar sig att svartjobben
            ökar inom nämnda sektor samt vilka åtgärder Mona Sahlin avser
            att vidta för att åstadkomma skattereduktion för hushållsnära
            tjänster.
          </note>
          <note>
            Arbetet inom regeringen är så fördelat att det är jag som skall
            besvara interpellationen.
          </note>
          <note>
            Möjligheten att få skattereduktion för byggnadsarbete gällde
            för arbeten som utfördes senast den 31
          </note>
          <note>
            mars 1999. Jag är inte beredd att verka för att denna möjlighet
            införs på nytt.
          </note>
          <note>
            Maria Larsson frågar också vad jag skall vidta för åtgärder för
            att åstadkomma skattereduktion för hushållsnära tjänster. För
            närvarande pågår samtal om det framtida skattesystemets utformning
            där samtliga riksdagspartier deltar. Regeringen kommer att ha
            en öppen attityd till och lyssna på alla förslag som syftar till
            att stärka tillväxten och sysselsättningen. I detta sammanhang
            får frågan om beskattningen av hushållsnära tjänster prövas i
            relation till andra åtgärder med liknande inriktning.
          </note>
          <note>
            Huvudlinjen från regeringens sida är brett inriktade justeringar
            av skatteuttaget på förvärvsinkomster i syfte att stimulera arbetsmarknadsdeltagande,
            arbetsutbud, sysselsättning och utbildning och där det - när det
            föreligger ett offentligt-finansiellt utrymme -
          </note>
          <note>
            gäller att reducera såväl genomsnittsskatter som marginalskatter.
            Ambitionen är att åstadkomma förbättringar där skattereglerna
            bör vara så enkla, neutrala och likformiga som möjligt.
          </note>
          <note type="speaker">
            Anf. 220 MARIA LARSSON (kd):
          </note>
          <note>
            Fru talman! Jag vill tacka finansministern för svaret. Det var
            kort och ganska koncist.
          </note>
          <note>
            Vi är ett folk som tapetserar själva, som reparerar bilen själva,
            som målar själva, som sätter kakel själva, som installerar elektriska
            ledningar själva, som bygger till själva osv. I den mån vi inte
            gör detta själva är det många som anlitar en släkting, en vän,
            en bekant, en bekants bekant eller en släktings granne.
          </note>
          <note>
            Kostnaden betalas utan sociala avgifter och skatteavdrag - alltså
            rena rama svarta pengar.
          </note>
          <note>
            Detta gagnar inte den enskilde utföraren som inte får några pensionspoäng.
            Det gagnar inte beställaren som inte får någon garanti för arbetet,
            fast han får det ju gjort en smula billigare. Det gagnar minst
            av alla statskassan då alla skatteintäkter uteblir.
          </note>
          <note>
            Potentialen är enorm för tjänstesektorn i dag. Men skattekilarna
            medför att det är ett stort problem för hushållen att anlita professionell
            arbetskraft.
          </note>
          <note>
            I interpellationssvaret säger finansministern ett kraftfullt
            nej till en fortsättningen på ROT-avdragen eller liknande system,
            även om den svarta sektorn skulle tillta. Det är ett ovanligt
            klart och kategoriskt uttalande, trots de 14 500 nya årsarbeten
            som skapades, trots att det under 1999 kom in 234 000 ansökningar
            till skattemyndigheten om ROT-avdrag, trots att endast 6-10 %
            av privatmarknaden är tillgodosedd, trots att det gav stat och
            kommun större intäkter än vad reduktionen kostade, trots att många
            svarta jobb omformades till vita, trots att resultatet blivit
            bättre, trots att familjer sparar tid och möda.
          </note>
          <note>
            Jag är intresserad av att höra skälet, eftersom det inte finns
            något svar angivet i interpellationssvaret, så min nyfikenhet
            består. Varför avskaffades ROT-
          </note>
          <note>
            avdraget?
          </note>
          <note>
            Nu är ROT-avdragen borta, och jag vågar lova finansministern
            att också i en växande konjunktur kommer reparationer att förbli
            ogjorda. Återigen kommer medborgarna att ta ledigt från sina jobb
            som de är duktiga på för att själva försöka utföra de hantverksarbeten
            som de inte har råd att köpa.
          </note>
          <note>
            ROT-avdraget var ett experiment, och jag tror att experiment
            är väl värda att ta lärdom av. Vilka slutsatser drar ministern
            av erfarenheterna när det gäller
          </note>
          <note>
            ROT-avdragen?
          </note>
          <note type="speaker">
            Anf. 221 AGNE HANSSON (c):
          </note>
          <note>
            Fru talman! Jag noterar att finansministern har en öppen attityd
            till skattereduktion för hushållsnära tjänster inför de kommande
            skatteöverläggningarna.
          </note>
          <note>
            Det är en bra utgångspunkt för att komma vidare med att finna
            ett skattesystem som främjar sysselsättningen. Jag är däremot
            lite förvånad över det kategoriskt raka svaret och avvisande beskedet
            när det gäller
          </note>
          <note>
            ROT-avdragen och ROT-avdragens förlängning.
          </note>
          <note>
            Det har ju visat sig att ROT-avdragen har varit väldigt framgångsrika
            och att de har skapat väldigt många jobb utan att det har kostat
            samhället ett enda dugg. Många svarta jobb har blivit vita. Det
            är nog ett resultat som vida överträffar vad vi i bostadsutskottet
            förväntade oss när vi i majoriteten tillsammans med oppositionen
            socialdemokraterna införde ROT-
          </note>
          <note>
            systemet, som sedan har förlängts både av den tidigare regeringen
            och av denna regering vid flera tillfällen.
          </note>
          <note>
            Jag kan möjligen i ett avseende ha förståelse för varför det
            nu är avvecklat. Jag avvaktar svaret på
          </note>
          <note>
            Maria Larssons fråga om varför det avskaffades. Men jag förmodar
            att det var för att sysselsättningen visade sig peka åt rätt håll,
            och då behövs inte detta som en akut sysselsättningspolitisk åtgärd.
          </note>
          <note>
            Vad jag också skulle vilja höra finansministerns synpunkt på,
            med tanke på de förtjänster som detta avdrag ändå har, är om man
            inte nu bör fundera på att permanenta systemet. Går det inte att
            finna ett system som ger en rimligare behandling av kostnader
            och skatter för boendet, så att man får ta upp en schablonintäkt
            för de inkomster man har för sitt boende och sin fastighet och
            mot dessa få dra av kostnader, inte bara, som i dag, för räntor
            utan även för reparationer och liknande åtgärder. Det skulle stimulera
            sysselsättningen, och det skulle bli ett mellan olika boendeformer
            rättvisare system. Det skulle dessutom ge en rad fördelar ur skattepolitisk
            och även sysselsättningspolitisk synpunkt.
          </note>
          <note>
            Är finansministern beredd att ha en öppen attityd inför en sådan
            åtgärd som vi från Centerpartiet har föreslagit, bl.a. i vår vårbudgetmotion.
            Jag vet att det finns möjligheter att ta upp detta i de diskussioner
            som förs i de utredningar som redan är tillsatta om taxeringssystem
            och fastighetsskattesystem. Är finansministern öppen för att resonera
            vidare, inte om en tillfällig förlängning utan om en permanentning
            av
          </note>
          <note>
            ROT-avdragen?
          </note>
          <note>
            Anf. 222 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! När ROT-avdragen infördes 1996 var det av konjunkturpolitiska
            skäl. Regeringens bedömning är att byggkonjunkturen har förändrats
            avsevärt under senare tid. Därför finns det inte något skäl att
            just nu ha kvar ROT-avdragen. Det är ett alldeles klart och tydligt
            svar på de frågor som har ställts om varför vi inte skall ha kvar
            ROT-avdragen för närvarande. Det innebär inte att vi för all framtid
            har sagt att ROT-avdragen inte kan användas som ett medel för
            att stimulera byggsysselsättningen om det skulle finnas förutsättningar
            och anledning till det. Det är det ena.
          </note>
          <note>
            Det andra är att om man sedan vill använda ROT-
          </note>
          <note>
            avdrag eller någon annan teknik för att komma åt svartarbeten
            får det naturligtvis vägas in bland andra insatser som man kan
            göra för att ta itu med ekonomiska oegentligheter på skatteområdet
            och för att komma till rätta med en del av s.k. svart verksamhet
            som förekommer i en del näringar. Men då får man ju lägga ett
            helhetsperspektiv, och jag förutsätter att vi i diskussionen mellan
            riksdagspartierna om alla olika typer av ändringar i skattesystemet
            inför framtiden får värdera just den här branschen gentemot andra
            branscher och den här tekniken gentemot andra tekniker.
          </note>
          <note>
            Det finns alltså möjlighet att ha en sådan fortsatt diskussion.
            Men det är, som jag sade, det konjunkturpolitiska skälet som har
            varit avgörande för att regeringen inte har velat förlänga ROT-avdragen.
            Vi har en starkt stigande efterfrågan på byggarbetskraft och en
            utan tvekan förbättrad byggverksamhet. Därför finns det inte något
            skäl att ha kvar en åtgärd som infördes under en period då byggarbetslösheten
            var
          </note>
          <note>
            20-30 %.
          </note>
          <note type="speaker">
            Anf. 223 MARIA LARSSON (kd):
          </note>
          <note>
            Fru talman! Jag vill tacka finansministern för den öppning som
            jag tycker gavs här mot slutet. Med tanke på och hänsyn tagen
            till hur antalet svartjobb utvecklas, om man kan se en eventuell
            spiralutveckling åt ett eller annat håll, kan det ändå medföra
            att det finns en öppenhet inför en omprövning av detta beslut.
            Det noterar jag med stor tacksamhet, för jag tror att det är viktigt
            att kunna renodla svartjobben så att de faktiskt blir vita, att
            det inte blir lika attraktivt att utföra jobben svart. Därför
            bör skattesatserna på arbete sänkas så att också hushållen kan
            tillgodogöra sig tjänster utförda i hemmen.
          </note>
          <note>
            I interpellationssvaret säger finansministern i dagsläget nej
            till en skattereduktion för hushållsnära tjänster. Jag har förstått
            att det pågår en diskussion inom regeringen i denna fråga eftersom
            ministrar är ute och gör lite olika uttalanden. I dagsläget säger
            finansministern nej och skjuter över frågan till skattesamtalen.
            Det är ju ändå socialdemokraterna som är i regeringsställning.
            Men jag tror att finansministern är väl medveten om att det här
            i kammaren skulle finnas majoritet för ett sådant förslag. Det
            innebär att det, när regeringspartiet har bestämt sig, är fullt
            möjligt att lägga fram ett sådant förslag och få gehör för det
            i kammaren.
          </note>
          <note>
            Jag tycker att det vore intressant att få en signal om man kan
            tänka sig ett sådant förslag oavsett vad som händer under skattesamtalen.
            Kan socialdemokraterna tänka sig att av egen kraft lägga fram
            ett sådant förslag med tanke på att det finns majoritet för det
            i kammaren?
          </note>
          <note>
            Sedan är det självklart utmärkt om regeringen tänker sig en generell
            skattereduktion vad gäller skatten på arbete. Skatteregler som
            är enkla och likformiga understödjer jag och vi kristdemokrater.
          </note>
          <note>
            Jag tror bara att om man skall beakta de saker som vi har varit
            inne på när det gäller hushållsnära tjänster, måste sänkningarna
            vara väldigt rejäla för att en effekt skall uppnås. Ett exempel
            som visar detta är att
          </note>
          <note>
            38 % av dem som inte köpte måleriarbeten under
          </note>
          <note>
            ROT-avdragens tid sade att de skulle ha gjort det om skattereduktionen
            i stället hade varit 50 %. Hushållen är alltså oerhört känsliga
            för vilken nivå avdraget ligger på.
          </note>
          <note>
            Jag har svårt att tro att en efterfrågan på tjänster i hushållssektorn
            skulle kunna åstadkommas med generella skattesänkningar, men de
            är ju naturligtvis goda av andra skäl.
          </note>
          <note>
            Jag hoppas på att få en liten signal om ifall socialdemokraterna
            är beredda att inhämta stödet i kammaren, oavsett vad som händer
            i skattesamtalen, och om när de generella skattesänkningarna är
            att vänta. Är det också sådant som enbart hanteras inom skattesamtalens
            ram, eller återkommer regeringen på ett mer självständigt sätt
            med förslag på det här området?
          </note>
          <note type="speaker">
            Anf. 224 AGNE HANSSON (c):
          </note>
          <note>
            Fru talman! Maria Larsson pekar på var man kan finna en naturlig
            gräns för att tävla med svartjobben.
          </note>
          <note>
            Det är naturligtvis inte lätt att finna den och kanske många
            gånger väldigt svårt att tävla med den.
          </note>
          <note>
            Jag noterar emellertid att finansministern inte sade nej för
            all framtid till tillfälliga ROT-avdrag. Jag uppfattade en öppenhet
            som jag vill få bekräftad när det gäller det permanenta systemet,
            för det skulle ju ge en helt annan möjlighet för att bl.a. motverka
            svartjobben. Det skulle framför allt lösa ett besvärande problem
            i hyressektorn. Då skulle man nämligen kunna avskaffa dubbelbeskattningen
            av hyresfastigheter, dvs. ta bort fastighetsskatten på hyreshus
            och därmed sänka de hyror för hyresgästerna som är i besvärande
            obalans med kostnaderna för övriga i sektorn i dag. Det finns
            alltså många sådana ytterligare bostadspolitiska effekter utöver
            de ekonomiskpolitiska och andra skatteeffekter som är en fördel
            med ett sådant system.
          </note>
          <note>
            Är finansministern öppen även för att resonera om detta i framtiden?
            I så fall är vi det också.
          </note>
          <note type="speaker">
            Anf. 225 MARIA LARSSON (kd):
          </note>
          <note>
            Fru talman! Eftersom det inte blev någon ytterligare replik från
            finansministern ber jag bara att få tacka för debatten. Jag förstår
            att om finansministern har hemlängtan vid det här laget.
          </note>
          <note>
            Överläggningen var härmed avslutad.
          </note>
          <note>
            40 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            1998/99:118 till skatteutskottet
          </note>
          <note>
            1998/99:129 till finansutskottet
          </note>
          <note>
            1998/99:133 till justitieutskottet
          </note>
          <note>
            1998/99:141 till miljö- och jordbruksutskottet
          </note>
          <note>
            Kammaren biföll talmannens förslag att motionstiden för ovanstående
            propositioner skulle förlängas till fredagen den 17 september.
          </note>
          <note>
            41 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utrikesutskottets betänkande 1998/99:UU11
          </note>
          <note>
            Socialförsäkringsutskottets betänkanden
          </note>
          <note>
            1998/99:SfU9 och SfU11
          </note>
          <note>
            Trafikutskottets betänkanden 1998/99:TU11 och
          </note>
          <note>
            TU12
          </note>
          <note>
            Näringsutskottets betänkanden 1998/99:NU12 och
          </note>
          <note>
            NU13
          </note>
          <note>
            Utrikesutskottets betänkande 1998/99:UU12
          </note>
          <note>
            42 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1998/99:137 Införande av schablonberäkning på elmarknaden, m.m.
          </note>
          <note>
            Skrivelse
          </note>
          <note>
            1998/99:132 Redovisning av Allmänna pensionsfondens verksamhet
            år 1998
          </note>
          <note>
            Utrikesutskottets betänkande
          </note>
          <note>
            1998/99:UU10 Verksamheten i Europeiska unionen under 1998
          </note>
          <note>
            Skatteutskottets betänkanden
          </note>
          <note>
            1998/99:SkU19 Tullagens överklaganderegler, m.m.
          </note>
          <note>
            1998/99:SkU21 Ändrade regler med anledning av taxfreehandelns
            upphörande
          </note>
          <note>
            1998/99:SkU18 Särskilda mervärdesskatteregler för investeringsguld
          </note>
          <note>
            Finansutskottets betänkande
          </note>
          <note>
            1998/99:FiU23 Penningpolitiken och Riksbankens förvaltning 1998
          </note>
          <note>
            43 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 31 maj
          </note>
          <note>
            1998/99:678 av Chris Heister (m) till statsministern
          </note>
          <note>
            EU-myndighet i Sverige
          </note>
          <note>
            1998/99:679 av Roy Hansson (m) till socialministern
          </note>
          <note>
            Läkemedelskostnader
          </note>
          <note>
            1998/99:680 av Inger René (m) till jordbruksministern
          </note>
          <note>
            Undersökning av torskbeståndet
          </note>
          <note>
            Frågorna redovisas i bilaga som fogas till riksdagens snabbprotokoll
            torsdagen den 10 juni.
          </note>
          <note>
            44 § Kammaren åtskildes kl. 19.01.
          </note>
          <note>
            Förhandlingarna leddes av andre vice talmannen från sammanträdets
            början t.om. 7 § anf. 23 (delvis), av talmannen därefter t.o.m.
            14 § anf. 69 (delvis), av andre vice talmannen därefter t.o.m.
            20 § anf. 112
          </note>
          <note>
            (delvis), av förste vice talmannen därefter t.o.m. 27 § anf.
            157
          </note>
          <note>
            (delvis), av tredje vice talmannen därefter t.o.m. 34 § anf.
            199
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
