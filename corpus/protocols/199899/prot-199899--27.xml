<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--27</head>
          <docDate when="1998-12-02">1998-12-02</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Val
          </note>
          <note type="speaker">
            Anf. 1 SVEN HULTERSTRÖM (s):
          </note>
          <note>
            Fru talman! Valberedningen har enhälligt godkänt gemensamma listor
            för valen av fullmäktige och suppleanter för fullmäktige i Riksbanken
            samt ledamöter och suppleanter i Europarådets svenska delegation.
          </note>
          <note>
            Sedan Valprövningsnämnden i skrivelse den 25
          </note>
          <note>
            november meddelat att riksdagsvalet vunnit laga kraft kan val
            till Valprövningsnämnden ske. Valberedningen har enhälligt godkänt
            gemensamma listor för valen av ledamöter och suppleanter i Valprövningsnämnden.
          </note>
          <note>
            I egenskap av ordförande i valberedningen ber jag att till talmannen
            få överlämna de gemensamma listorna.
          </note>
          <note>
            Talmannen meddelade att en promemoria med föreslagna namn hade
            delats ut till kammarens ledamöter.
          </note>
          <note>
            Valen till fullmäktige i Riksbanken skulle gälla från den 1 januari
            1999 och för återstoden av innevarande valperiod. Valen till Europarådets
            svenska delegation skulle gälla från den 1 januari 1999 till motsvarande
            tidpunkt efter nästa riksdagsval. Valen till Valprövningsnämnden
            skulle gälla till dess nytt val till nämnden ägde rum.
          </note>
          <note>
            2 § Val av fullmäktige i Riksbanken
          </note>
          <note>
            Företogs av val av elva fullmäktige i Riksbanken.
          </note>
          <note>
            Sedan de av Sven Hulterström för dessa val avlämnade gemensamma
            listorna godkänts av kammaren befanns följande personer, vilkas
            namn i här angiven ordning upptagits på respektive listor, valda
            till fullmäktige i Riksbanken från den 1 januari 1999 och för
            återstoden av innevarande valperiod.
          </note>
          <note>
            Sven Hulterström (s)
          </note>
          <note>
            Johan Gernandt, advokat
          </note>
          <note>
            Sinikka Bohlin (s)
          </note>
          <note>
            Jörgen Andersson (s)
          </note>
          <note>
            Kenneth Kvist (v)
          </note>
          <note>
            Mats Odell (kd)
          </note>
          <note>
            Ingegerd Troedsson, f.d. talman
          </note>
          <note>
            Britt Bohlin (s)
          </note>
          <note>
            Peter Egardt, vd
          </note>
          <note>
            Kjell Nordström (s)
          </note>
          <note>
            Susanne Eberstein (s)
          </note>
          <note>
            3 § Val av suppleanter för fullmäktige i Riksbanken
          </note>
          <note>
            Företogs val av elva suppleanter för fullmäktige i
          </note>
          <note>
            Riksbanken.
          </note>
          <note>
            Sedan de av Sven Hulterström för dessa val avlämnade gemensamma
            listorna godkänts av kammaren befanns följande personer, vilkas
            namn i här angiven ordning upptagits på respektive listor, valda
            till suppleanter för fullmäktige i Riksbanken från den
          </note>
          <note>
            1 januari 1999 och för återstoden av innevarande valperiod.
          </note>
          <note>
            Reynoldh Furustrand (s)
          </note>
          <note>
            Stephan Tolstoy, auktoriserad revisor
          </note>
          <note>
            Carin Lundberg (s)
          </note>
          <note>
            Sven-Erik Österberg (s)
          </note>
          <note>
            Siv Holma (v)
          </note>
          <note>
            Göran Hägglund (kd)
          </note>
          <note>
            Margaretha af Ugglas, f.d. utrikesminister
          </note>
          <note>
            Marianne Carlström (s)
          </note>
          <note>
            Hans Gustaf Wessberg, vice vd
          </note>
          <note>
            Lars U Granberg (s)
          </note>
          <note>
            Barbro Andersson Öhrn (s)
          </note>
          <note>
            4 § Val av ledamöter i Europarådets svenska delegation
          </note>
          <note>
            Företogs val av sex ledamöter i Europarådets svenska delegation.
          </note>
          <note>
            Sedan de av Sven Hulterström för dessa val avlämnade gemensamma
            listorna godkänts av kammaren befanns följande personer, vilkas
            namn i här angiven ordning upptagits på respektive listor, valda
            till ledamöter i Europarådets svenska delegation från den 1 januari
            1999 till motsvarande tidpunkt efter nästa riksdagsval.
          </note>
          <note>
            Jan Bergqvist (s)
          </note>
          <note>
            Anders Björck (m)
          </note>
          <note>
            Lisbet Calner (s)
          </note>
          <note>
            Maud Björnemalm (s)
          </note>
          <note>
            Maggi Mikaelsson (v)
          </note>
          <note>
            Ingrid Näslund (kd)
          </note>
          <note>
            5 § Val av suppleanter i Europarådets svenska delegation
          </note>
          <note>
            Företogs val av sex suppleanter i Europarådets svenska delegation.
          </note>
          <note>
            Sedan de av Sven Hulterström för dessa val avlämnade gemensamma
            listorna godkänts av kammaren befanns följande personer, vilkas
            namn i här angiven ordning upptagits på respektive listor, valda
            till suppleanter i Europarådets svenska delegation från den 1
            januari 1999 till motsvarande tidpunkt efter nästa riksdagsval.
          </note>
          <note>
            Göran Magnusson (s)
          </note>
          <note>
            Knut Billing (m)
          </note>
          <note>
            Sören Lekberg (s)
          </note>
          <note>
            Marie Granlund (s)
          </note>
          <note>
            Mats Einarsson (v)
          </note>
          <note>
            Björn von der Esch (kd)
          </note>
          <note>
            6 § Val av ordförande och ersättare för ordföranden i Valprövningsnämnden
          </note>
          <note>
            Företogs val av ordförande och ersättare för ordföranden i Valprövningsnämnden
          </note>
          <note>
            Enligt ett enhälligt förslag av valberedningen valdes, för tiden
            till dess nytt val till nämnden skulle äga rum, till
          </note>
          <note>
            ordförande i Valprövningsnämnden regeringsrådet Lars Tottie
          </note>
          <note>
            ersättare för ordföranden i Valprövningsnämnden justitierådet
            Staffan Magnusson
          </note>
          <note>
            7 § Val av ledamöter i Valprövningsnämnden
          </note>
          <note>
            Företogs val av sex ledamöter i Valprövningsnämnden
          </note>
          <note>
            Sedan de av Sven Hulterström för dessa val avlämnade gemensamma
            listorna godkänts av kammaren befanns följande personer, vilkas
            namn i här angiven ordning upptagits på respektive listor, valda
            till ledamöter i Valprövningsnämnden till dess nytt val till nämnden
            skulle äga rum.
          </note>
          <note>
            Pär Axel Sahlberg (s)
          </note>
          <note>
            Jerry Martinger (m)
          </note>
          <note>
            Lena Sandlin (s)
          </note>
          <note>
            Mats Berglind (s)
          </note>
          <note>
            Tore Claesson, f.d. riksdagsledamot
          </note>
          <note>
            Ingvar Svensson (kd)
          </note>
          <note>
            8 § Val av suppleanter i Valprövningsnämnden
          </note>
          <note>
            Företogs val av sex suppleanter i Valprövningsnämnden
          </note>
          <note>
            Sedan de av Sven Hulterström för dessa val avlämnade gemensamma
            listorna godkänts av kammaren befanns följande personer, vilkas
            namn i här angiven ordning upptagits på respektive listor, valda
            till suppleanter i Valprövningsnämnden från den
          </note>
          <note>
            1 januari 1999 till dess nytt val till nämnden skulle äga rum.
          </note>
          <note>
            Stefan Svensson, organisationschef
          </note>
          <note>
            Nils Fredrik Aurelius (m)
          </note>
          <note>
            Barbro Hietala Nordlund (s)
          </note>
          <note>
            Kjell Dahlström, partisekreterare
          </note>
          <note>
            Sten Lundström (v)
          </note>
          <note>
            Inger Strömbom (kd)
          </note>
          <note>
            9 § Beslut rörande utskottsbetänkanden som slutdebatterats den
            26 november
          </note>
          <note>
            AU2 Utveckling och rättvisa - en politik för storstaden på 2000-talet
          </note>
          <note>
            Mom. 1 (mål och inriktning för storstadspolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd, c, fp)
          </note>
          <note>
            4. res. 3 (v)
          </note>
          <note>
            Förberedande votering 1:
          </note>
          <note>
            63 för res. 2
          </note>
          <note>
            41 för res.3
          </note>
          <note>
            201 avstod
          </note>
          <note>
            44 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            77 för res. 1
          </note>
          <note>
            64 för res. 2
          </note>
          <note>
            167 avstod
          </note>
          <note>
            41 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            148 för utskottet
          </note>
          <note>
            73 för res. 1
          </note>
          <note>
            83 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 1 m, 16 v, 1 c, 13 mp
          </note>
          <note>
            För res. 1: 73 m
          </note>
          <note>
            Avstod: 1 s, 22 v, 33 kd, 13 c, 14 fp
          </note>
          <note>
            Frånvarande: 13 s, 8 m, 5 v, 9 kd, 4 c, 3 fp, 3 mp
          </note>
          <note>
            Michael Hagberg (s) anmälde att han avsett att rösta ja men markerats
            ha avstått från att rösta.
          </note>
          <note>
            Ulf Kristersson (m) anmälde att han avsett att rösta nej men
            markerats ha röstat ja,
          </note>
          <note>
            Mom. 4 (näringspolitiska insatser)
          </note>
          <note>
            1. utskottet
          </note>
          <note>
            2. res. 7 (fp)
          </note>
          <note>
            Votering:
          </note>
          <note>
            215 för utskottet
          </note>
          <note>
            15 för res. 7
          </note>
          <note>
            77 avstod
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 35 kd, 12 c, 13 mp
          </note>
          <note>
            För res. 7: 15 fp
          </note>
          <note>
            Avstod: 74 m, 1 v, 2 c
          </note>
          <note>
            Frånvarande: 13 s, 8 m, 5 v, 7 kd, 4 c, 2 fp, 3 mp
          </note>
          <note>
            Mom. 9 (översyn av socialbidragen)
          </note>
          <note>
            1. utskottet
          </note>
          <note>
            2. res. 14 (fp)
          </note>
          <note>
            Votering:
          </note>
          <note>
            264 för utskottet
          </note>
          <note>
            15 för res. 14
          </note>
          <note>
            27 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 75 m, 10 v, 35 kd, 13 c, 13 mp
          </note>
          <note>
            För res. 14: 15 fp
          </note>
          <note>
            Avstod: 25 v, 2 c
          </note>
          <note>
            Frånvarande: 13 s, 7 m, 8 v, 7 kd, 3 c, 2 fp, 3 mp
          </note>
          <note>
            Mom. 12 (kulturinstitutioner och mötesplatser)
          </note>
          <note>
            1. utskottet
          </note>
          <note>
            2. res. 21 (kd, c)
          </note>
          <note>
            Votering:
          </note>
          <note>
            247 för utskottet
          </note>
          <note>
            51 för res. 21
          </note>
          <note>
            10 avstod
          </note>
          <note>
            41 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 73 m, 40 v, 12 fp, 4 mp
          </note>
          <note>
            För res. 21: 1 m, 34 kd, 15 c, 1 mp
          </note>
          <note>
            Avstod: 2 fp, 8 mp
          </note>
          <note>
            Frånvarande: 13 s, 8 m, 3 v, 8 kd, 3 c, 3 fp, 3 mp
          </note>
          <note>
            Mom. 13 (regional planering, boende, folkhälsa, m.m.)
          </note>
          <note>
            1. utskottet
          </note>
          <note>
            2. res. 23 (v)
          </note>
          <note>
            3. res. 24 (c)
          </note>
          <note>
            Förberedande votering:
          </note>
          <note>
            41 för res. 23
          </note>
          <note>
            18 för res. 24
          </note>
          <note>
            250 avstod
          </note>
          <note>
            40 frånvarande
          </note>
          <note>
            Kammaren biträdde res. 23.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            41 för res. 23
          </note>
          <note>
            104 avstod
          </note>
          <note>
            38 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 34 kd, 1 fp, 13 mp
          </note>
          <note>
            För res. 23: 40 v, 1 kd
          </note>
          <note>
            Avstod: 75 m, 15 c, 14 fp
          </note>
          <note>
            Frånvarande: 13 s, 7 m, 3 v, 7 kd, 3 c, 2 fp, 3 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            AU3 Akt om ändring i ILO:s stadga samt ILO:s konvention och rekommendation
            om hemarbete
          </note>
          <note>
            Kammaren biföll utskottets hemställan.
          </note>
          <note>
            JuU5 Styrningen av polisen
          </note>
          <note>
            Mom. 6 (tillsynen över polisverksamheten)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            294 för utskottet
          </note>
          <note>
            13 för res. 3
          </note>
          <note>
            42 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 75 m, 39 v, 35 kd, 14 c, 14 fp
          </note>
          <note>
            För res. 3: 13 mp
          </note>
          <note>
            Frånvarande: 14 s, 7 m, 4 v, 7 kd, 4 c, 3 fp, 3 mp
          </note>
          <note>
            Mom. 7 (interna utredningar inom polisväsendet)
          </note>
          <note>
            1. utskottet
          </note>
          <note>
            2. res. 4 (v, mp)
          </note>
          <note>
            Votering:
          </note>
          <note>
            253 för utskottet
          </note>
          <note>
            51 för res. 4
          </note>
          <note>
            2 avstod
          </note>
          <note>
            43 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 74 m, 34 kd, 15 c, 14 fp
          </note>
          <note>
            För res. 4: 39 v, 12 mp
          </note>
          <note>
            Avstod: 1 kd, 1 fp
          </note>
          <note>
            Frånvarande: 15 s, 8 m, 4 v, 7 kd, 3 c, 2 fp, 4 mp
          </note>
          <note>
            Carina Moberg (s) anmälde att hon avsett att rösta ja men markerat
            som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            KrU2 Kriminalisering av främjande av deltagande i lotterier som
            anordnas utom landet
          </note>
          <note>
            Mom. 1 (förslag till lag om ändring i lotterilagen
          </note>
          <note>
            [1994:1000])
          </note>
          <note>
            1. utskottet
          </note>
          <note>
            2. res. 1 (m, c, fp)
          </note>
          <note>
            Votering:
          </note>
          <note>
            204 för utskottet
          </note>
          <note>
            104 för res. 1
          </note>
          <note>
            2 avstod
          </note>
          <note>
            39 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 37 v, 35 kd, 1 fp, 13 mp
          </note>
          <note>
            För res. 1: 75 m, 15 c, 14 fp
          </note>
          <note>
            Avstod: 2 v
          </note>
          <note>
            Frånvarande: 13 s, 7 m, 4 v, 7 kd, 3 c, 2 fp, 3 mp
          </note>
          <note>
            Lena Olsson (v) anmälde att hon avsett att rösta ja men markerats
            ha avstått från att rösta.
          </note>
          <note>
            Mom. 2
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Talmannen meddelade att finansutskottets betänkanden FiU1 och
            FiU11 skulle avgöras i ett sammanhang efter avslutad debatt.
          </note>
          <note>
            10 § Utgiftsramar och beräkning av statsinkomsterna, m.m.
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU1
          </note>
          <note>
            Utgiftsramar och beräkning av statsinkomsterna, m.m. (prop. 1998/99:1
            delvis, skr. 1997/98:187)
          </note>
          <note type="speaker">
            Anf. 2 BO LUNDGREN (m):
          </note>
          <note>
            Fru talman! Sverige har fått en löftesbrytarregering, vars valspråk
            verkar vara Makten framför allt. I
          </note>
          <note>
            går gällde löftesbrottet försvaret - en viktig, grundläggande
            gemensam uppgift. Fortfarande har vi i färskt minne hur Göran
            Persson, Erik Åsbrink och andra socialdemokrater i valrörelsen
            reste runt och försäkrade väljarna att ekonomin skulle växa så
            det knakade. Visst knakar det i svensk ekonomi, men det gäller
            regeringens ljusa prognos.
          </note>
          <note>
            Verkligheten är socialdemokratins värsta fiende, sade en gång
            Olof Palme. Nu har verkligheten, medborgarnas och hushållens verklighet,
            åter hunnit i fatt.
          </note>
          <note>
            Jobb försvinner, tillväxtprognoserna skrivs ned och arbetslöshetsprognoserna
            skrivs upp.
          </note>
          <note>
            Det är ett högt pris medborgarna får betala för socialdemokratins
            ovilja och oförmåga att anpassa politiken till de krav dagens
            verklighet ställer. Det har gjort att hundratusentals människor
            sitter fast i en arbetslöshet som inte bara drabbar dem själva
            ekonomiskt utan också kan ge bristande självkänsla och sociala
            problem. Det är en arbetslöshet som inte bara drabbar den som
            direkt är arbetslös utan alla andra som får betala kostnaden för
            den höga arbetslösheten.
          </note>
          <note>
            Det rör sig om tiotusentals kronor i extra skatt för medborgare
            runt om i Sverige till följd av den höga arbetslösheten.
          </note>
          <note>
            Det i sin tur gör naturligtvis att också för dem som har arbete
            ökar bidragsberoendet. I fjol behövde nästan 800 000 människor
            i Sverige socialbidrag. Nästan
          </note>
          <note>
            800 000 människor behövde socialbidrag, i större eller mindre
            omfattning, för att klara sin försörjning.
          </note>
          <note>
            En del saknade arbete eller var utförsäkrade, men för många av
            dem som hade ett arbete räckte inte pengarna till. Var tredje
            ensamstående mamma behöver socialbidrag för att klara sin ekonomi.
          </note>
          <note>
            Det är inte så konstigt, därför att sammantaget är de svenska
            skatterna så höga att normal- och låginkomsttagare betalar uppemot
            två tredjedelar av sin totala arbetsersättning i olika skatter.
            Det är det som är problemet bakom utropet från en del föräldrar
            att de inte hade råd att betala avgiften när barnen skulle till
            doktorn. Det var inte avgiften som var för hög; det var skatten
            som var så hög att pengarna som var kvar efter skatt inte räckte
            till. Det var det som låg bakom regeringens snabba beslut att
            tidigarelägga utbetalningen av barnbidrag i somras så att midsommaren
            skulle kunna vara bra för de familjer som hårdbeskattas av Erik
            Åsbrink.
          </note>
          <note>
            Det paradoxala är dessutom att de som drabbas av denna socialdemokratiska
            politik är vanliga människor, vanliga hushåll. Det är de som inte
            har någonting kvar efter skatt för att välja annat än det som
            den politiska sektorn i sin tur subventionerar eller ger bidrag
            till. De som har bra inkomster, som har tillgångar som är stora,
            kan alltid gå förbi köer och alltid välja fritt. Det är vanliga
            människor som drabbas av högskattestaten.
          </note>
          <note>
            Trots de höga skatterna har de socialdemokratiska politikerna
            runt om i landet inte förmått leverera en sjukvård utan köer.
            Tvärtom har köerna åter växt fram sedan den vårdgaranti som infördes
            under den borgerliga regeringen 1991-1994 togs bort. Bristerna
            i skolan är uppenbara för de flesta. Äldreomsorgen ger inte i
            alla avseenden den kvalitet och den värdighet som den måste ge.
            Rättstryggheten urholkas och, som jag sade inledningsvis, försvaret
            får inte de resurser som motsvarar det som försvarets uppgifter
            fortfarande innebär.
          </note>
          <note>
            Fru talman! Budgetpolitiken är inte bara att ställa samman inkomster
            och utgifter. Budgetpolitik är också ett uttryck för politisk
            vilja och ambition. Den moderata budgetpolitiken präglas av tre
            viktiga uppgifter.
          </note>
          <note>
            Den första uppgiften är att man skall se till att det blir tillräckligt
            bra förutsättningar för att massarbetslösheten skall kunna elimineras,
            att komma i ett läge där ingen människa i Sverige behöver känna
            fruktan för att det inte finns något nytt jobb, om ett jobb går
            förlorat. Man skall alltid veta att man kanske behöver en utbildning,
            att man kanske får vänta några månader, men att det finns ett
            jobb. Man får fortsätta att jobba och försörja sig själv.
          </note>
          <note>
            Den andra uppgiften är att tillåta att svenska hushåll - också
            de med normala och låga inkomster -
          </note>
          <note>
            skall kunna försörja sig på sina egna arbetsinkomster.
          </note>
          <note>
            Det är ett moraliskt viktigt krav.
          </note>
          <note>
            Den tredje uppgiften är att man skall återställa förtroendet
            för att stat och kommun verkligen klarar sina grundläggande uppgifter.
            Det gäller sjukvården, äldreomsorgen, skolan och rättstryggheten
            - för att ge några exempel.
          </note>
          <note>
            Skall man kunna skapa förutsättningar för nya arbetstillfällen
            krävs det först och främst insikt om att det är de människor som
            driver dagens företag, och som funderar på att starta morgondagens
            företag, som bestämmer om det skall bli tillräckligt många nya
            jobb. Men det blir det inte om dessa människor känner av dubbla
            skatter, överbeskattning, regleringar, krångel och att det är
            besvärligt att anställa. Också regeringen borde ju inse att om
            höga skatter på tobak och alkohol leder till lägre försäljning,
            så leder hög skatt på arbete till färre jobb, mindre arbete.
          </note>
          <note>
            Det som krävs är alltså att Sveriges riksdag bestämmer sig för
            att ta bort dubbla skatter och extraskatter på företagande och
            för att införa lägre skatt på arbete. Det måste också bli mindre
            regleringar så att det blir lättare att anställa.
          </note>
          <note>
            För att jobben skall kunna växa fram är det också viktigt att
            vi får en stabilitet när det gäller valutan.
          </note>
          <note>
            Finansutskottet fick ett brev från en företagare under behandlingen
            av budgetpropositionen. Företagaren berättade att han importerade
            varor från Schweiz och att han nu hade en beställning som till
            följd av försvagningen av kronan hade fördyrats med 400 000 kr
          </note>
          <note>
            - den ursprungliga beställningen var på ca 4 miljoner kronor.
            Företagaren skrev: Gör någonting åt detta!
          </note>
          <note>
            Finansutskottets majoritet gör ju ingenting, men det som den
            här företagaren och många andra, framför allt mindre, företagare
            behöver är en stabilitet, att
          </note>
          <note>
            Sverige så snabbt som möjligt går med i det europeiska valutasamarbetet.
            Regeringen måste ta sitt ansvar och våga ta ställning i den här
            frågan.
          </note>
          <note>
            Ytterligare en sak är nödvändig i dessa dagar i december när
            Björn Rosengren utlovar att Barsebäck snart skall kunna läggas
            ned, och det är en vettig energipolitik. Vad är det för förnuft
            i att avveckla en svensk säker kärnkraft till priset av ökade
            kostnader, otryggare energiförsörjning och sämre miljö? Inte minst
            vi som kommer från södra Sverige vet ju vad följden blir när man
            börjar bränna fossila bränslen som alternativ till den kärnkraft
            som i dag finns. Det är ett slöseri utan like med miljöpolitiska
            konsekvenser som inte är acceptabla. Det gäller att se till att
            kärnkraftspolitiken och energipolitiken blir stabil och trygg.
            Då skall man inte snabbavveckla fungerande kärnkraftverk.
          </note>
          <note>
            Fru talman! För oss moderater är det en moralisk förpliktelse
            att göra det möjligt för människor att försörja sig på sina egna
            arbetsinkomster. Det går inte att ersätta tryggheten i att ha
            kontroll över sin egen ekonomi - att kunna ha en marginal - med
            osäkra politiska löften. De löften som gavs i riksdagen 1958
          </note>
          <note>
            om pensionerna var inte hållbara. Därför har vi träffat en uppgörelse
            om ett nytt och förhoppningsvis mera hållbart pensionssystem.
          </note>
          <note>
            Det fanns delade meningar om exakt hur det skulle se ut, men
            vi vet att de löften som gavs för 40
          </note>
          <note>
            år sedan alls inte hölls. De människor som trodde på löftena
            har blivit svikna. Detta gäller också sjukvården där köerna har
            växt, och det gäller också många andra områden. Det är alltså
            bräckligt att förlita sig på att skatterna skall vara höga och
            att politikerna skall ta åt sig att utföra uppgifter som de sedan
            inte klarar av.
          </note>
          <note>
            Att man skall kunna leva på sin egen lön är ett minst lika viktigt
            motiv för att sänka skatten på arbetsinkomster som att skapa förutsättningar
            för nya jobb. Vi menar att vi nu måste kompensera löntagarna för
            egenavgifterna genom en motsvarande skattesänkning i förvärvsavdrag.
            Vi menar att staten skall ta över kostnader från kommunerna, så
            att kommunalskatten kan sänkas för såväl förvärvsarbetande som
            för pensionärer; att grundavdraget höjs, att pensionärernas särskilda
            grundavdrag höjs och att ett grundavdrag för barn införs parallellt
            med det nuvarande barnbidraget.
          </note>
          <note>
            De skattesänkningar som vi föreslår, som också gäller boendet,
            finansieras genom att offentliga utgifter minskar, men inte genom
            att offentliga insatser tas bort där de behövs.
          </note>
          <note>
            Till skillnad från regeringen avvisade vi tanken på att minska
            stödet till de handikappade, och vi har i vårt budgetalternativ
            lagt in en återgång till de nivåer som tidigare gällde.
          </note>
          <note>
            Till skillnad från regeringen och från det vänsterparti som också
            sviker sina löften menar vi att änkepensionerna inte skall reduceras
            på det sätt man genomdrev förra riksdagsåret. Vi skall se till
            att också där fullfölja de löften som en gång har givits.
          </note>
          <note>
            De besparingar som vi föreslår är bl.a. mindre bidrag och subventioner
            för just de personer som också får lägre skatt. På det sättet
            behöver de mindre bidrag och subventioner därför att skatten är
            väsentligt lägre.
          </note>
          <note>
            Skatten blir ännu lägre vid en minskning av bidrag och subventioner,
            för vi sparar också på partistöd och presstöd genom att göra de
            offentliga verksamheterna mer effektiva och genom ett lägre bistånd
            än tidigare.
          </note>
          <note>
            Detta är ett antal besparingar som inte påverkar hushållens ekonomi,
            men som ger utrymme för de skattesänkningar som gör att man kan
            försörja sig på sina egna inkomster.
          </note>
          <note>
            De skatteöverläggningar som Erik Åsbrink har inbjudit till och
            som skall börja nästa vecka måste vara inriktade, inte på en skattereform
            i den traditionella meningen, dvs. att omfördela - en sänkt skatt,
            en annan höjd skatt - utan det måste vara fråga om en skattesänkningsreform.
            Den reformen måste som minimiinriktning ha att under de kommande
            fyra åren återställa ambitionerna med skattereformen. Det innebär
            att egenavgifterna kompenseras. Det innebär att kommunalskatten
            sänks, så att genomsnittsutdebiteringen blir 30 %, 30 kr, vilket
            i sin tur innebär en statlig skatt som inte är högre än 20 %.
            Dessutom krävs det en del förändringar, som jag har sagt tidigare,
            när det gäller företagande och möjligheten att få fram de nya
            jobben.
          </note>
          <note>
            En annan viktig uppgift för oss moderater är att se till att
            grundläggande gemensamma åtaganden kan fullföljas på ett bra sätt.
            Det gäller sjukvården, som jag sade, det gäller äldreomsorgen,
            skolan och på statens område rättstryggheten och försvaret.
          </note>
          <note>
            Lösningen på de problem vi har är inte ännu högre skatter och
            ännu större offentliga utgifter. Hade det varit så hade det inte
            funnits några problem, eftersom vi redan har världens högsta skatt.
            Det som i stället krävs är politiker i stat och kommun som förmår
            att hushålla med skattebetalarnas pengar och prioritera kärnuppgifter.
          </note>
          <note>
            Det som krävs är inte mer av de Perssonpengar som egentligen
            är Andersson-, Petterson-, och Lundströmpengar - pengar som går
            till de politiker som redan visat att de inte på ett riktigt sätt
            förmår använda de stora resurser de har. Lösningen är i stället
            att göra det som Vårdförbundets ordförande Eva Fernvall föreslog
            för ett år sedan, nämligen att låta den personal som kan sjukvården
            organisera sitt arbete så att det blir effektivt och bra. Det
            som hon och många andra företrädare för sjukvården sade i en debattartikel
            var att om de får den möjligheten kan de ge oss bättre sjukvård
            till samma eller lägre kostnad.
          </note>
          <note>
            Det är en skandal att regeringen inte omedelbart har försökt
            ta till vara de idéer, de tankar och den vilja som finns hos dem
            som arbetar i vården. Samma sak gäller äldreomsorgen och skolan.
            Ledarskap och organisation, prioritering av kärnuppgifterna är
            det som vi måste ägna oss åt. Medborgarna skall ha valuta för
            sina skattepengar.
          </note>
          <note>
            Fru talman! Den ekonomiska politiken måste inriktas på att så
            snabbt som möjligt pressa tillbaka statsskuldskvoten, statsskuldens
            andel av ekonomin, till 60 %. Detta mål bör uppnås senast år 2002.
          </note>
          <note>
            Med den moderata budgetpolitiken ger statens finanser de närmaste
            åren överskott som innebär att statsskulden amorteras snabbare
            än med regeringens politik. Det bästa sättet att långsiktigt minska
            statsskulden som andel av ekonomin är emellertid att skapa förutsättningar
            för högre tillväxt. Det skulle motverkas av regeringens ambition
            om permanenta överskott.
          </note>
          <note>
            Det finns också anledning att kritisera regeringen för det sätt
            på vilket man har hanterat budgetprocessen. Den nya budgetprocessen
            i riksdagen har ju som syfte att skapa en trovärdighet för att
            utgifter inte skenar i väg. Men de budgeteringsmarginaler som
            regeringen har tillåtit sig, marginaler som har varit tiotals
            miljarder stora, har fått fyllas i takt med att inkomsten har
            utvecklats bättre än vad som var förutsett. Dessa marginaler används
            för att tillåta mer och mer av offentliga utgifter, vilket inte
            var syftet med budgetprocessen. Därför befinner vi oss i det läge
            som vi gör nu, när Erik Åsbrink brottas på sitt finansdepartement
            med hur han skall klara utgiftstaket för
          </note>
          <note>
            1998. Kan han flytta över lite kostnader till 1999?
          </note>
          <note>
            Nej, som Konjunkturinstitutet pekar på är det svårt att klara
            detta, därför att nästa år har redan så mycket ätits upp att marginalen
            bara är några miljarder. Det är därför man använder sig av kreativ
            bokföring. I
          </note>
          <note>
            stället för att ge kommunerna bidrag föreslår man att man under
            ett år skall lämna över en del av det statliga skatteunderlaget,
            för det märks inte i bokföringen.
          </note>
          <note>
            Detta var ett enda exempel.
          </note>
          <note>
            Sanningen är att regeringen inte har haft kontroll över utgiftsutvecklingen.
            Man har i takt med stigande inkomster utöver prognoserna tillåtit
            sig nya utgifter.
          </note>
          <note>
            Nu befinner ni er i ett läge, som vi från den borgerliga sidan
            har varnat för under flera år, där ni faktiskt har problem med
            att hålla utgiftstaket.
          </note>
          <note>
            Fru talman! Sverige kan bättre. Även om det har blivit ett nytt
            tillväxtdepartement med Mona Sahlin och Björn Rosengren i spetsen
            - och en del fäster stora förhoppningar vid detta - vore det bra
            med en omläggning av politiken. Det tragiska är att det tog fyra
            år tills man började funderade över tillväxt och tillväxtdepartement.
          </note>
          <note>
            Nu har vi nåtts av budskapet att den stora tillväxtpropositionen
            är skjuten på framtiden. Och Mona
          </note>
          <note>
            Sahlin säger: Det är nog bra om arbetsmarknadens parter kommer
            överens om förbättrade förutsättningar för tillväxt. Men om hon
            och Erik Åsbrink nu vet att det krävs förändringar, borde de ställa
            sig frågan hur mycket det kostar de medborgare som i dag är arbetslösa
            och som betalar höga skatter. Om ni vet att det behövs någonting,
            varför vågar ni då inte göra någonting? Svaret är det som jag
            gav tidigare, att för er är makten viktigare än medborgarnas välfärd.
          </note>
          <note>
            För att Sverige skall kunna bättre krävs en omläggning av politiken.
            Vi, folkpartiet och kristdemokraterna redovisar en sådan väg i
            den första reservationen i finansutskottets betänkande. I reservation
            nr 3 säger vi tillsammans med centerpartiet att det inte räcker
            räcker att sätta mål för sysselsättningen.
          </note>
          <note>
            Det krävs också åtgärder. Det krävs sänkt skatt på arbete och
            företagande och enklare regler på arbetsmarknaden. Det är några
            viktiga saker som regeringen under fyra år har försummat.
          </note>
          <note>
            Fru talman! För att få en bättre politik yrkar jag bifall till
            reservationerna 1, 3 och 16.
          </note>
          <note>
            (Applåder)
          </note>
          <note type="speaker">
            Anf. 3 LARS BÄCKSTRÖM (v):
          </note>
          <note>
            Fru talman! I dag skall riksdagen fatta de beslut som låser fast
            utgiftsramar och -tak för 1999. Blir detta ett bra beslut, eller
            blir det besvikelse? Ja, för borgarna blir det besvikelse. De
            kommer säkert, som
          </note>
          <note>
            Bo Lundgren, att måla ut budgeten som svag och kraftlös, att
            ingenting händer. Regeringspartiet kommer säkert att tala om att
            det här är den bästa budget man kan tänka sig.
          </note>
          <note>
            Vi i Vänsterpartiet har en något mer balanserad syn. Vi har valt
            att inleda ett samarbete med regeringen och med Miljöpartiet,
            och budgeten var vår första uppgift. Det var ett enkelt val, men
            det var en svår uppgift. Det var enkelt därför att det svarar
            mot det uppdrag som våra väljare har gett oss, nämligen att driva
            på för arbete och rättvisa. Men det var svårt eftersom det fanns
            så litet tid för arbetet. Men trots den knappa tiden innebär denna
            budget steg åt vänster, för fler i arbete och mer rättvisa. Det
            finns de som säger att vi i Vänstern inte har vunnit tillräckligt.
          </note>
          <note>
            Fru talman! Den här omtanken om vår rätt till inflytande är kanske
            inte alltid så renhjärtad när den kommer från partier som alltid
            har sagt: Vänstern förmår inte ta ansvar. Det är omöjligt för
            Vänstern.
          </note>
          <note>
            Den kritiken påminner inte så lite om Tage Danielssons Grallimatik
            om ni minns den. Där skrev han och lät den obotfärdige säga: Alla
            negrer är lata. - Det där var en flitig neger. Han måste vara
            vit.
          </note>
          <note>
            De som är kritiska mot oss intar positionen:
          </note>
          <note>
            Vänstern kan inte ta ansvar. Vänstern har tagit ansvar. Då har
            de svikit. Det är samma typ av logik.
          </note>
          <note>
            Nej, vi sviker inte. Den här budgeten är det första steget i
            ett uthålligt samarbete för hela mandatperioden - eller hur finansministern?
            Det är så vi skall göra. Det skall vi klara. Och vi har redan
            nått en bit på väg.
          </note>
          <note>
            Så sent som i våras stod jag i denna kammare och kritiserade
            Socialdemokraterna för att målet om att halvera den öppna arbetslösheten
            var för begränsat.
          </note>
          <note>
            Då fick jag beröm och stöd av borgerlig press och t.o.m. borgerliga
            partier. Och vad ser vi nu? Nu har vi i den här budgeten ett konkret
            förslag om målsättning för ökad sysselsättning. Det är bra. Det
            borde vi vara glada för i alla partier.
          </note>
          <note>
            I den här budgeten kan vi konstatera att Sverige inte längre
            måste låna. Staten kan i stället amortera.
          </note>
          <note>
            Vi i Vänstern noterar det med glädje. Det var ju våra röster
            som hösten 1994 lade grunden till budgetsaneringen och gjorde
            merparten av denna. Sedan gick det för långt med sänkt a-kassa,
            sänkt sjukförsäkring och för hårda sparkrav på kommunerna. Men
            i den här budgeten är vi åter på rätt väg.
          </note>
          <note>
            Nivåerna i a-kassa och sjukförsäkring är återställda. Kommunerna
            får 1999 16 miljarder kronor mer än
          </note>
          <note>
            1996. 2001 höjs nivån till 22 miljarder. Så långt har den affärstidning
            rätt som skrev innan valet att Persson följer Schyman.
          </note>
          <note>
            Allt i budgeten är inte bra. Man kan inte få allt -
          </note>
          <note>
            inte ens med 12 % av rösterna. Men trots det tar vi ansvar för
            helheten. Vi säger inte: Det där är dåligt men det där är vårt.
            Vi tar ansvar för helheten. Men vi kan ju med särskild glädje
            notera en del saker.
          </note>
          <note>
            I valet kritiserade Vänstern slopandet av värnskatten. Vi sade
            att det är orimligt att sänka skatten med 3 miljarder kronor och
            bara göra det för dem som tjänar lite bättre. Nu föreslår regeringen
            att också de som tjänar mindre skall få drygt 3 miljarder i sänkt
            skatt. Utan oss i Vänstern är jag rädd att skattesänkningen bara
            hade gällt dem som tjänar lite bättre.
          </note>
          <note>
            Hade det varit bättre? Vad säger ni i Folkpartiet? Jag vet att
            de som tjänar lite tycker att den lösning som majoriteten står
            för är mer rättvis.
          </note>
          <note>
            Vi kan nu notera en extra skattesänkning för hyresgäster. Jag
            tror personligen att det hade varit bättre att bara rikta in de
            här slantarna till krisårgångarna.
          </note>
          <note>
            Men visst ger den här generella sänkningen möjlighet till lägre
            hyror än annars. Är denna möjlighet till lägre hyror bra eller
            dålig? Vad säger ni i Centern?
          </note>
          <note>
            Jag vet vad hyresgästerna tycker.
          </note>
          <note>
            Kommunerna får en extra miljard 1999 och ytterligare två miljarder
            2001. Visst stärker det vården och äldreomsorgen. Eller vad tycker
            ni kristdemokrater?
          </note>
          <note>
            Jag vet vad patienterna, personalen och de äldre på sjukhemmen
            tycker.
          </note>
          <note>
            I budgeten utlovas förslag för kompetensutveckling i arbetslivet
            som träder i kraft den 1 januari 2000.
          </note>
          <note>
            Detta är något som arbetsmarknadens parter länge krävt. Det här
            är förslag för tillväxt i näringslivet, i industrin. Jag är inte
            så säker på att det här löftet hade funnits utan Vänsterns medverkan.
            Är det här löftet bra eller dåligt? Vad säger Bo Lundgren?
          </note>
          <note>
            I budgeten finns flera förslag för en rättvisare lönesättning
            mellan män och kvinnor. Är det här steg åt rätt håll? Det bör
            alla borgerliga partier svara på i den här debatten. Kanske tycker
            någon av er rent av att det här är för lite. Men kom då med och
            driv på tillsammans med oss! Sitt inte tysta i de här borgerliga
            reservaten där ni befinner er.
          </note>
          <note>
            I budgeten finns satsningar på ett mer ekologiskt
          </note>
          <note>
            Sverige, på miljöomställning. Det finns pengar till naturskydd
            och marksanering. Vi har ett arbete på gång för gröna nyckeltal,
            miljöjusterade nationalräkenskaper. Det är ju så att vägen till
            en uthållig tillväxt just går genom satsningar på utbildning,
            kompetenshöjning, forskning och en produktion som är miljöanpassad.
            Det är en politik som ger utrymme för mindre företag att växa
            i framtidsbranscher där arbetsmarknadens parter vet att de arbetar
            under stabila och rättvisa villkor. Det är en väg till uthållig
            tillväxt som bygger på den produktiva rättvisans princip.
          </note>
          <note>
            Mot det här alternativet står ni i den borgerliga oppositionen.
            Två partier har valt att liera sig med
          </note>
          <note>
            Moderaterna. Kvar står en isolerad Center och möjligen de väljare
            som är på spaning efter den mitt som flytt.
          </note>
          <note>
            Ni säger att budgetens förslag är otillräckliga. Vad skall man
            då kalla ert alternativ? Det finns en reservation från den moderatledda
            alliansen. Det vänligaste man kan säga om den reservationen är
            att den liknar en önskelista. Den innehåller trevliga saker.
          </note>
          <note>
            Det gör alla önskelistor. Ni pratar länge om alla goda skattesänkningar,
            men ni säger väldigt lite om hur de skall finansieras. När ni
            talar lika länge om betalningen som om er skattesänkarfest, då
            kan vi börja föra en mer konstruktiv debatt.
          </note>
          <note>
            Men tills ni lärt er det blir era recept i bästa fall bara blå
            löftesballonger. I sämsta fall, om väljarna givit er mandat eller
            om vi i Vänstern släppt fram er, hade det blivit något mycket
            värre. Det hade blivit ofinansierade skattesänkningar, ökade klyftor
            mellan män och kvinnor och mindre satsningar på gemensam vård
            och omsorg. Det hade blivit mer av privata lösningar för dem som
            har och mindre av gemensam välfärd. Men det hotet har väljarna
            röjt undan.
          </note>
          <note>
            Väljarna, fru talman, föredrar uppenbarligen också det här som
            jag nu håller upp - ett litet rött paket med gröna snören - framför
            blå löften, blå ballonger.
          </note>
          <note>
            Väljarna vill ha mer av den produktiva rättvisan och mindre av
            marknadens makt och monopol.
          </note>
          <note>
            Och det är inte bara här i Sverige som sådana här alternativ
            formas. Det här är också den politiska verkligheten i Italien,
            i Frankrike och i Tyskland.
          </note>
          <note>
            Därför har vi formulerat krav för ett vänsterns samarbete i Europa.
            Tyvärr har vi inte med oss Socialdemokraterna. Det är lite märkligt
            eftersom de ibland anklagar oss för att inte inse att det behövs
            mer samarbete i Europa. Vad vi föreslår är ett ökat mellanstatligt
            samarbete för ökad sysselsättning, ett samarbete där fler i arbete
            är det överordnade målet. Jag yrkar bifall till Vänsterpartiets
            reservation nr 10.
          </note>
          <note>
            Vi driver ju på för ett alternativ till EMU-
          </note>
          <note>
            anpassningen. Vi i Vänstern menar att Sverige har bättre möjlighet
            att hävda rätten till arbete och social trygghet utanför EMU.
            Andra, som statsministern, säger att de är genuint osäkra medan
            högern vill gå med för marknadens skull.
          </note>
          <note>
            Men EMU handlar ju, fru talman, inte bara om ekonomi. Det kanske
            inte ens främst handlar om ekonomi. Frågan handlar ytterst om
            vår nationella suveränitet. Ingen nation kan agera oberoende av
            sin omvärld. Det leder bara till Albanien och Nordkorea.
          </note>
          <note>
            Det är spår som förskräcker. Men ett land kan ju hävda sin suveränitet,
            rätten att fatta egna beslut.
          </note>
          <note>
            Genom hela historien har suveräna stater utmärkts av vissa särdrag.
            Tre av de kanske viktigaste har varit rätten att sluta förbund
            med andra stater, rätten att hålla här och rätten att prägla mynt,
            alltså ge ut pengar. I EMU försvinner en av dessa rättigheter,
            rätten att ge ut egna pengar. Och Sveriges rätt att sluta avtal
            med andra stater är ju svårt sargad redan genom vårt medlemskap
            i EU.
          </note>
          <note>
            Fru talman! Suveräniteten är ingen garanti för framgång lika
            lite som frihet är en garanti för välstånd. Men alternativen är
            sämre. En europeisk union med gemensam valuta leder med nödvändighet
            till en gemensam finans- och skattepolitik - kanske inte omedelbart
            men på sikt. Den europeiska förbundsstaten blir den naturliga
            konsekvensen av EMU.
          </note>
          <note>
            Ett svenskt deltagande i den här valutaunionen måste avgöras
            i en folkomröstning. Något annat vore ett brott både mot Sveriges
            historia och mot Sveriges framtid. Vi anser att en folkomröstning
            borde hållas redan i samband med vårens val till EU-parlamentet.
          </note>
          <note>
            Men för att förenkla voteringarna och för att kunna manifestera
            största möjliga bredd väljer vi att biträda reservation 7 från
            Miljöpartiet i voteringen om kontraproposition. Vi menar att alla
            ledamöter och partier som vill ha en folkomröstning borde kunna
            sluta upp bakom oss och Miljöpartiet i den voteringen.
          </note>
          <note>
            Fru talman! Är då allt gott och väl när vi har antagit denna
            budget? Nej, det är det inte. Vi vet att det finns oroväckande
            tecken på en försvagad industriuppgång. Men det är ändå skillnad
            mellan denna försvagade uppgång och det tidiga 90-talet, då vi
            hade en accelererande nedgång under Carl Bildt. Det är en väldig
            skillnad.
          </note>
          <note>
            Om konjunkturen försvagas kraftigt, måste vi ha kraft att motverka
            nedgången. Detta har arbetsmarknadsutskottet insett. Det skriver:
            "Utskottet kan därför inte utesluta att de av regeringen föreslagna
            ramarna för utgiftsområde 13 och 14 kan behöva justeras upp."
            Vi måste ha den beredskapen. Men om vi skall kunna ha resurser
            till det kan vi inte samtidigt lova ut miljard efter miljard till
            försvarets svarta hål.
          </note>
          <note>
            Det kan vi inte ha råd med.
          </note>
          <note>
            I budgeten finns en politik för arbete och starka statsfinanser,
            med tydliga mål för ökad sysselsättning, överskott och amorteringar.
            Men budgeten säger också att dessa mål gäller vid den tillväxt
            som kalkylerades i 1997 års proposition. Om tillväxten av konjunkturmässiga
            skäl väsentligt skall avvika, skall motsvarande avvikelse från
            målen tolereras.
          </note>
          <note>
            Vad betyder detta? Ja, helt enkelt att om sysselsättningen blir
            sämre, får vi mindre inkomster. Då måste vi överväga att dra ned
            på amorteringarna för att klara jobben. Vi har redovisat denna
            precisering i ett särskilt yttrande. Jag tror inte att någon här
            i kammaren vill eller i vart fall vågar hävda någon annan mening.
          </note>
          <note>
            De tre partierna bakom budgeten har inte klarat att finansiera
            allt vad vi vill i budgeten. Vi har gemensamt klarat att höja
            pensioner och satt ett datum för höjda barn- och studiebidrag.
            Men andra välbehövliga satsningar har fått stå tillbaka. Ett parti,
            Socialdemokraterna, fick ge avkall på sitt vallöfte om maxtaxor
            i barnomsorgen. Vi i Vänstern har fått ge avkall på många av våra
            krav.
          </note>
          <note>
            Detta är resultatet av prioriteringar som utgår från krav på
            överskott och fastställda tak. Denna nya stramare budgetprocess
            har en nästan enhällig riksdag ställt sig bakom. Av partierna
            är det väl bara Vänsterpartiet som har protesterat mot en del
            inslag i budgetprocessen.
          </note>
          <note>
            Jag är beredd att erkänna att den nya budgetordningen har många
            förtjänster, särskilt när det gäller att ta ned stora underskott.
            Men tekniken att fastställa utgiftstak för tre år framåt skapar
            också problem.
          </note>
          <note>
            Översatt till en hushållsbudget innebär den att familjen skall
            lägga fast sina utgifter för tre år framåt. Blir sedan inkomsterna
            större än väntat, kan familjen bara spara eller amortera, vilket
            är samma sak. En lönehöjning för en sådan här familj kan aldrig
            leda till ett nytt kök, en nyare bil eller något roligt för barnen,
            för taket ligger fast.
          </note>
          <note>
            Skulle Sveriges familjer tillämpa utgiftstak - att skilja inkomster
            från utgifter - skulle den inhemska konsumtionsökning som vi just
            nu ser och som leder till ökad efterfrågan på arbetskraft förbytas
            i en rejäl lågkonjunktur. Sådana här tak kan göra det svårt i
            framtiden, också vid goda konjunkturer med ökade inkomster för
            samhället, att finansiera angelägna reformer.
          </note>
          <note>
            Ett sådant exempel är maxtaxan i barnomsorgen.
          </note>
          <note>
            En sådan reform rätt finansierad är vi positiva till, men hur
            skall man få in den under redan satta tak?
          </note>
          <note>
            Vad skall bort i stället? Ökade inkomster är inget godkänt svar
            så länge vi inte har höjt taken. Att klara det med minskade utgifter
            för försvaret eller för arbetslösheten kan vara en lösning, men
            ännu enklare är nog att få fler i arbete, så att vi vågar bygga
            ut folkhemmet och höja taken, samtidigt som vi amorterar ned på
            statens skulder.
          </note>
          <note>
            Det är den här lösningen som vi i Vänstern förespråkar, att driva
            en politik för fler i arbete. Det sätter vi allra främst. Det
            är därför som vi har valt att vara med om att ta fram den här
            budgeten och inleda ett långsiktigt samarbete med två andra partier:
            för ekonomins, jobbens, rättvisans, jämställdhetens och miljöns
            skull. Det är den uppgift som vi skall klara under den här mandatperioden.
            Sysselsättningen skall upp, och rättvisan skall öka.
          </note>
          <note>
            (Applåder)
          </note>
          <note type="speaker">
            Anf. 4 BO LUNDGREN (m) replik:
          </note>
          <note>
            Fru talman! Det är ju bra att Vänsterpartiet och
          </note>
          <note>
            Socialdemokraterna nu har följt det moderata förslaget om att
            höja pensionerna. Det är tråkigt att Vänsterpartiet har brutit
            sitt löfte att återställa änkepensionerna.
          </note>
          <note>
            Man kan kommentera det som Lars Bäckström sade också genom att
            säga: Hade vi under 80-talet, då spekulationsekonomin florerade,
            vilket ledde till krisen i början på 90-talet, haft en gemensam
            valuta, med de krav som ställs på låg inflation och stabilitet,
            hade vi inte haft den krisen eller i vart fall inte en tillnärmelsevis
            så djup kris. Det är ett stort skäl till att vi skall ha den stabilitet
            som eurosamarbetet innebär.
          </note>
          <note>
            Jag skulle vilja fråga Lars Bäckström två saker.
          </note>
          <note>
            För det första: Ni skall ju nu i fyra år regera med socialdemokraterna.
            När nu Barsebäck avvecklas -
          </note>
          <note>
            helt felaktigt, som vi ser det - vad är nästa steg? Vilka krav
            ställer ni på regeringen?
          </note>
          <note>
            För det andra: Lars Bäckström sade själv från talarstolen att
            ni vill ha en successivt allt större offentlig sektor, med höjda
            utgiftstak. Det innebär att ni vill permanenta en modell med höga
            skatter och en stor offentlig sektor som gör att människorna blir
            beroende och utlämnade. Det ni vill enligt era program och enligt
            vad ni sade i valrörelsen är att ta bort enskilda alternativ i
            sjukvården och i vården i största allmänhet, såsom äldreomsorg
            och barnomsorg. Hur kommer ni att gentemot regeringen driva kravet
            på borttagande av alla enskilda initiativ i vård och omsorg och
            för den delen också i skola?
          </note>
          <note type="speaker">
            Anf. 5 LARS BÄCKSTRÖM (v) replik:
          </note>
          <note>
            Fru talman! Vad gäller en allt större offentlig sektor vill jag
            säga: När det tillkommer två anställa, kanske i privata tjänster
            eller i exportindustrin, får vi råd med ytterligare en anställd
            i kommunen. Hela ekonomin växer. Ni moderater vill bara att de
            privatanställdas antal skall få öka medan de offentliganställda
            skall bli färre.
          </note>
          <note>
            Bo Lundgren! Jag talade i mitt anförande om notan för era betalningar.
            Var inte bara den generöse värden, som lovar ut alla godbitar
            vid smörgåsbordet!
          </note>
          <note>
            Hur skall ni finansiera det här? Ni har nämnt partistöd och presstöd.
            Det låter lite käckt, som någonting som man ändå kan ta bort.
            Det ger en finansiering med
          </note>
          <note>
            400 miljoner kronor, men ni skall sänka skatten med
          </note>
          <note>
            30 miljarder 1999 och sedan med 60 miljarder och med 86 miljarder.
            Presstöd och partistöd kan ge ca
          </note>
          <note>
            300-400 miljoner. Det är den finansiering som ni vill tala om.
          </note>
          <note>
            Det andra, att ni vill överlåta allt till de privata försäkringsbolagen,
            talar ni inte om. Det gäller trafikförsäkring, arbetsskadeförsäkring
            och läkemedelsförsäkring, som förmånstagarna skall få betala.
            Makten skall flyttas från de trista politikerna till direktionsrummen
            i Skandia, Trygg-Hansa och de andra försäkringsbolagen. Tala om
            era finansieringar! Tala om medaljens baksida! Det rekommenderar
            jag Bo
          </note>
          <note>
            Lundgren.
          </note>
          <note type="speaker">
            Anf. 6 BO LUNDGREN (m) replik:
          </note>
          <note>
            Fru talman! Det stora problemet med Lars Bäckström och hans politik
            är att han bara ser att makten kan ligga i styrelserum eller i
            politiska församlingar.
          </note>
          <note>
            Det som jag och mitt parti vill är att makten skall vara hos
            människorna. Det är det väsentliga.
          </note>
          <note>
            Finansieringen av skattesänkningar innebär, som jag sade, att
            vi växlar lägre skatt mot mindre av bidrag och subventioner just
            till dem som får lägre skatt. Det är den huvudsakliga och stora
            finansieringen.
          </note>
          <note>
            Tillbaka till det som Lars Bäckström inte vill prata om: Vi föreslår
            inte att man skall ha en massa privata försäkringar på sjukvårdsområdet.
            Vi föreslår att de politiker som inte har kunnat administrera
            en bra vård ersätts med en försäkringslösning, där personalen
            med sin kunskap och kompetens tillsammans med patienterna kan
            se till att vården blir bättre.
          </note>
          <note>
            Stick inte under stol med att ni har gått ut i valet och sagt
            att ni vill ta bort enskilda alternativ som kan hjälpa till att
            göra det bättre i vården, i omsorgen och i skolan. Lars Bäckström!
            Ge alltså ett klart besked:
          </note>
          <note>
            Hur skall ni gentemot regeringen driva kravet på att ta bort
            alla de möjligheter till alternativ som nu finns och som borde
            bli fler inom ramen för ett system där de enskilda människorna
            får inflytande, inte vare sig politikerna eller de som sitter
            i styrelserummen.
          </note>
          <note>
            Jag tycker också att Lars Bäckström kunde svara på frågan hur
            ni skall gå vidare när det gäller den enligt vår uppfattning både
            miljömässigt och på annat sätt fullständigt förödande kärnkraftsavvecklingen.
          </note>
          <note>
            Vad kommer efter Barsebäck? Ni skall ju bestämma tillsammans
            med Åsbrink i fyra år.
          </note>
          <note type="speaker">
            Anf. 7 LARS BÄCKSTRÖM (v) replik:
          </note>
          <note>
            Fru talman! Efter Barsebäck kommer ett uthålligt energisystem,
            där vi sparar och hushållar. Ni vill permanenta Barsebäck för
            evigt. Alternativt får ni ett väldigt abrupt slut när ni skall
            stänga tolv aggregat samtidigt.
          </note>
          <note>
            Här sägs att vi vill förhindra enskilda initiativ i vården. Det
            var oerhört felaktigt sagt. Varje dag tas det enskilda initiativ
            på vårdavdelningar, i daghem och i skolor, där enskilda anställda
            gör ett strålande jobb. Är de inte människor, Bo Lundgren? Det
            är inte några anonyma politiker som arbetar på sjukhusen och på
            daghemmen i Uddevalla, där jag lever. Där tas enskilda initiativ
            varje dag. Men vi vill inte att det här skall få styras av marknadens
            spel och av monopolkrafterna, utan gemensamt.
          </note>
          <note>
            Ni vill säger att ni vill finansiera trafikförsäkringen. Ni skall
            spara in 4 miljarder genom att man själv skall få betala trafikförsäkringen.
            Detta skall träda i kraft den 1 januari 1999.
          </note>
          <note>
            Ni moderater satsar 200 miljoner kronor i Riksförsäkringsverket
            och får en utväxling med en ny snabb försäkringsrehabilitering
            som ger 7 miljarder kronor. Vi kan se vilken utväxling Moderaterna
            har:
          </note>
          <note>
            Man satsar 200 miljoner kronor och får tillbaka
          </note>
          <note>
            7 miljarder kronor inom två år! Det är otroligt att ni inte satsar
            400 miljoner och får tillbaka 14 miljarder kronor! Detta är ju
            ett perpetuum mobile med skattesänkningar som finansierar sig
            själva. Det är ingen svensk som tror på det; det är bara blå ballonger!
          </note>
          <note>
            Därför föredrar svenska folket även små röda paket med gröna
            snören. Det är handfast och konkret, och det ger arbete och rättvisa.
          </note>
          <note>
            Ni moderater kan inte leka och tro att allt blir bra med en massa
            stora jättekäcka skattesänkningar. De är jättebra för jobbens
            skull, det tror jag också, men ni har ju ingen finansiering mer
            än vaga löften. Hade ni föreslagit att detta skulle träda i kraft
            2003 hade ni kanske hunnit få in era försäkringssystem, men till
          </note>
          <note>
            1999 fungerar det ju inte! Det här är den värsta formen av blåpopulism!
            Usch!
          </note>
          <note>
            (Applåder)
          </note>
          <note type="speaker">
            Anf. 8 MATS ODELL (kd):
          </note>
          <note>
            Fru talman! Den förra - ja, vad skall man kalla det
          </note>
          <note>
            - ordväxlingen var intressant. Det hade varit väldigt intressant
            om Lars Bäckström något hade kommenterat Vänsterpartiets kongressbeslut
            om att förbjuda eller avveckla friskolorna. Det kanske kommer
            i nästa inlägg.
          </note>
          <note>
            Fru talman! Kristdemokraternas budgetförslag tar sikte på att
            öka sysselsättningen så kraftfullt att välfärden kan tryggas för
            alla. Massarbetslösheten kostar ca 150 miljarder kronor i år,
            förutom naturligtvis förlorad självkänsla och framtidstro hos
            dem som drabbas. Vad som krävs är en offensiv tillväxtpolitik
            för nya jobb, framför allt genom bättre villkor för företagande.
            Vi kristdemokrater vill skapa ett så bra företagsklimat att landets
            företagare vågar börja satsa och vågar börja nyanställa igen.
            Det här vill vi åstadkomma genom regelförändringar, förenklingar,
            minskad byråkrati och stabila villkor i kombination med strukturella
            åtgärder som förbättrar ekonomins funktionssätt. Men det krävs
            också mindre skattebelastning på arbete, sparande och företagande
            om det verkligen skall hända något. Det räcker inte med en av
            åtgärderna. Det krävs ett helt batteri av åtgärder som tillsammans
            skall skapa förtroende och framtidstro hos både arbetsgivare och
            arbetstagare. När detta sker, när förtroendet mellan politiker
            och företagare kan börja återupprättas så att de nya jobben tar
            fart, då får Sverige också råd med en bättre och tryggare vård
            och omsorg. Då kan arbetslöshetsmiljarderna i stället användas
            till mer angelägna behov. Ett sådant akut behov är att det skall
            finnas tillräckligt med sängar, vårdplatser och läkare på våra
            sjukhus.
          </note>
          <note>
            Nuvarande katastrofala situation inom delar av vården är en skam
            för den regering som haft makten sedan hösten 1994, och som fick
            makten efter löften att avbryta ett besparingsprogram på det här
            området som den förra regeringen hade satt i gång! Vårt mål är
            att det skall tillkomma 20 000 nya sjukhusplatser på svenska sjukhus
            under de kommande tio åren.
          </note>
          <note>
            Fru talman! Genom omprioriteringar och besparingar i de offentliga
            finanserna kan kristdemokraterna genomföra en skattepolitik där
            alla får behålla mer av sin egen lön. Men skattelindring handlar
            faktiskt inte bara om ekonomi. För oss handlar det om att myndigförklara
            medborgarna. Vi tror att individer och familjer själva har förutsättningar
            att bättre än det politiska systemet bestämma över en större del
            av sin egen inkomst. Det civila samhället måste få större utrymme
            i Sverige. Det behövs inte bara en ekonomisk tillväxt. Vi behöver
            också ett tillväxtklimat för medborgaranda, för ökat ansvar i
            frivilliga nätverk och frivilliga organisationer i samhället.
            Därför vill vi kristdemokrater ge ökade förutsättningar för personligt
            ansvarstagande, samtidigt som den etiska dimensionen stärks. Mer
            enskilt ansvar bör gå hand i hand med en starkare etisk förankring
            i samhället. Det blir ett bättre, tryggare och friare samhälle
            än när staten och kommunen skall vara huvudansvariga för våra
            liv.
          </note>
          <note>
            Detta leder oss till att svenska hushåll och familjer behöver
            få uppleva en frihets- och valfrihetsrevolution. Vi tror nämligen
            att det samtidigt blir en kreativitetsinjektion som i sig också
            ger ökad tillväxt och nya jobb. Därmed skapas mer gemensamma resurser
            för en värdig vård och en bättre omsorg för de verkligt svaga
            grupper i samhället som i dag kommer i kläm i det orimliga högskattesamhället.
          </note>
          <note>
            Jag tycker att det är tragiskt att ett modernt land som Sverige
            på väg in i 2000-talet skall hämmas -
          </note>
          <note>
            alltså även ekonomiskt - av att sitta fast i så mycket statligt
            och kommunalt förmynderi när det gäller valet av barnomsorg, val
            av skola, val av äldreboende och val av sjukvård. Men den socialdemokratiska
            regeringen sitter tyvärr fast i ett kollektivistiskt tänkande
            som senast manifesterades i den nuvarande socialministerns bannbullor
            riktade mot en ökad mångfald av vårdgivare inom sjukvården. Jag
            tror inte att vyerna heller särskilt påtagligt kommer att vidgas
            i riktning mot valfrihet och mångfald i sällskap med den sönderfallande
            utgiftsalliansen med
          </note>
          <note>
            Vänstern och Miljöpartiet.
          </note>
          <note>
            Kristdemokraternas politik och budgetalternativ är alltså inriktade
            på att ge förutsättningar för nya jobb och för tryggare vård,
            kombinerat med en valfrihetsrevolution med en etisk dimension.
          </note>
          <note>
            Regeringens budgetförslag svarar alltså inte på långa vägar upp
            mot de utmaningar Sverige står inför.
          </note>
          <note>
            Finansutskottets socialdemokratiska majoritet bekräftar på ett
            närmast pinsamt sätt att budgeten i flera avseenden är ett alternativ
            byggt på lösan sand. Det är fullständigt unikt att en svensk regering
            ett par veckor efter att den lagt fram sitt viktigaste ekonomiskpolitiska
            dokument måste medge att de förutsättningar som den är grundad
            på inte håller, trots att varningssignalerna varit många och tydliga.
            De betydligt sämre konjunkturutsikter som kunde förutses redan
            i somras borde ha fått större genomslag i budgeten och den ekonomiska
            politik som den är grundad på, men detta har regeringen uppenbarligen
            valt att blunda för.
          </note>
          <note>
            Följden av en svagare ekonomisk utveckling blir lägre sysselsättning
            och högre arbetslöshet. Varslen om avskedanden inom industrin
            ökar nu mycket snabbt. Nu senast är det Volvo som varslar tusentals
            medarbetare. Mellan oktober 1997 och oktober 1998
          </note>
          <note>
            ökade varslen om uppsägning med hela 57,6 %. Hittills har arbetslösheten
            i stor utsträckning minskat genom att människor förts bort ut
            statistiken. Det är också anmärkningsvärt att över 700 000 personer,
            hela 17 % av arbetskraften, helt eller delvis står utanför arbetsmarknaden
            när Sverige nu står på toppen av en högkonjunktur. Samtidigt finns
            det, trots denna massarbetslöshet, uppenbara överhettningsproblem
            i ekonomin som bekräftar de strukturella problemen inte minst
            på arbetsmarknaden.
          </note>
          <note>
            Men det värsta av allt, fru talman, är ändå att trots detta allvarliga
            läge så föreslår inte regeringen några åtgärder för att få fart
            på tillväxt och sysselsättning.
          </note>
          <note>
            Som vanligt skall de konkreta förslagen komma i nästa proposition.
            Så har det hetat i fyra år nu. Ideologisk vånda, oenighet inom
            regeringen om t.ex.
          </note>
          <note>
            synen på skatterabatt på hushållstjänster och inte minst allt
            segare förhandlingar inom den tillväxtskeptiska utgiftsalliansen
            är antagligen de effektivaste bromskrafterna mot att det skall
            hända någonting med de konkreta förslagen. Nu har Konjunkturinstitutet
            och faktiskt också Ekonomistyrningsverket varnat för att statsbudgetens
            utgifter redan i år kan gå igenom utgiftstaket med flera miljarder.
            Ovanpå detta cirkulerar nu rykten och uppgifter om att regeringen
            är på väg att göra upp med Sydkraft om att i onödan betala ut
            ett större antal miljarder för att man väljer en snabbavveckling
            av Barsebäck framför en långsiktigt hållbar omställning av energisystemet.
          </note>
          <note>
            På vilket sätt utgör detta ett led i en genomtänkt näringspolitik?
            Är verkligen snabbstängningen en rimlig resursanvändning? Varifrån
            skall miljarderna tas? Är inte Barsebäcksmiljarderna lika svåra
            att finansiera som försvarsmiljarderna, eller är det några andra
            pengar som existerar i något annat sammanhang? Vore det inte mer
            angeläget att t.ex. se till att det finns sängar och läkare på
            våra sjukhus?
          </note>
          <note>
            Det framgår också av budgetpropositionen att regeringen även
            i övrigt saknar en genomtänkt näringspolitik. Dessutom saknar
            man ett parlamentariskt underlag för en långsiktig och stabil
            tillväxtpolitik, vilket de senaste dagarnas diskussioner om försvarsbudgeten
            visar på.
          </note>
          <note>
            Fru talman! Det aktualiserar ett genuint dilemma i budgetarbetet
            som minoritetsregeringen Persson försatt sig i. Å ena sidan samarbetar
            regeringen med en politisk allians kring budgetens utgiftssida
            - vi kan kalla den för utgiftsalliansen. Å andra sidan vill man
            nu inleda ett samarbete om budgetens inkomstsida -
          </note>
          <note>
            om skatterna. Den 9 december är tanken att det skall bli diskussioner
            om skatterna runt ett i varje fall inledningsvis ganska stort
            bord. Jag tycker det verkar ganska svettigt för finansministern
            redan nu att försöka avgränsa samarbetet till just de fem områden
            som samarbetet var tänkt att omfatta. Försvarsdebaklet ger en
            försmak av vad som väntar med nuvarande regeringskonstellation
            under de kommande åren.
          </note>
          <note>
            Aptiten växer ofta medan man äter. Lars Bäckströms inlägg här
            var ett mycket intressant exempel på det. Hur länge tror Erik
            Åsbrink att Vänsterpartiet och Miljöpartiet tänker medverka i
            en sådan tudelad budgetprincip och bara vara med att samarbeta
            om utgifterna medan ett annat gäng skall samarbeta om inkomsterna
            och skatterna? Lars Bäckströms anförande var en kraftfull plädering
            för att denna tudelning med konstiga utgiftstak och sådant som
            man nu sysslar med bör bort och att det skall vara mer frihet
            och mer inflytande över hela processen från Vänstern.
          </note>
          <note>
            Men jag vill samtidigt gärna säga att det finns nya signaler
            i budgeten och mer positiva skrivningar om skatternas betydelse
            för tillväxt och sysselsättning i både propositionen och utskottets
            betänkande. Samtidigt har den tidigare kritiken mot förment negativa
            fördelningspolitiska effekter av sänkta kapital- och förmögenhetsskatter
            närmast totalt utmönstrats ur både budgeten och betänkandet. Det
            skall bli väldigt intressant att se hur Vänstern och Miljöpartiet
            skall kunna gå med på detta.
          </note>
          <note>
            Det kanske är så, Lars Bäckström, att Vänsterns politik gällde
            inför och före valet. Nu, efter valet, verkar man beredd att ställa
            upp på en politik med sänkta kapital- och förmögenhetsskatter
            på inkomstsidan och övergivna krav på rättvisa åt svaga grupper
            som änkorna på utgiftssidan för att få sitta med i de fina salongerna.
            Strömlinjeformningen och avradikaliseringen går nu i en svindlande
            fart på vänsterkanten. Där sitts det minsann inte still i de postkommunistiska
            reservaten, Lars Bäckström!
          </note>
          <note>
            Fru talman! Mot en disparat och sönderfallande utgiftsallians
            står Kristdemokraternas alternativ. Vi har tillsammans med Moderata
            samlingspartiet och
          </note>
          <note>
            Folkpartiet presenterat en annan inriktning av den ekonomiska
            politiken i en omfattande gemensam reservation. Kristdemokraternas
            politik tar sikte på att skapa förutsättningar för nya jobb. Det
            är en politik som ger en tryggare och säkrare välfärdsutveckling
            för enskilda och familjer.
          </note>
          <note>
            Genom besparingar och omprioriteringar i budgeten vill vi alltså
            göra det möjligt för fler att leva på sin egen inkomst, ge småbarnsföräldrar
            förutsättningar att kunna få mer tid med barnen, pensionärerna
            höjda och trygga pensioner, resurser för en värdig vård och omsorg
            utan köer, fler lärare i grundskolan, resurser till ett återupprättat
            rättsväsende, en ökad miljösatsning och bättre villkor för jordbruket.
            Åkerinäringen och sjöfarten är för närvarande våra mest konkurrensutsatta
            näringar. Sjöfarten håller på att flagga ut. Nu är det jordbrukets
            tur, och åkerinäringen är också i fara. Samtidigt vill vi också
            göra en anständig satsning på att jordens fattigaste skall få
            bättre utvecklingsmöjligheter genom ett effektivare och bättre
            bistånd.
          </note>
          <note>
            Fru talman! Jag står givetvis bakom samtliga kristdemokratiska
            reservationer och de gemensamma reservationerna men för att vinna
            tid yrkar jag bifall endast till reservationerna 1 och 17.
          </note>
          <note>
            (Applåder)
          </note>
          <note type="speaker">
            Anf. 9 LARS BÄCKSTRÖM (v) replik:
          </note>
          <note>
            Fru talman! Det finns förmenta negativa effekter av sänkt förmögenhetsskatt
            och sänkt kapitalskatt,
          </note>
          <note>
            Mats Odell. Jag tror, men jag vet inte, att Mats Odell har en
            del aktier, kanske rent av förmögenhet. Det kan ju bara Mats Odell
            veta. Kommer Mats Odell personligen att få någon sänkt skatt av
            slopad förmögenhetsskatt eller sänkt kapitalbeskattning?
          </note>
          <note>
            Kommer Mats Odell att få det kan jag berätta att väldigt många
            av dem jag känner på Uddevalla lasarett, på de mekaniska verkstäderna
            i Uddevalla och på bilfabriken i Uddevalla inte kommer att få
            en enda krona i sänkt skatt av slopad förmögenhetsskatt, sänkt
            förmögenhetsskatt och sänkt kapitalbeskattning. Inte en krona
            kommer de att få. Då kanske det uppstår en del förmenta negativa
            effekter.
          </note>
          <note>
            De här människorna kanske är så okunniga att de inte inser att
            det är något negativt. Men de är så trubbiga ibland att de tycker
            att det är lite orättvist att
          </note>
          <note>
            Mats Odell som har ganska hyfsad inkomst får sänkt skatt och
            de får inget. Så trubbiga är en del människor i Sverige, Mats
            Odell! Sådana förmenta fördomar har de.
          </note>
          <note>
            Ni sade att ni har en sammanhållen reservation,
          </note>
          <note>
            Mats Odell. Det finns inte en rad i den reservationen om finansiering,
            utan det handlar bara om sänkt skatt.
          </note>
          <note>
            Det är på samma förklaringsnivå som att säga: Det är bättre att
            vara rik och frisk än fattig och sjuk. Tror skråen det att det
            sätter fart på ekonomin om man sänker skatten, om det är det enda
            man gör! Men hur skall man sedan få pengar till sjukvården, äldreomsorgen?
            Mats Odell utlovade 20 000 nya vårdplatser.
          </note>
          <note>
            Med vad skall de betalas?
          </note>
          <note>
            Vad får det för effekter när ni tar in miljarder på trafikförsäkringen
            och höjer avgiften i arbetslöshetsförsäkringen? Det drabbar dem
            som jobbar på sjukhusen och på bilverkstäderna. De får högre avgift
            till a-kassa, och de får högre skatt på sitt bilåkande. Allt det
            får de, men de får inte del av era skattesänkningar.
          </note>
          <note>
            Vi skall komma tillbaka till detta med taken och vem som har
            respekt för dem, Mats Odell. Moderaterna har bättre respekt än
            vad ni har. De ger kommunerna kompensation för skattesänkningar,
            men det gör inte ni.
          </note>
          <note type="speaker">
            Anf. 10 MATS ODELL (kd) replik:
          </note>
          <note>
            Fru talman! Först vill jag säga till Lars Bäckström att jag icke
            kommer att få ett öre i sänkt skatt om förmögenhetsskatten avvecklas.
          </note>
          <note>
            För det andra står det i propositionen och i betänkandet, Lars
            Bäckström, att de lättflyktiga skattebaserna, som kapitalskatter
            och förmögenhetsskatter, skall upp på bordet. Jag tolkar Lars
            Bäckströms inlägg som riktat lika mycket till finansministern
            inför de överläggningarna som ett bevis på att det jag sade tidigare
            är sant.
          </note>
          <note>
            När det gäller förmögenhetsskatten, Lars Bäckström, har den socialdemokratiska
            regeringen redan befriat 17 av landets aktiemiljardärer från förmögenhetsskatt
            på sina aktier. Det är de vanliga människorna, de som i dag kanske
            är pensionärer och har byggt ett eget hem, som i dag drabbas av
            både fastighetsskatt och förmögenhetsskatt. De smarta, klipparna,
            har i stor utsträckning flyttat ut sitt kapital. De går fria.
            Det här handlar om att skapa en bas för stabila inkomster i framtiden
            också i den globaliserade värld vi befinner oss i.
          </note>
          <note>
            Kristdemokraternas profil när det gäller skattesänkningar är
            en höjning av grundavdraget för vanliga låg- och medelinkomsttagare.
            1,3 miljoner pensionärer, Lars Bäckström, får sänkt skatt genom
            Kristdemokraternas förslag. Samtidigt höjer vi pensionstillskottet
            med 200 kr per månad. Vår profil vad gäller fördelning av skattesänkningarna
            är verkligen rätt ur ett fördelningspolitiskt perspektiv.
          </note>
          <note type="speaker">
            Anf. 11 LARS BÄCKSTRÖM (v) replik:
          </note>
          <note>
            Fru talman! Jag påstår inte att det inte kan vara behövligt att
            sänka skatter. Men däremot invänder jag emot att det inte skulle
            ha några fördelningseffekter och att det bara är tomt prat - för
            det är det inte.
          </note>
          <note>
            Jag och Vänsterpartiet - Bo Lundgren kan nicka här i bänken -
            var de första inom arbetarrörelsen som började tala om slopad
            förmögenhetsskatt på arbetande kapital i företagsamheten. Visst
            stämmer det, Bo
          </note>
          <note>
            Lundgren? Nicka gärna, så att jag vet att det är så.
          </note>
          <note>
            Vi insåg detta tidigare än vad Socialdemokraterna gjorde, men
            vi påstår ju inte att detta inte har några fördelningspolitiska
            konsekvenser. Det insåg vi att det hade, men vi gjorde detta för
            jobbens skulle. Erik
          </note>
          <note>
            Åsbrink vet också att det har fördelningseffekter, även om man
            måste göra detta. Att man inte har den insikten i det borgerliga
            lägret försvårar arbetet i skattesamtalen. Visst är det så. Ni
            måste gå hem och läsa på och se att det finns någonting som heter
            fördelningspolitik och effekter. Det är inte bara hjärnspöken.
          </note>
          <note>
            Mats Odell betalar kanske inte förmögenhetsskatt.
          </note>
          <note>
            Det gör inte jag heller. Men det finns de som gör det, och de
            är rika. De fattiga får inte del av detta. Det är ju så elementärt
            att säga att detta är förmenta fördelningseffekter. Det blir ju
            så dumt. Eller hur?
          </note>
          <note>
            Tala om hur ni skall få 20 000 nya platser i vården för 1 miljard!
            Det är en fantastisk utveckling. Man ger kommunerna 1 miljard,
            och så blir det 20 000 nya vårdplatser. Nu svingar ni det magiska
            spöt. Det är extrema utväxlingar ni har. Det är vita, kristdemokratiska,
            tomma ballonger.
          </note>
          <note>
            Sedan har vi detta med kommunerna. Ni sänker grundavdraget. Då
            får kommunerna mindre skattepengar. Det kompenserar ni inte med
            att öka statsbidragen till kommunerna som Moderaterna gör på ett
            korrekt sätt. Ni manipulerar med utgiftstaken. Sedan har ni mage
            att anklaga oss. Ni överför den statliga skatten till kommunerna.
            Det är vad ni gör. Ni ger bort statens skatteintäkter till kommunerna
            som kompensation. Det är manipulation och bedrägeri. Det strider
            mot grundläggande principer i skatterätten.
          </note>
          <note>
            Det är alltså en statsrättsligt vidrig manipulation för att undvika
            utgiftstaken. Så skall ni inte göra. Det är dålig moral.
          </note>
          <note type="speaker">
            Anf. 12 MATS ODELL (kd) replik:
          </note>
          <note>
            Fru talman! Jag måste erkänna att jag inte vet vart
          </note>
          <note>
            Lars Bäckström vill komma med sitt inlägg. Jag tycker att det
            bekräftar hans tidigare tes att den som är rik och frisk har det
            bättre än den som är fattig och sjuk.
          </note>
          <note>
            Vart vill han komma?
          </note>
          <note>
            Det kan finnas fördelningspolitiska effekter. Men gäller det
            inte beskattningen av arbetande kapital?
          </note>
          <note>
            Lars Bäckström är uppenbarligen ändå beredd att föreslå att förmögenhetsskatten
            slopas där. Det kan vara så, Lars Bäckström, att det handlar om
            en avvägning mellan fördelning och tillväxt, dvs. att vi faktiskt
            måste se till att degen börjar jäsa när kakan skall bakas. Det
            är där jag tycker att det har skett ett genombrott i propositionen
            och även i betänkandet.
          </note>
          <note>
            Uppenbarligen kommer Vänsterpartiet att utgöra ett problem när
            det här skall sättas i sjön framöver.
          </note>
          <note>
            Jag tycker att det skulle vara intressant om Lars
          </note>
          <note>
            Bäckström utnyttjade sin möjlighet att svara på frågan om det
            stämmer att Vänstern har ett kongressbeslut på att förbjuda friskolor.
            Stämmer detta Lars
          </note>
          <note>
            Bäckström?
          </note>
          <note>
            Kristdemokraternas förslag om 20 000 nya sjukhusplatser gäller
            under tio år. Vi satsar 1 000 miljoner kronor mer än regeringen
            till kommunsektorn under
          </note>
          <note>
            1999.
          </note>
          <note type="speaker">
            Anf. 13 TALMANNEN:
          </note>
          <note>
            Lars Bäckström har ingen mer replik i detta replikskifte.
          </note>
          <note type="speaker">
            Anf. 14 LENA EK (c):
          </note>
          <note>
            Fru talman! Ledamöter! Jag skall läsa upp en sammanfattning av
            utvecklingen under november månad. Det handlar om tillväxtprognoser
            för 1999.
          </note>
          <note>
            - Konjunkturinstitutet: Från 3,3 % till 2,3 %.
          </note>
          <note>
            - Handelsbanken: Från 2,8 % till 1,8 %.
          </note>
          <note>
            - SE-banken: Från 3,3 % till 2,4 %.
          </note>
          <note>
            - Merita-Nordbanken: Från 3,2 % till 2,6 %.
          </note>
          <note>
            - OECD: Från 2,4 % till 2,2 %, och mer kommer.
          </note>
          <note>
            Sammanfattningen här är väl vad man kan kalla en svart november
            för Sverige och en svart november för varje medborgare som är
            beroende av den svenska ekonomin, dvs. alla som har jobb, alla
            som inte har jobb, alla som behöver utbildning, alla gamla, alla
            sjuka, alla vi.
          </note>
          <note>
            Ungdomar sjunger mycket på en låt som heter
          </note>
          <note>
            Vintersaga av Monica Törnell. Där är omkvädet, det som kommer
            tillbaka när hon har gjort en massa landningar, för att inte säga
            nödlandningar, runtom i
          </note>
          <note>
            Sverige: "Det är då som det stora vemodet rullar in.
          </note>
          <note>
            Och från havet blåser en isande gråkall vind."
          </note>
          <note>
            Det här läget kräver ansträngningar. Skall Sverige klara att
            nå de sysselsättningsmål och de ekonomiska mål som regeringen
            har föresatt sig, måste vi identifiera tillväxtsektorerna och
            undanröja hinder för den goda tillväxten.
          </note>
          <note>
            Den budget som har lagts fram av regeringsunderlaget är som en
            gungbräda. Den vilar på en enda sten, och det handlar om att man
            satsar på och tror att tillväxten skall öka så mycket att totalekvationen
            i budgeten går ihop. Den här stenen skrivs nu ned i ökad omfattning
            på grund av det internationella läget, men också på grund av läget
            i Sverige.
          </note>
          <note>
            Misstron mot den svenska ekonomiska politiken har ökat på senare
            tid, liksom osäkerheten kring nivåer på räntor och valuta. Samtidigt
            har börskurserna justerats ned globalt. Den finansiella krisen
            i Asien är en viktig förklaring till detta.
          </note>
          <note>
            OECD upprepar i sin konjunkturbedömning i november råden till
            Sverige om att sänka skatterna och reformera arbetsmarknaden.
            Det är hög tid att regeringen tar det här på allvar. Det är inte
            första gången som OECD har påpekat detta. Detta är viktigt särskilt
            mot bakgrund av det internationella läge som råder i dag och det
            faktum att osäkerheten i de prognoser som vi trots allt har är
            större än på länge. Finansutskottet har haft en lång diskussion
            om trovärdigheten i de prognoser som läggs fram. Det är alltså
            ett skakigt läge.
          </note>
          <note>
            Den industriella konjunkturen blir också allt svagare. Hela hösten
            har trenden varit negativ, och under november befästes nedgången.
            Det tyder alltmer på att 1999 kommer att bli ett svagt år för
            industrin.
          </note>
          <note>
            Index och orderingång fortsatte att sjunka i november, inte bara
            för exportindustrin utan också för den inhemska, vilket siffror
            från i dag på morgonen visar med all tydlighet i världen.
          </note>
          <note>
            Det gör att industrin nu justerar ned sina produktionsplaner
            för det närmaste halvåret. Det gör också att sysselsättningen
            i industrin minskar. Det kommer flera varsel dagligen, senast
            500 personer i Eslöv i dag på morgonen. Det här är mycket oroande
            rapporter.
          </note>
          <note>
            Fru talman! Tyvärr förmår inte regeringen att möta de här framtidsfrågorna
            eller hitta lösningarna.
          </note>
          <note>
            Den budget som har lagts fram vilar helt på förhoppningarna att
            konsumtionen skall öka och arbetslösheten halveras. Men åtgärderna
            för att säkra den här utvecklingen finns inte med. De saknas.
            De skattesänkningar som föreslås ger mycket liten effekt för dem
            som bäst behöver den.
          </note>
          <note>
            Centerpartiet samarbetade med socialdemokratin om saneringen
            av ekonomin i ett krisläge. Vi hade ett tydligt uppdrag som resulterade
            i att räntorna halverades och förtroendet för den svenska ekonomin
            återskapades.
          </note>
          <note>
            Här i dag är det en instabil överenskommelse som utgör regeringsunderlag.
            Det ger en mycket osäker situation. Det är mycket som är oklart
            om vad överenskommelsen mellan Socialdemokraterna, Vänstern och
            Miljöpartiet egentligen innehåller för de ekonomiska frågorna.
            I de stora frågorna som påverkar den nationella ekonomin är parterna
            inte överens.
          </note>
          <note>
            På de fem samarbetsområden som utpekades i budgetpropositionen,
            nämligen ekonomi, sysselsättning, rättvisa, jämställdhet och miljö,
            finns det egentligen inga framsynta förslag. Vid bordläggningsdebatten
            diskuterades jämställdhetsförslagen som handlar om förbättrad
            statistik och att kvinnor skall synas mer på museum. Det skrattade
            vi mycket åt då.
          </note>
          <note>
            Det är väl fortfarande något som man kan raljera med, men det
            hjälper inte de kvinnor som är utsatta och inte klarar sig i dagens
            läge.
          </note>
          <note>
            Lars Bäckström pratar om att det är en satsning på hyresgästerna.
            Den satsningen på hyresgästerna kan man också le åt, om det inte
            vore så besvärligt för de människor som har svårt att betala hyran.
            Den satsningen innebär 30 kr i snitt för en vanlig tvåa. Dessutom
            handlar det om pengar som går till hyresvärden.
          </note>
          <note>
            Det är osäkert om de i förlängningen kommer till hyresgästen.
            Så här tomt och innehållslöst är det här paketet.
          </note>
          <note>
            På resten av de stora områdena som är viktiga skall gamla uppgörelser
            finnas kvar för att stabilisera läget.
          </note>
          <note>
            Det är tråkigt att se att man senast i går ryckte undan en del
            av den överenskommelse vi har haft om försvaret. Fortsätter det
            på det viset kan man fundera över vart politiken egentligen är
            på väg. En tydlig vänstersväng rakt in i dimman, kanske många
            skulle ha sagt.
          </note>
          <note>
            Centerpartiet är övertygat om att en god ekonomi är mycket viktig
            för tillväxt, utveckling och framtidstro i vårt land. Klimatet
            för näringslivet måste förbättras. Små och stora företag är viktiga
            för sysselsättningen och statens inkomster och måste ges en bra
            grund för sin verksamhet. Det finns konkurrensnackdelar för stora
            sektorer. Det gäller jordbruket, de stora trafikbolagen och sjöfarten,
            och det är förstås inte acceptabelt. Det måste till ett stabilt
            underlag som gör att det inte hela tiden krävs brandkårsutryckningar
            för att inte hela branscher skall dras omkull i det läge som nu
            råder.
          </note>
          <note>
            Riksdagen måste ta tag i de strukturella problemen för att sysselsättningen,
            utbildningsnivån och tillväxten skall kunna öka. Tudelningen på
            arbetsmarknaden men också i samhället i stort måste brytas.
          </note>
          <note>
            I dag finns det en, tycker jag, mycket oroande uppdelning mellan
            dem som är innanför och de som är utanför. Det gäller dem som
            är inne på arbetsmarknaden och dem som står utanför. Det gäller
            dem som har utbildning och dem som saknar utbildning och möjligheter
            att klara sig på arbetsmarknaden. Det gäller dem som kan påverka
            och dem som enbart måste följa efter, dem som är delaktiga i samhället
            och dem som känner utanförskap. Det gäller de mycket få områden
            i Sverige som faktiskt växer medan resten av landet utarmas. Flyttlassen
            går i en aldrig tidigare skådad ström.
          </note>
          <note>
            Fru talman! Sverige behöver en heltäckande strategi för fler
            företagare och fler nya jobb. De grundläggande villkoren för företagarna
            måste förbättras, så att vi får ett långsiktigt bra företagsklimat
            som man kan lita på så att man vågar satsa. Centerpartiet vill
            sänka skattetrycket i takt med vad ekonomin medger och prioritera
            sänkt skatt på arbete och företagande.
          </note>
          <note>
            Bättre möjligheter till investeringar av kapitalbildning, en
            flexiblare arbetsmarknad och bättre ramar för lönebildningen är
            andra viktiga inslag i en god tillväxtpolitik.
          </note>
          <note>
            Det räcker inte att bara koncentrera sig på skattenivån. Det
            behövs ett branschinriktat utvecklingstänkande. Det finns i dag
            ett flertal branscher som har stora utvecklingsmöjligheter och
            som kan skapa tillväxt och sysselsättning. Turism, informationsteknik,
            hushållstjänster, musik och annat inom tjänstesektorn, miljön,
            den gröna ekonomin och skogsbranschen är några exempel på framtidsbranscher.
            Vi måste uppmärksamma vad som behövs för att de olika näringsgrenarna
            skall kunna växa och få bort gruset ur maskineriet.
          </note>
          <note>
            Jag skall särskilt prata en stund om informationstekniken. Den
            ger förutsättningar för ett decentraliserat näringsliv och för
            tillväxt i hela Sverige. God tillgång till avancerad informationsinfrastruktur
            får inte finnas bara i de stora städerna. Därför måste statsmakten
            se till att det finns möjlighet till bra datakommunikationer i
            hela landet. Det behövs en digital allemansrätt. Företagarorganisationer
            och enskilda har länge efterlyst en rejäl satsning på informationsteknik.
            Regeringen har nu chansen att visa vägen för landets utveckling.
          </note>
          <note>
            Centerpartiet anser att det nu är hög tid att initiera nästa
            stora infrastrukturprojekt, nämligen byggandet av ett nationellt
            fiberoptiskt nät. Inom överskådlig framtid finns det inget som
            tekniskt överträffar överföring via fiberoptik. Centerpartiet
            föreslår en satsning på den digitala infrastrukturen i storleksordningen
            50 miljarder kronor. En utbyggnad av ett nationellt fibernät ger
            vår nation en modern infrastruktur inför
          </note>
          <note>
            2000-talet.
          </note>
          <note>
            Den digitala allemansrätten är viktig inte bara när det gäller
            företagandet. I utskottet förutsätts att Sveriges position som
            ledande IT-nation skall förstärkas.
          </note>
          <note>
            Hur skall det ske? Det finns lärare som inte har datorer och
            som inte kan hantera dem. Det finns elever som inte har tillgång
            till datorer, och det finns lärare som inte har fått lära sig
            hur man pedagogiskt använder det här utvecklingsredskapet. Företagen
            har inte ledningar för att klara av kundkontakter. Det ligger
            därför ett informationstekniskt mörker över hela landet utanför
            de större städernas centrum.
          </note>
          <note>
            Hur tänker regeringen lösa detta och när? Det tror jag är en
            av de viktigaste frågorna för företagens utveckling. Det räcker
            inte med att bara prata om skatter och skattesänkning, vi måste
            också prata om vad som behövs för de olika branscherna.
          </note>
          <note>
            Servicesektorn och servicetjänster är ett annat område där efterfrågan
            ökar. Tjänster inom hushållssektorn är en del av det. Många familjer
            önskar mer tid för varandra. För att göra det möjligt och för
            att stimulera nya jobb i tjänstesektorn bör skatten på hushållsnära
            tjänster subventioneras med 50 %. Vi pratar om ett RUT-avdrag
            som skall korrespondera med det
          </note>
          <note>
            ROT-avdrag som finns när det gäller att bygga om hus. Det ger
            nya jobb, och det minskar samtidigt den svarta sektorn.
          </note>
          <note>
            Vad gäller inriktningen på förslaget har Centerpartiet enats
            med Folkpartiet, Kristdemokraterna och
          </note>
          <note>
            Moderaterna i ett särskilt yttrande. Vi vill visa likheterna
            i våra förslag och betona vikten av att regeringen snarast skall
            komma med ett förslag på skattesubvention för hushållstjänster.
            Vi väntar med spänning på hur diskussionen skall avlöpa inom regeringen
            i den här frågan.
          </note>
          <note>
            Sverige måste forma en stark grön näringspolitik med tydliga
            mål, en grön skatteväxling. Vi måste ge likvärdiga villkor för
            jordbruk och skogsnäring så att man kan konkurrera med företagare
            i andra EU-
          </note>
          <note>
            länder. Det finns förslag, och vi har tidigare redovisat var
            vi står när det gäller förslagen i den Björkska utredningen.
          </note>
          <note>
            Vi måste också få en modern och fungerande arbetsmarknad. Det
            innebär att arbetsmarknadspolitiken måste reformeras. Det handlar
            återigen inte om att slå ut människor eller om att avskaffa fungerande
            strukturer och system på arbetsmarknaden. Det innebär i stället
            att förändra regler på ett sådant sätt att människor som står
            utanför har en chans att komma in på arbetsmarknaden. Lönebildningen
            är också en viktig fråga.
          </note>
          <note>
            För att kunna utveckla företagsamheten och inte minst den resurs
            som finns i tillväxt hos många kvinnoföretag måste regelverken
            förändras. Vi har sett i undersökningar att länsstyrelserna prioriterar
            manligt företagande med så mycket som upp till 90 % av de regionala
            anslag som finns. Det är inte en acceptabel situation.
          </note>
          <note>
            Europafrågan är ett annat tydligt exempel i regeringsunderlaget
            som gör att man frågar sig vart vi egentligen är på väg politiskt.
          </note>
          <note>
            Fru talman! Signalerna är utomordentligt dåliga när det gäller
            den svenska ekonomin. Signalerna är utomordentligt oroande när
            det gäller situationen för vanliga människor i det här landet.
            Utanförskapet ökar. Det gäller invandrare, ungdomar, arbetslösa,
            sjuka och åldringar. Det behövs ett bättre ledarskap, ett nytt
            ledarskap för det här landet för att kunna lösa de svåra problemen.
            Det får inte vara så att det stora vemodet rullar in, att en svart
            november leder till att vi alla in på skinnet känner av en isande
            gråkall vind.
          </note>
          <note type="speaker">
            Anf. 15 LARS BÄCKSTRÖM (v) replik:
          </note>
          <note>
            Fru talman! Nej, Lena Ek, man skall inte bara vara vemodig. Lena
            Ek log, sade hon, när hon hörde om budgeten och förslagen om jämställdhet,
            så hon har ju ett glatt sinne.
          </note>
          <note>
            Men, Lena Ek, vad var det för fel att skratta åt att
          </note>
          <note>
            JämO får mer pengar? SCB får också i uppgift att ta fram bättre
            jämställdhetsbokslut, utredningen om jämställdhetslagen får tilläggsdirektiv
            om arbetsvärdering och myndigheterna får order om att jobba hårdare
            med jämställdhetspolitiken. Är det att skratta åt? Jag blir lite
            vemodig när jag hör en partirepresentant säga att man ler åt sådana
            förslag. Då blir jag, som jobbar i ett feministiskt parti, vemodig.
          </note>
          <note>
            Lena Ek nästan log också åt sänkt fastighetsskatt på 0,2 %. Det
            är väl ingenting! Men när Centern genomförde det tillsammans med
            regeringen i våras var det storslaget. Då var det rejäla grejer,
            och nu rullar det på, nu är det bra. Om Vänstern gör det är det
            dåligt. Då är det ingenting. Vad far gör är alltid rätt. Men om
            vi gör samma sak är det alls ingenting.
          </note>
          <note>
            Varför skall ni vara så missunnsamma, Lena Ek?
          </note>
          <note>
            Det ni gjorde i våras ledde väl till lägre hyror? Men det var
            lite orättvist ändå, för villaägarna hade redan fått så mycket
            genom sänkta räntor. Det hade inte hyresgästerna fått. Hyresgästernas
            riksförbund berömde ert förslag. De sade att sänkt fastighetsskatt
            är en omedelbar orsak till optimism. Redan i år har den minskat
            en första gång. Men det har mest gynnat villaägarna.
          </note>
          <note>
            Nu lovar regeringen ytterligare en sänkning, och den skall riktas
            enbart till flerbostadshus. Alltså är den avsedd att i någon mån
            rucka på orättvisan att småhusägarna har gynnats mest.
          </note>
          <note>
            Lena Ek, le inte åt hyresgästerna i storstäderna när de kräver
            sänkt hyra och de får sänkt fastighetsskatt!
          </note>
          <note>
            Det kommer att drabba Centern i storstäderna om man ler åt hyresgästernas
            krav på sänkt hyra.
          </note>
          <note type="speaker">
            Anf. 16 LENA EK (c) replik:
          </note>
          <note>
            Fru talman! Det är alldeles självklart att det inte går att le
            åt ett sådant här problem när 800 000 personer har socialbidrag.
            Många av dem är hyresgäster.
          </note>
          <note>
            Att då säga att deras situation radikalt skall förbättras genom
            en skattesänkning på 30 kr i månaden för en tvåa som går till
            hyresvärden är inte snyggt.
          </note>
          <note>
            Jag glömde, fru talman, att yrka bifall till reservationerna
            2 och 18, vilket jag skall be att få göra nu.
          </note>
          <note type="speaker">
            Anf. 17 LARS BÄCKSTRÖM (v) replik:
          </note>
          <note>
            Fru talman! Jag har inte sagt att det radikalt förbättrar situationen.
            Men vi har sagt att det ger möjlighet till lägre hyror än annars
            för dem som får en skattereduktion genom vår politik, som ni i
            Centern stöder nu genom vår gemensamma politik. Det är bra.
          </note>
          <note>
            Många bäckar små förbättrar situationen för de sämst ställda.
            Det är det som är bra.
          </note>
          <note>
            Men, Centern, var inte så sura! Sitt inte där mellan de två block
            som nu kämpar och säg: Vi vill inte vara med er, och vi vill inte
            vara med er andra. Kom med i stället! Ni är ju med oss om att
            EMU inte är bra. Ni är med om att kärnkraften skall avvecklas.
            Vi har en överenskommelse där.
          </note>
          <note>
            Det var klokt det Lena Ek sade om att det inte räcker med att
            sänka skatten. Det är precis det vi,
          </note>
          <note>
            Socialdemokraterna och Miljöpartiet säger. Var inte så sur, Lena
            Ek, utan kom med i arbetet! Sitt inte i ett litet centerreservat
            mitt ute på någon slags öde fält!
          </note>
          <note>
            Vänster och höger sade de i franska revolutionen,
          </note>
          <note>
            Lena Ek. Vänstern satt till vänster, och högern satt till höger.
            Vad kallade man dem i mitten? Le marais, träsket, sade man i Frankrike.
            Nu är inte jag så elak som fransmännen, men kom med i jobbet!
            Ni har ju möjligheter. Var inte så sur! Ni vill ju i grunden ha
            fördelningspolitik. Det finns möjlighet att få några gröna strimmor
            till i det paket jag pratar om. Men det är ni som har att göra
            det valet. Jag tror att det kommer att gynna er om ni kommer med,
            så slipper vi det stora vemodet i Centern.
          </note>
          <note type="speaker">
            Anf. 18 LENA EK (c) replik:
          </note>
          <note>
            Fru talman! Nu kom det äntligen någonting som man kan ta fasta
            på, gröna strimmor i det förslag som har lagts fram. Det är precis
            vad det är fråga om. Det är inget annat än strimmor. Det som hjälper
            de människor som står utanför är att det skapas arbete och sysselsättning,
            att tillväxten ökar. Där finns inga förslag.
          </note>
          <note>
            Nu har Lars Bäckström snart placerat samtliga kammarens ledamöter
            i olika reservat. Det nyttar ingenting till. Det som nyttar någonting
            till är konkreta förslag för att öka den goda tillväxten. Det
            saknas i det här materialet. Jag kan bara konstatera det.
          </note>
          <note type="speaker">
            Anf. 19 LARS LEIJONBORG (fp):
          </note>
          <note>
            Fru talman! Jag var inbjuden till en skola i Hjulsta utanför
            Stockholm i går. Det är en av Stockholms mest invandrartäta förorter.
            Det var ett mycket trevligt besök, mycket fina ungdomar, framåt.
            Många av dem uppenbart intelligenta. Men det gick inte att komma
            ifrån att det fanns en pessimism inför framtiden i det de berättade.
          </note>
          <note>
            De känner att segregationen ökar i samhället, och pessimismen
            om vilken roll de skall kunna spela i resten av sina liv ökar.
            Jag kände väldigt starkt att den pessimismen hör hemma i den här
            diskussionen.
          </note>
          <note>
            Det är de beslut vi fattar i dag, tillsammans med många andra
            beslut, som lägger den grund som skulle kunna öka deras optimism.
          </note>
          <note>
            Lars Bäckström sade något mycket egendomligt för en stund sedan.
            Han sade: Om man vidtar en skatteförändring så kan den vara dålig
            fördelningspolitiskt, men man gör den ändå, för jobben. Jag vägrar
            att godta den definitionen, därför att allt tyder på att massarbetslösheten
            är det som mest skapar fördelningsproblem i detta samhälle. När
            fler människor får jobb, t.ex. ungdomarna i Hjulsta som jag träffade
            i går, minskar klyftorna i vårt samhälle. Det är massarbetslöshetens
            politik som skapar de största och djupaste klyftorna.
          </note>
          <note>
            Sedan säger Lars Bäckström: Var glada! Vi vänsterpartister har
            medverkat till att det har satts upp ett bra mål för sysselsättningen.
            Ja, det är bra. Det är en mycket bättre tanke än den som regeringen
            hitintills har haft, som är så lätt att manipulera med statistikgrepp.
          </note>
          <note>
            Men det tråkiga för Lars Bäckström är ju att sedan ni inträdde
            i det här samarbetet har Konjunkturinstitutet kommit med en bedömning
            av vilka förutsättningar det finns för att nå detta i och för
            sig bra mål.
          </note>
          <note>
            Då visar det sig att det fattas drygt 100 000 jobb för att nå
            målet. Vad hjälper det om ni har målet men inte medlen att nå
            det. Det är det vi har sett så väldigt tydligt de senaste veckorna,
            de senaste månaderna och tyvärr, vad socialdemokraterna anbelangar,
            de senaste åren.
          </note>
          <note>
            En annan sak som inträffade i går, förutom att jag var på en
            skola i Hjulsta, var att Socialstyrelsen presenterade en rapport
            om tillståndet i äldreomsorgen.
          </note>
          <note>
            Den visade tyvärr att problemen växer. Det var som vi sade i
            valrörelsen, det var inte som socialdemokraterna sade, att nu
            har Perssonpengarna kommit, så nu är problemen på väg att lösas.
          </note>
          <note>
            Resurser behövs, men det räcker inte med resurser. Man måste
            också ha sådana system som uppmuntrar människor, som gör att resurserna
            utnyttjas på bästa sätt, som gör att människor känner största
            möjliga ansvar och uppmuntran i sin arbetssituation.
          </note>
          <note>
            Jag tyckte nästan att det var litet otäckt när Lars
          </note>
          <note>
            Bäckström introducerade ett nyspråk, när han fick frågan: Är
            ni för enskilda initiativ? Ja, vi är för enskilda initiativ, och
            så definierar han det som att kommunalanställda får ta initiativ
            på jobbet. Men det är någonting helt annat.
          </note>
          <note>
            Men vi vet ju. En kollega till Lars Bäckström, Stig
          </note>
          <note>
            Sandström, har redan uttalat att man ser som ett mål för det
            samarbete man nu går in i att se till att socialdemokraterna blir
            ännu mer skeptiska till enskilda initiativ, alltså alternativa
            driftformer inom vård och skola.
          </note>
          <note>
            Även situationen i äldreomsorgen hör hemma i denna debatt. Genom
            att resurserna inte växer och genom att de som nu makten haver
            är så fixerade vid denna monopoldrift blir det de gamla som drabbas.
          </note>
          <note>
            Vi påstod i valrörelsen att vårdköerna till sjukhusen växer.
            Nej, det är fel, sade en socialminister. Hon har numera avvikit
            till Sri Lanka. Vi har satt in Perssonpengarna, så vi satsar allt
            nu på att vårdköerna skall kortas.
          </note>
          <note>
            Men köstatistik fortsätter att strömma in. Det verkar numera
            bara vara vi i Folkpartiet som har något intresse av att sammanställa
            den, men vi sammanställer allt som kommer in. Och även den senaste
            statistiken visar att vårdköerna icke har kortats. De är längre.
            Varje ny statistik som kommer in från någon sjukvårdsregion i
            landet, det har kommit ett par den senaste tiden, visar att vårdköerna
            växer. Så går det med socialdemokratisk välfärdspolitik.
          </note>
          <note>
            Jag tycker att de senaste dagarna verkligen har illustrerat att
            vi har en regeringsmakt i förfall. Jag syftar på det som har inträffat
            på försvarsområdet. Jag är numera en ganska erfaren politiker.
            Jag kom in i riksdagen 1985. Jag vill påstå att jag sällan har
            upplevt något så bisarrt i detta hus som det som har hänt de senaste
            dagarna. Man ser hur regeringen faller samman inför öppen ridå,
            och statsråden motarbetar varandra. Socialdemokraterna som parti
            ger helt motstridiga besked, och en verkschef påstår att regeringen
            så att säga har bestulit hans verksamhet på flera miljarder kronor.
            "Lösningen" blev att socialdemokraterna föll undan för Miljöpartiet
            och Vänsterpartiet. Det är för framtiden mycket illavarslande.
          </note>
          <note>
            Erik Åsbrink skrev ett brev till mig under valrörelsen. Den tes
            han drev var att vi folkpartister lade fram för många förslag,
            och Erik Åsbrink tyckte att vi lade fram dem för snabbt och att
            de var ogenomtänkta. För att krydda uttalandet liknade han mig
            vid en seriehjälte, nämligen Lucky Luke - känd för att dra snabbare
            än sin egen skugga.
          </note>
          <note>
            Jag tillbakavisar naturligtvis helt att Folkpartiet skulle lägga
            fram förslag som inte är genomtänkta.
          </note>
          <note>
            Jag tycker att allt som har hänt sedan dess har visat att vi
            hade mycket god grund för de förslag vi lade fram.
          </note>
          <note>
            Men det är egendomligt och faktiskt patetiskt när
          </note>
          <note>
            Erik Åsbrink, av alla, kallar mig för Lucky Luke för att vi vill
            få något uträttat. Erik Åsbrink är finansminister i en regering
            som kännetecknas av en total handlingsförlamning.
          </note>
          <note>
            Lena Ek sade att hon väntar med spänning på var regeringen skall
            landa i frågan om hushållstjänster.
          </note>
          <note>
            Det går att ta till olika dramaturgiska grepp, som på cirkus
            när trumvirvlarna ljuder, och tänka att nu skall det hända någonting.
            Men hur länge kan en sådan dramaturgi pågå?
          </note>
          <note>
            Ekonomen Anne-Marie Pålsson lade fram ett förslag i början av
            90-talet på ett socialdemokratiskt seminarium i Visby. Sedan dess
            har man med spänning väntat på var socialdemokraterna skall landa.
          </note>
          <note>
            Men tyvärr, Lena Ek, för mig har spänningen avtagit.
          </note>
          <note>
            Jag är bara trött. De sliter hårtestarna av varandra och är oerhörda
            ovänner för denna fråga. Arbetslösheten minskar inte på det sätt
            den skulle kunna göra. Det är deprimerande. Handlingsförlamningen
            i den frågan är bara ett exempel på en lång rad frågor där de
            inte kommer till skott.
          </note>
          <note>
            Göran Persson använde sig av ett skickligt retoriskt grepp i
            talarstolen för några veckor sedan. Han sade att han anklagades
            för att inte ha en tillväxtpolitik, men han sade att det råder
            tillväxt. Men så är det inte. Det finns någon kvartalsrapport
            som visar god tillväxt. Men helhetsbilden av svensk ekonomi -
            den bekräftas dag efter dag - är att den inte växer tillräckligt,
            att svensk ekonomi tappar fart - precis som vi har varnat för
            under lång tid.
          </note>
          <note>
            Regeringen har en retorik som går ut på att jobben nu finns.
            Man har jämfört en månad förra året, oktober, med oktober i år
            och tycker att det är fråga om många jobb. Den mest relevanta
            jämförelsen är hur många jobb som regeringen åstadkom under mandatperioden
            1994-1998. Det är 30 000 jobb. Det är ett mycket klent resultat.
            Några andra jämförbara länder har nått åtminstone tio gånger så
            bra resultat. Det är just det Sverige skulle behöva åtminstone
            under fyra år, dvs. 300 000 nya jobb. Men det kräver tillväxtgrepp.
            Det är man oförmögen att samla sig till.
          </note>
          <note>
            Nu har vi inbjudits till skatteförhandlingar. De är från tillväxtsynpunkt
            viktiga. Helt klart finns ett antal skatter som hämmar tillväxten
            i landet.
          </note>
          <note>
            Här är jag förvånad över vad finansutskottets majoritet skriver.
            Det är inte socialdemokraterna i riksdagen som har inbjudit till
            förhandlingarna, men jag antar att ni har någon form av korrespondens
            -
          </note>
          <note>
            även om man de senaste dagarna har tvivlat på hur mycket utskotten
            och Regeringskansliet korresponderar på s-sidan.
          </note>
          <note>
            Majoriteten kritiserar Folkpartiet och tar år 2001
          </note>
          <note>
            som exempel. Man säger att våra besparingar inte räcker för de
            skattesänkningar vi föreslår för det året.
          </note>
          <note>
            Enligt regeringens prognoser finns det för det året ett överskott
            i storleksordningen 60-70 miljarder. Vi stöder helt och fullt
            att statsskulden skall amorteras.
          </note>
          <note>
            Vi och regeringen är överens om hur den planen ser ut. Men även
            när den amorteringen har skett finns det enligt denna prognos
            fortfarande ca 30 miljarder kronor kvar. Vad är socialdemokraternas
            åsikt om vad som skall ske med de pengarna? Skall den överbeskattningen
            ligga kvar, eller skall man göra som regeringen skrev häromåret,
            dvs. "överföring till hushåll". Det är klart att de pengarna skall
            tillbaka till skattebetalarna.
          </note>
          <note>
            Det som är oroande är att ni gör en poäng av detta, att det skulle
            vara fel. Det tyder på att ni inte ställer upp på huvudgreppet
            att se till att det blir tillväxt och därmed kan fortsätta att
            sänka skatterna.
          </note>
          <note>
            Även i övrigt är majoritetens polemik gentemot
          </note>
          <note>
            Folkpartiets budgetförslag mycket undermålig. Ni tycker att vi
            gottskriver oss för mycket pengar genom minskat fusk genom att
            jämföra med hur mycket vi satsar på kontrollanter. Visst, den
            utvecklingen kan verka stor. Poängen är ju att kontrollanterna
            förenas med ett antal strukturgrepp, t.ex. hushållstjänster.
          </note>
          <note>
            Mona Sahlin och Björn Rosengren säger att detta kraftigt skulle
            minska svartjobben. Det är då skatteintäkterna kommer. Vi slopar
            värnskatten. Vi inför ett nytt system så att fackföreningarna
            får ett större ansvar för a-kassan, så att - förmodligen - missbruket
            i a-kassan minskar. Det är ju genom sådana strukturella grepp
            som vi kan få sådana effekter som vi kan gottskriva oss. Men det
            låtsas majoriteten inte om.
          </note>
          <note>
            Även andra exempel avfärdas på liknande sätt.
          </note>
          <note>
            Folkpartiet står för ett alternativ till politiken med hjälp
            av konkreta förslag. Vi vill sänka skatterna, och vi vill börja
            med dem som har störst hämmande effekt på tillväxten. Vi vill
            minska krånglet för företagsamheten. Vi vill gå med i EMU. För
            varje vecka som går blir det allt tydligare att vårt utanförskap
            skadar vårt land. Vi vill satsa på kompetensutveckling. Det har
            sagts av alla partier i åratal, för att inte säga årtionden, från
            denna talarstol. Men ingenting sker.
          </note>
          <note>
            Nu satsas det väldigt på kunskapslyft. Men det som skulle betyda
            ännu mer för vårt land är att få ett system där enskilda individer
            får större möjligheter att ta ansvar för den egna kompetensutvecklingen.
            Ett sådant konkret förslag har vi lagt fram.
          </note>
          <note>
            Fru talman! Jag står självfallet bakom alla reservationer jag
            har skrivit under i finansutskottets betänkande. Men av tidsskäl
            begränsar jag mig till att yrka bifall till två. Den ena är den
            gemensamma borgerliga reservationen om en ny inriktning av den
            ekonomiska politiken mot jobb och tillväxt. Den andra gäller att
            vi måste få en tidsplan för Sveriges EMU-anslutning.
          </note>
          <note>
            Detta innebär att jag yrkar bifall till reservation 1 och reservation
            6.
          </note>
          <note>
            (Applåder)
          </note>
          <note type="speaker">
            Anf. 20 LARS BÄCKSTRÖM (v) replik:
          </note>
          <note>
            Fru talman! Jag skall börja med att hålla med Lars
          </note>
          <note>
            Leijonborg på några punkter. Den första punkten är att vi två
            är helt överens om att den största fördelningspolitiska orättvisa
            som finns är arbetslösheten.
          </note>
          <note>
            Jag är djupt enig med Lars Leijonborg i detta. Det var just därför
            vi sade att man kan göra saker, men ej isolerat. Den slopade förmögenhetsskatten
            på arbetande kapital medför att vissa gynnas som har det ganska
            bra, men man kan ändå göra det därför att det ger totalt sett
            positiva effekter fördelningsmässigt. Vi är överens här, och det
            är bra.
          </note>
          <note>
            Vi är överens på en punkt till, och det är att det var djupt
            orättvist när finansministern sade att Lars
          </note>
          <note>
            Leijonborg påminde om Lucky Luke. Det var mycket orättvist. Lucky
            Luke inte bara drar snabbt utan träffar också alltid rätt. Det
            gör inte Folkpartiet. Det är helt korrekt att det var en felaktig
            jämförelse.
          </note>
          <note>
            Ni träffar inte rätt i era budgetalternativ. Det är väldigt konstigt,
            därför att en gång i världen var ni ganska duktiga på det här.
            Ni var kanske duktigare än vi - det är lite osäkert - men nu är
            ni mycket sämre än någonsin Vänsterpartiet. Ni får inte debet
            och kredit att gå ihop. Ni vill ha dynamiska effekter, att saker
            skall hända, att tanke och handling skall vara ett. Ni tror att
            pengarna kommer in samtidigt som man gör en reform. Det fungerar
            inte så. Även om skatteförvaltningen får en miljard eller ett
            par hundra miljoner extra kan man inte omedelbart växla ut det
            i inkomster. Det går inte till så, Lars Leijonborg. Jag sitter
            i Riksskatteverkets styrelse, så jag vet det. Det är inte den
            snabbheten i utväxlingen.
          </note>
          <note>
            Ni talar om äldreomsorgen. Vi två känner djupt för den. Men var
            har ni pengarna till den bättre äldreomsorgen? Det kostar att
            få en bättre äldreomsorg, men ni har inga pengar. Jag har läst
            era motioner, så jag vet att ni drar ned på anslagen till kommunerna.
          </note>
          <note>
            Det går inte att komma undan.
          </note>
          <note type="speaker">
            Anf. 21 LARS LEIJONBORG (fp) replik:
          </note>
          <note>
            Fru talman! Det var intressant att höra att Folkpartiet var bättre
            än Vänsterpartiet förr i världen. Kan
          </note>
          <note>
            Lars Bäckström utveckla det lite grann? Jag är mycket intresserad
            av Vänsterpartiets historia. Jag tycker att ni har en hel del
            att göra upp med där. Det vore intressant att veta när vi i Folkpartiet
            var bättre än
          </note>
          <note>
            Vänsterpartiet.
          </note>
          <note>
            Lars Bäckström påstod när det gäller äldreomsorgen att vi skulle
            ha mindre pengar till kommunerna.
          </note>
          <note>
            Det är felaktigt. Det är en budgetteknisk fråga, vilket
          </note>
          <note>
            Lars Bäckström med sin riksdagserfarenhet mycket lätt borde ha
            genomskådat.
          </note>
          <note>
            Det handlar först och främst om handikappreformen. Vi är emot
            försämringarna i handikappreformen som har inneburit att staten
            har dragit tillbaka sitt ansvar och övervältrat det på kommunerna.
            Därför återför vi handikappengar på det utgiftsområde som har
            med statens handikappolitik att göra, så att den totala satsningen
            på handikappade blir större.
          </note>
          <note>
            Detta har också något med kommunala bolag att göra. Vi vägrar
            pumpa in miljarder i kommunala bolag bara för att socialdemokrater
            och vänsterpartister är så fixerade vid att kommunala bostadsbolag
            skall finnas. Vi tycker att det som nu håller på att ske är skamligt,
            när man försvårar för enskilda människor att ta över.
          </note>
          <note>
            Det är ytterligare ett uttryck för detta att ni inte tror på
            enskilda initiativ, inte tror på utökat privat ägande. Det där
            är ideologiskt. Men de som får betala priset är de som inte får
            del av den dynamiska utveckling som vi vill skapa i Sverige.
          </note>
          <note type="speaker">
            Anf. 22 LARS BÄCKSTRÖM (v) replik:
          </note>
          <note>
            Fru talman! Min egen mor ligger på ett sjukhem, i ett fyrbäddsrum,
            och jag tycker att det är skamligt att vi har det så fortfarande.
            Det är i och för sig kommunalt. Men hur blir detta bättre om vi
            byter och gör om det, så att den juridiska personen, aktiebolaget,
            tar hand om alla? Blir det bättre, Lars Leijonborg?
          </note>
          <note>
            Kommer personalen där att få mer resurser? Kommer de att bli
            piggare och gladare om de har ett aktiebolag som huvudman? Nej,
            så går det inte till. De tar enskilda initiativ varje dag för
            att försöka göra så gott de kan.
          </note>
          <note>
            Folkpartiet har inte anslagit mer pengar till vare sig kommuner,
            privata bolag, stiftelser eller ekonomiska föreningar som skall
            driva äldreomsorg. Ni har inte anvisat mer pengar. Det kommunerna
            skulle vinna på det som ni har avsatt för handikappreformen förlorar
            de ju på era andra indragningar.
          </note>
          <note>
            När var Folkpartiet bättre? Jag sade att jag inte vet, men förr
            i världen fick ni plus och minus att gå ihop i era budgetförslag.
            När jag kom till riksdagen
          </note>
          <note>
            1988 kunde man räkna på era förslag, och då stämde de hyfsat.
            De senaste åren har det bara blivit sämre och sämre - jag vet
            inte vad det beror på. Ni måste göra någonting åt er inre organisation.
            Man kan ha olika åsikter om saker är bra eller dåliga, men ni
            får inte längre plus och minus att gå ihop ens hjälpligt i era
            budgetalternativ. Det är närmast tragiskt för ert parti att det
            har gått därhän.
          </note>
          <note>
            Alla de besparingar ni skall göra, Lars Leijonborg, kommer att
            försämra välfärden.
          </note>
          <note>
            En annan intressant sak är vad vi skall göra om vi nu skall sänka
            någon skatt. De flesta partier här pratar om att kunna minska
            inkomstbeskattningen. Ni står isolerade och talar om arbetsgivaravgifter.
            Hur skall ni ställa er i den här frågan? Jag tror att ni skall
            komma in och börja tala om inkomstbeskattningen på fördelningsmässig
            grund. Men ni avvisar t.o.m. den lilla skattereduktion för låginkomsttagarna
            som vi nu har fått igenom tillsammans med Socialdemokraterna och
            Miljöpartiet. Det är beklagligt, Lars Leijonborg.
          </note>
          <note>
            Tänk fördelningspolitiskt! Börja räkna rätt i budgeten! Förlita
            er inte på dynamiska effekter, som ni gjorde i den förra skattereformen!
            Vi har inte i det här landet råd att lita på dynamik. Var som
            Lucky Luke!
          </note>
          <note>
            Dra fort och träffa rätt! Det måste ni klara i Folkpartiet.
          </note>
          <note type="speaker">
            Anf. 23 LARS LEIJONBORG (fp) replik:
          </note>
          <note>
            Fru talman! Jag är gärna som Lucky Luke när det gäller att komma
            med förslag om förbättringar i det här samhället. Jag tycker att
            den nuvarande regeringen, med stöd av Lars Bäckström, mest påminner
            om
          </note>
          <note>
            Kronblom som ligger på soffan och drar sig hela dagarna. Jag
            tycker att det är rätt förfärligt, när man ser de problem vi borde
            ta itu med.
          </note>
          <note>
            Kommunalarbetareförbundet tillhör, tillsammans med Lars Bäckström,
            dem som har varit mest skeptiska mot enskilda initiativ inom vården.
            De tog initiativ till en undersökning och frågade dem som jobbar
            i privat vård vad de tycker. De hade ganska svårt att hålla ansiktsuttrycket
            under kontroll när de fick redovisa att personalen trivs bättre
            på de privata vårdklinikerna än på de kommunala.
          </note>
          <note>
            Det är ett mycket konkret svar till Lars Bäckström: Personalen
            föredrar privata arbetsgivare framför kommun och landsting.
          </note>
          <note>
            Jag vill inte på något sätt överföra allt till privata driftsformer
            - tvärtom. Jag antar att det allra mesta skall vara kvar i kommunal
            regi. Men varför vara så ideologiskt blockerad mot detta alternativ?
          </note>
          <note>
            Vi får mera pengar till äldreomsorgen bl.a. genom att vi kräver
            att extrapengarna till kommunerna bara skall få gå till de prioriterade
            områdena. Se på Stockholms kommun! Här tog vi över efter er för
            någon månad sedan. Det sker en jättesatsning på äldreomsorgen
            i denna kommun, genom bl.a. att kommunala bolag avvecklas. Det
            är liberal politik i praktiken. Ni sviker era löften till änkorna.
            Vi håller våra löften till de gamla där vi har fått chansen.
          </note>
          <note>
            (Applåder)
          </note>
          <note type="speaker">
            Anf. 24 PETER ERIKSSON (mp):
          </note>
          <note>
            Fru talman! Vi har under det halvår som har gått inlett ett samarbete
            mellan Miljöpartiet, Socialdemokraterna och Vänsterpartiet. Det
            har varit ett begränsat samarbete, men det har ändå rört hela
            budgeten.
          </note>
          <note>
            Vi har haft väldigt ont om tid i den inledande fasen, så de förändringar
            som kunde ske i budgetarbetet blev, som sagt var, begränsade.
          </note>
          <note>
            Vi lyckades få in lite fler gröna stråk i budgeten som lades
            fram. Vi lyckades få in några av våra vallöften, och det kändes
            väldigt skönt. Vi fick till lite mer pengar till kommunerna och
            lite mer pengar till skolan och vården. Det var en huvudfråga
            i valet. Vi lyckades få in lite mer till barnfamiljerna och till
            låginkomsttagarna - lite mer rättvisa. Det var inte mycket, men
            det gick åt rätt håll. Vi lyckades få en satsning på miljöfrågor
            - framför allt på den gröna naturvården och på att spara gammelskogar
            som försvinner i en rasande takt runtom i Sverige.
          </note>
          <note>
            Detta kändes viktigt. Jag tycker också att det är skönt att vi
            nu börjar nå fram i riksdagen. Vi drar budgeten genom riksdagen,
            och den kommer ut på andra sidan utan att ha drabbats av stora
            utgiftsökningar i ett ganska ansträngt ekonomiskt läge.
          </note>
          <note>
            Situationen är den, att vi också internationellt har haft en
            ganska turbulent höst. De internationella finansmarknaderna har
            varit oroliga. De har stabiliserats den senaste tiden, men vi
            har i stället växlat över till en sämre utveckling i den internationella
            reala ekonomin. Det drabbar också Sverige.
          </note>
          <note>
            Från Miljöpartiets sida har vi hela tiden varit lite fundersamma.
            Har det inte varit väl optimistiska prognoser som har lagts fram?
            Det gällde redan för vårbudgeten 1998, och också nu i höst. Mycket
            talar för att det har varit så. Vad vi kommer att se under nästa
            år är en utveckling som inte är riktigt lika positiv och optimistisk
            som många bedömare, och också regeringen, trodde tidigare i år.
          </note>
          <note>
            Detta kommer naturligtvis att påverka arbetslösheten. Vi får
            kanske inte en minskning av arbetslösheten som är lika stor som
            den som vi hade hoppats på. Det kommer påverka en rad andra saker
            i ekonomin. Det i sin tur innebär att vi måste ta till kraftfulla
            åtgärder. Vi måste skynda på arbetet med att få till förändringar
            som underlättar skapandet av nya jobb och en omställning av Sverige
            för en bättre, starkare och mer robust ekonomi och en mer långsiktigt
            uthållig ekonomi.
          </note>
          <note>
            Jag känner att jag och Miljöpartiet börjar bli otåliga. Vi måste
            komma i gång med detta arbete snabbare, och vi måste komma med
            kraftfullare åtgärder än vad vi tidigare såg var nödvändigt. Jag
            tänkte ta upp några punkter där vi tycker att det är viktigt att
            vi kommer till skott.
          </note>
          <note>
            Det gäller t.ex. att vi ser att alltfler människor på den nya
            arbetsmarknad som håller på att växa fram hamnar utanför trygghetssystemen.
            Vi har ett välfärdssystem som inte längre är anpassat till arbetsmarknaden
            och den situation som finns ute i samhället i dag. Detta måste
            förändras. Vi måste bredda trygghetssystemen och göra om dem så
            att de håller för alla och är ekonomiskt bärkraftiga, även i den
            nya verklighet som vi ser i dag.
          </note>
          <note>
            Relationerna mellan arbetstagare och arbetsgivare måste förändras
            och moderniseras. Staten måste underlätta en omställning av näringslivet
            till områden där det finns en utvecklingspotential i syfte att
            skapa ett långsiktigt uthålligt och mer robust samhälle.
          </note>
          <note>
            Arbetsmarknadspolitiken måste inriktas mer på kvalitet och mindre
            på volymmål. Det är några av de punkter där vi från Miljöpartiet
            vill medverka till en förändring för att skapa fler jobb i Sverige
            och en starkare och mer robust ekonomi.
          </note>
          <note>
            De senaste dagarna har vi fört en diskussion som handlat mycket
            om försvaret. Frågan gällde den sista dagen till syvende och sist
            vem som har vunnit och vem som har förlorat i förhandlingarna.
            Jag vill bestämt säga ifrån att det inte handlar om det. Det handlar
            denna gång tydligare än mången annan gång här i riksdagen om de
            svenska statsfinansernas trovärdighet och budgetprocessens trovärdighet.
            Kan man lita på att det politiska systemet i Sverige klarar av
            att hålla det som utlovas och hålla i pengarna?
          </note>
          <note>
            Klarar riksdagen att ta ansvar, eller skall man räkna med att
            vi snabbt får nya budgetunderskott som är jättelika?
          </note>
          <note>
            Jag tycker att Miljöpartiet, Vänsterpartiet och Socialdemokraterna
            har bestått detta prov, men borgerligheten föll igenom en gång
            till. Moderaterna, Kristdemokraterna och Folkpartiet visar gång
            på gång att man inte håller måttet när det gäller att sköta statens
            finanser. I riksdagens finansutskott vojar sig Mats
          </note>
          <note>
            Odell och Bo Lundgren m.fl. över att budgetprognoserna inte stämmer
            med verkligheten. Men i försvarsutskottet försöker man göra upp
            om nya miljarder som spränger hela budgettaket, minskar amorteringarna
            och spräcker utgiftsramarna.
          </note>
          <note>
            Det är, om man lyckas genomföra det, inte någon bra politik för
            Sverige. Jag tycker att jag kan vara väldigt stolt över att vara
            med i en majoritet som håller emot detta trixande och fifflande
            som man försöker dra igenom i försvarsutskottet.
          </note>
          <note>
            Det är ingen nyhet att det är en svag och dålig ekonomi i försvaret.
            För exakt ett år sedan diskuterade vi precis samma saker i just
            denna sal omkring försvarets svarta hål. Försvarsminister Björn
            von
          </note>
          <note>
            Sydow och överbefälhavaren var dessutom i luven på varandra när
            det gällde vems felet var, hur många miljarder fel man hade räknat
            och varför försvaret inte hade sparat som man var tvungen att
            göra.
          </note>
          <note>
            I konstitutionsutskottet, där jag satt då, diskuterade vi samma
            sak med överbefälhavaren för ett halvår sedan. Då hade man delvis
            andra förklaringar till att problemen hade uppstått.
          </note>
          <note>
            Nu i höst kräver man nya pengar i stället för att föreslå att
            man skall anpassa försvaret till den verklighet som finns. Omvärlden
            har ju förändrats. Vi lever i en helt annan tid i dag än vad vi
            gjorde för 20-
          </note>
          <note>
            30 år sedan, när det militära försvaret i Sverige byggdes upp.
            Man måste även från militärens sida anpassa sig till de resurser
            som finns och den förändrade omvärld vi har.
          </note>
          <note>
            Detta kommer man naturligtvis också att göra.
          </note>
          <note>
            Men man försöker, och lyckas, sprattla emot några år.
          </note>
          <note>
            Jag är övertygad om att det är bättre att ta i problemen nu i
            stället för att skjuta dem på framtiden och på så sätt låta andra
            angelägna behov stå tillbaka, som t.ex. behovet att höja barnbidraget
            eller behovet att stärka vården och skolan med miljarder.
          </note>
          <note>
            Verkligheten kräver förändring. Så är det inte bara när det gäller
            försvaret. Det finns en rad andra områden som tränger sig på med
            en ny förändrad bild av verkligheten. Det gäller t.ex. kommunikationerna,
            som måste moderniseras i Sverige. Energipolitiken måste moderniseras
            och anpassas och bli mer långsiktigt uthållig. De gamla kärnkraftverken
            som kärnkraftskramarna i Moderaterna och kd nu är så oerhört ängsliga
            för är gamla. De kostar alltmer för varje år.
          </note>
          <note>
            Ni måste inse att de kommer att avvecklas. Ni kan inte hålla
            liv i dem i evighet. Det är bättre att vi avvecklar dem successivt
            i ordnade former än att ni tvingas lägga ned alla på en gång.
            Det är en självklarhet för varje sunt tänkande politiker att vi
            skall göra det här i ordnade former i stället för att, som moderaterna
            föreslår, skjuta alla problem framför oss.
          </note>
          <note>
            Inte heller kan jag påstå att det känns som om energikrisen är
            i faggorna, när vi ser hur elpriserna sjunker dag för dag. Jag
            tycker också att det är bra att vi här i riksdagen kommer till
            en ordning där detta också kan komma vanliga människor till del,
            att vi kan göra en sådan uppgörelse.
          </note>
          <note>
            Jag tänkte också komma in på EMU-frågan. Det här är en avgörande
            fråga: Skall Sverige avveckla sin egen valuta, den svenska kronan,
            och gå med i en gemensam västeuropeisk valuta, eller skall vi
            ha kvar en egen valuta med allt det innebär? Satsar vi på spåret
            med en gemensam europeisk valuta har vi, menar jag, tagit det
            avgörande steget. Då kan vi inte vända tillbaka. Då kommer vi
            också att få ett system med gemensamma skatter och en gemensam
            finanspolitik i Västeuropa. Vi bygger en gemensam stat.
          </note>
          <note>
            Det finns naturligtvis många som vill göra det, särskilt bland
            dem som är pådrivande i det här projektet. Men i Sverige finns
            det i dag ännu väldigt lite stöd för den tanken. Det är ytterst
            få t.o.m. här i riksdagen som verkligen vill genomföra den gemensamma
            federala staten och överlämna svenska folkets rättighet och möjlighet
            att styra sig självt när det gäller t.ex. den ekonomiska politiken.
          </note>
          <note>
            Nu talar Folkpartiet och Moderaterna ändå engagerat för att vi
            skall få en sådan förändring. Men jag tror att man inte ens bland
            de moderata väljarna i dag är beredd att överlämna den ekonomiska
            politiken till en byråkrati i EU på det sätt som ni egentligen
            förespråkar när ni föreslår att vi skall gå in i valutaunionen.
          </note>
          <note>
            Jag tycker att man kan respektera dem som pratar om att vi skall
            vänta och se vad det här blir. Men då får man vänta i åtminstone
            tio år. Skall man på allvar se vart det här barkar kommer det
            naturligtvis att ta några år innan följdeffekterna slår igenom
            i verkligheten och innan man garanterat kan säga om det blir bra
            eller dåligt.
          </note>
          <note>
            Jag tror att det blir dåligt. Det är inte bra för Västeuropa,
            en del av världen med 20 språk och 20 kulturer, att ha en gemensam
            valuta, för det leder till ökad arbetslöshet. Människor är inte
            beredda att flytta från
          </note>
          <note>
            Pajala till Portugal eller från Säffle till Lissabon. Det är
            detta det handlar om till syvende och sist. När människor är beredda
            att flytta inom unionen kan man också ha en gemensam valuta, annars
            spänner man vagnen för hästen när man genomför ett sådant här
            projekt.
          </note>
          <note>
            Till sist vill jag säga några ord om en annan fråga, som inte
            har debatterats särskilt mycket här i riksdagen. Den har dock
            diskuteras mycket runtom i landet
          </note>
          <note>
            - särskilt i de små kommunerna, och särskilt i Norrland där många
            kommuner upplever en situation med mycket hög arbetslöshet och
            en successiv avfolkning med de problem det innebär. Det handlar
            om skatteutjämningen.
          </note>
          <note>
            Om det här genomförs fullt ut, som det föreslås göra om några
            år i början av 2000-talet, kommer det att leda till enormt kraftiga
            förändringar i Sverige.
          </note>
          <note>
            Det blir en omfördelning av befolkningen som vi inte har sett
            tidigare. Jag tycker att vi allvarligt måste se över det här.
            Vi kan inte acceptera de enorma kostnader som det här skulle innebära.
          </note>
          <note>
            Tack för mig.
          </note>
          <note>
            (Applåder)
          </note>
          <note>
            I detta anförande instämde Per Lager, Mikael Johansson och Kerstin-Maria
            Stalin (alla mp).
          </note>
          <note type="speaker">
            Anf. 25 MATS ODELL (kd) replik:
          </note>
          <note>
            Fru talman! Peter Eriksson säger att Miljöpartiet nu börjar bli
            otåligt. Man vill ha större inflytande över fler områden.
          </note>
          <note>
            Man berömmer sig nu om att ha slagit vakt om statsfinanserna
            och Sveriges trovärdighet genom att skjuta upp försvarsinbetalningarna.
            Nåväl, det må så vara. Man säger att det är Vänstern, Miljöpartiet
            och
          </note>
          <note>
            Socialdemokraterna som har bestått provet, medan vi andra har
            varit lättsinniga på något område.
          </note>
          <note>
            Verkligheten tränger sig på, säger Peter Eriksson.
          </note>
          <note>
            Ja, det kommer den ganska snart att göra också på ett annat område,
            nämligen energipolitikens. Enligt en mycket initierad artikel
            i Dagens Industri den 20
          </note>
          <note>
            oktober, som de flesta bedömare betraktar som en planterad läcka
            från regeringen, är dessa förhandlingar inne i ett slutskede.
            Man skall enligt artikeln ut med ca 5 miljarder kronor, Peter
            Eriksson. Då skulle jag vilja ha reda på hur Miljöpartiet vill
            finansiera det här. Låt oss resonemangsvis anta att det är 5 miljarder
            som skall fram för nöjet att få snabbstänga Barsebäcksverket.
            Var tänker Miljöpartiet ta de här pengarna?
          </note>
          <note>
            Om vi talar om hotbild kan vi tänka på de kärnkraftverk som finns
            på andra sidan Östersjön. Ignalinaverket, hörde vi förra veckan,
            står inför en betalningsinställelse med stora risker för säkerheten
            som följd. Är det verkligen rätt använda pengar, Peter
          </note>
          <note>
            Eriksson, att i dagens läge kasta i väg kanske 5 miljarder kronor
            till, indirekt, aktieägarna i Sydkraft? Är det en ansvarsfull
            politik? Hur kommer det att betraktas när det gäller Sveriges
            trovärdighet i fråga om att hålla i statsfinanserna? Det skulle
            vara intressant om Peter Eriksson något ville utveckla den logiken.
          </note>
          <note type="speaker">
            Anf. 26 PETER ERIKSSON (mp) replik:
          </note>
          <note>
            Fru talman! Vi har de senaste åren lagt en hel del resurser på
            att EU skulle försöka fixa kärnkraftverken i Östeuropa. Detta
            gick, milt sagt, inte särskilt bra.
          </note>
          <note>
            Den byråkratin klarar inte av att hantera stora pengar.
          </note>
          <note>
            Man misslyckas gång på gång. Det ligger alltför mycket korruption
            och ineffektivitet i hela det systemet.
          </note>
          <note>
            Från Miljöpartiets sida är vi inte alls särskilt glada över den
            modell som Socialdemokraterna, Centern och Vänstern valde att
            inleda kärnkraftsavvecklingen på. Vi ville ha en annan modell
            där man i första hand satsade på ekonomiska styrmedel i stället
            för att betala skadestånd till kärnkraftsbolagen.
          </note>
          <note>
            Vi får se hur det slutar, hur stor utgiften blir för staten,
            och får försöka hantera den situationen ändå.
          </note>
          <note>
            Men jag hoppas att vi senare kan komma överens om att inte fortsätta
            med avbetalning till kärnkraftsägarna för alla kärnkraftverk,
            åtminstone de som inte är i statlig ägo, utan välja en annan modell
            i framtiden.
          </note>
          <note>
            Jag är också förvånad över att inte kristdemokraterna står kvar
            vid den linjen. Kristdemokraterna har ju tidigare faktiskt insett
            att det finns problem med kärnkraften och att den inte är evig.
            Den nya linje som kristdemokraterna nu har valt tycker jag är
            mycket märklig.
          </note>
          <note type="speaker">
            Anf. 27 MATS ODELL (kd) replik:
          </note>
          <note>
            Fru talman! Det var ett mycket avslöjande inlägg från Peter Eriksson
            om logiken bakom politiken på det här området. EU:s ineffektivitet
            när det gäller att åstadkomma reaktorsäkerhet i öst skall mötas
            genom stängning av världens kanske säkraste kärnkraftverk i
          </note>
          <note>
            Sverige till en kostnad av 5 miljarder, och Peter
          </note>
          <note>
            Eriksson "får se" hur man skall hantera den frågan när den dyker
            upp. Den inställningen hade varit ganska intressant i försvarsöverläggningarna.
          </note>
          <note>
            Här är det plötsligt väldigt fria spenderbyxor som sitter på.
            Här har man beredskap att göra indragningar. Var skall ni ta pengarna,
            Peter Eriksson?
          </note>
          <note>
            Vilka besparingar skall göras - gäller det på anslagen till kommunerna,
            eller skall ni bryta igenom utgiftstaken? Var tänker ni er alltså
            de här besparingarna?
          </note>
          <note>
            Om den budgetdisciplin som Peter Eriksson här i dag har gjort
            sig till talesman för skall genomföras -
          </note>
          <note>
            detta med tanke på de miljarder som skall gå till Sydkraft -
            tycker jag att han är oss svaret skyldig här i dag. Han bör alltså
            tala om ungefär hur han har tänkt sig den finansieringen.
          </note>
          <note>
            Peter Eriksson var ju så duktig ingenjör när det gällde att åstadkomma
            en lösning för försvaret. Vore det inte lämpligt att ha samma
            lösning på det här och helt enkelt inställa snabbstängningen,
            som dessutom kommer att få förödande miljömässiga konsekvenser?
          </note>
          <note>
            Det tycks vara något som Miljöpartiet också har övergivit i sin
            snabba marsch in i de fina salongerna i
          </note>
          <note>
            Regeringskansliet.
          </note>
          <note type="speaker">
            Anf. 28 PETER ERIKSSON (mp):
          </note>
          <note>
            Fru talman! Anledningen till detta med Östeuropa var att Mats
            Odell tog upp den saken. Implicit verkade han kunna tänka sig
            att satsa mera pengar på att i stället hjälpa till i Ignalina.
            Kanske är det en vettig lösning men det har ju inte lyckats särskilt
            bra på EU-
          </note>
          <note>
            fronten när man därifrån har försökt att rätta till saker och
            ting.
          </note>
          <note>
            Problemet är just det som jag tidigare tog upp här i talarstolen.
            Om Kristdemokraterna hade fått igenom det här tricksandet i försvarsbudgeten
            skulle hela budgetmarginalen ha försvunnit. Vidare skulle utgiftstaken
            ha sprängts. I det läget hade det inte funnits möjligheter att
            ta några nya kostnader. Därför är jag glad att vi tre partier
            som ansvarar för budgeten står kvar och inte ställde upp på nya
            kostnadskrävande miljarder.
          </note>
          <note>
            Som jag ser det verkar Mats Odell och Kristdemokraterna, liksom
            Moderaterna och Folkpartiet, ha beslutat sig för att det om det
            skall gå åt helvete i alla fall inte skall ske med fin sång. Snarare
            skall det ske med dundrande kanoner.
          </note>
          <note type="speaker">
            Anf. 29 BO LUNDGREN (m) replik:
          </note>
          <note>
            Fru talman! Efter att ha lyssnat på två tredjedelar av regeringens
            parlamentariska underlag blir jag synnerligen bekymrad. Röd-grön
            röra är nog en alldeles för vek beteckning för den stora kalabalik
            som man kan se framför sig. Det skulle vara intressant att höra
            om Peter Eriksson har samma inställning som
          </note>
          <note>
            Vänsterpartiet när det gäller att inte acceptera enskilda alternativ
            i vård, skola och omsorg eller om där finns en skild uppfattning
            er emellan.
          </note>
          <note>
            I fråga om försvarsutskottsdiskussionerna, var det, från våra
            utgångspunkter, så att vi hade finansierat ett utrymme för att
            kunna hantera den typen av problem.
          </note>
          <note>
            Den stora svagheten i den budget som ni står bakom, och som Socialdemokraterna
            i och för sig orsakat, är faktiskt att man har låtit budgeteringsmarginalerna
            bli något annat än de var avsedda för. De var nämligen avsedda
            för att bl.a. kunna klara den här typen av oväntade händelser
            eller en annorlunda utveckling.
          </note>
          <note>
            Nu valde man att, så fort man närmade sig taken och de mål som
            taken gällde, i stället kunna fylla dem med ett reforminnehåll.
          </note>
          <note>
            Plötsligt visade det sig sedan att det fanns oförutsedda utgifter
            - i varje fall potentiella sådana - men det fanns inget utrymme.
            Vad Peter Eriksson beskriver är alltså ett reellt problem, som
            faktiskt orsakades av att ni inte kunde förutse det. Ni står ju
            bakom den här budgeten.
          </note>
          <note>
            Sedan skulle jag vilja kommentera detta med gemensam valuta.
            Jag känner väl till Miljöpartiets inställning i den frågan. Det
            finns dock anledning att rätta till en sak. Att vara medlem i
            ett valutasamarbete, i en valutaunion, innebär inte att man behöver
            ha en gemensam skattepolitik. Det innebär i stället att man skall
            ha en så stram finanspolitik att man inte förstör för valutan.
            Om man vill ha den stabiliteten, och en hög nivå på skatter och
            offentliga utgifter, är det fullt möjligt. Det stora problemet
            med den höga skattenivån är att det av andra skäl är negativt.
            Det drar ned antalet jobb och skapar mer av beroende för individerna,
            som blir utlämnade. Det är den typen av problem som finns. Det
            handlar alltså inte om en gemensam skattepolitik som följer en
            gemensam valuta.
          </note>
          <note type="speaker">
            Anf. 30 PETER ERIKSSON (mp) replik:
          </note>
          <note>
            Fru talman! Jag börjar med den sista diskussionen. Jag menar
            att det är ganska uppenbart att en gemensam valuta kraftigt kommer
            att öka trycket för en gemensam skattepolitik liksom för en gemensam
            finanspolitik. Jag tror att Bo Lundgren har svårt att komma ifrån
            att det faktiskt förhåller sig på det sättet.
          </note>
          <note>
            Jag har sett analyser från EU-kommissionen som säger precis samma
            sak. Vi kanske inte kan se den fulla effekten av det på ett eller
            ett par år men om tio år kan vi göra en sådan utvärdering. Då
            kommer Bo
          </note>
          <note>
            Lundgren att se att vi får rätt här. Antingen har vi en i stor
            utsträckning gemensam skattepolitik, eller också har hela systemet
            med en gemensam valuta fallit ihop; detta på grund av kraftigt
            ökade konflikter.
          </note>
          <note>
            Beträffande den fråga om enskilda initiativ som
          </note>
          <note>
            Bo Lundgren tar upp är det naturligtvis så att vi är fråga om
            tre olika partier, liksom det inom borgerligheten finns olika
            partier. Sedan försöker man komma överens inom den ramen, och
            så skall det vara. Vi skall inte försöka låtsas att det är fråga
            om ett och samma parti och att vi har precis samma grundinställning
            i alla frågor.
          </note>
          <note type="speaker">
            Anf. 31 BO LUNDGREN (m) replik:
          </note>
          <note>
            Fru talman! Så är det. Även i det borgerliga spektrumet är vi
            olika partier. Men vi ägnar oss åt samarbete därför att vi har
            samma rörelseriktning. Det som är intressant med det nuvarande
            parlamentariska regeringsunderlaget är att partierna där har diametralt
            olika inriktning på sin politik. Det stora problemet är ju att
            ni går åt skilda håll. Då är det lite svårt för er att konvergera
            mot någonting. Skilda ambitioner om hur snabbt man skall gå i
            en viss riktning är mycket lättare att hantera därför att då vet
            man att vägen är den gemensamma.
          </note>
          <note>
            En gemensam valuta gör det i och för sig lättare att se skillnader.
            Man mäter exempelvis priset på varor. Valutorna blir lättare att
            jämföra, sett i ett skatteperspektiv. Det här leder till en konkurrens
            som när det gäller varor är positiv för konsumenten. Givet att
            man har en regering som driver en skattepolitik som finansierar
            offentliga utgifter som människor vill ha och människor upplever
            att det här i sig är någonting positivt som de ändå skulle ha
            betalat för, är det inget problem att ha en högre nivå jämfört
            med andra lösningar i andra länder. Det är ett problem i Sverige
          </note>
          <note>
            - detta har med internationaliseringen i sig och med trycket
            från andra länder utanför EU-området att göra
          </note>
          <note>
            - om man har så höga skatter att människor upplever att de inte
            får valuta för skattepengarna. Det är det svenska problemet, för
            människor får ju inte valuta för skattepengarna. Trots världens
            högsta skatter har vi inte världens bästa välfärd. Vi har, tvärtom,
            ett antal revor i välfärdssystemet.
          </note>
          <note type="speaker">
            Anf. 32 PETER ERIKSSON (mp) replik:
          </note>
          <note>
            Fru talman! Det är ingen nyhet att Moderaterna främst inriktar
            sig på att man vill ha ned det totala skattetrycket i ekonomin.
            Men när det gäller EMU-
          </note>
          <note>
            frågan handlar det inte bara om att Sverige har ett relativt
            sett högt skattetryck i förhållande till de andra länderna inom
            EU. Det handlar lika mycket om innehållet, alltså om fördelningen
            mellan de olika skatterna, vilken typ av skatt man vill använda,
            vilka incitament man vill ha i ekonomin och om man vill satsa
            på lite mer rättvisa, kanske på lite starkare ekonomiska styrmedel
            för en bättre miljö. Allt sådant blir betydligt svårare att genomföra
            om man har en gemensam valuta som gör att man trycker på att vi
            skall ha gemensamma skatter och en gemensam finanspolitik i övrigt.
          </note>
          <note>
            Det här är inte bara ett skattetekniskt problem. Det är en grundläggande
            demokratisk fråga om svenska folket genom allmänna val skall kunna
            styra den ekonomiska politiken och skatterna. Redan i dag finns
            det naturligtvis problem där. Vi har en situation med internationell
            konkurrens. Men skall vi helt och hållet lägga ned svenska folkets
            rätt att styra sin framtid, eller hur långt skall vi gå på den
            linjen? Det är där jag tycker att man kan vara orolig. Det är
            där det finns anledning att säga att demokratin är viktig.
          </note>
          <note>
            Det gäller att värna folkstyret och inte bara i ett snävt
          </note>
          <note>
            "ekonomistiskt" perspektiv se att vi kan tjäna någon tiondels
            procent på tillväxten eller på räntan. Jag tycker att det är nästan
            skamligt med ett sådant angreppssätt på en så här stor och allvarlig
            fråga.
          </note>
          <note type="speaker">
            Anf. 33 LARS BERGQVIST (s):
          </note>
          <note>
            Fru talman! Lars Leijonborg såg som sin huvuduppgift att föra
            in pessimismen i dagens debatt. Vi måste ge honom erkännandet
            att han lyckades till fullo med denna sin uppgift. Pessimismen
            lägrade sig som ett stort svart moln över oss här i kammaren när
            han talade. Jag förstår att Lars Leijonborg är präglad av Folkpartiets
            erfarenheter. Er partistyrelseledamot
          </note>
          <note>
            Olle Wästberg har ju sagt: Med min erfarenhet från
          </note>
          <note>
            Folkpartiet vet jag att inget läge är så dåligt att det inte
            kan vändas till en katastrof.
          </note>
          <note>
            I finansutskottet räknar vi med att det nästa år blir en god
            tillväxt, men kanske någon halv procent lägre än vad som finns
            i regeringens budgetproposition.
          </note>
          <note>
            Hur kan en justering i kanten på en i grunden positiv utveckling
            få en del att så snabbt slå över till svartsyn och missmod?
          </note>
          <note>
            Lars Leijonborg var på väg att helt definiera bort all tillväxt
            i Sverige. Verkligheten är dessbättre annorlunda, i varje fall
            som vi kan se den i dag. Även om tillväxten inte blir lika god
            som i budgetprognosen snurrar hjulen fortare än vad vi varit vana
            vid under de senaste åren. Det är tillväxt i ekonomin, den krymper
            inte, jobben blir fler, inte färre. När Bo
          </note>
          <note>
            Lundgren och Mats Odell med stöd av Lars Leijonborg regerade
            startades mindre än 25 000 företag om året. De senaste fyra åren
            har det varit över 30 000
          </note>
          <note>
            nya företag varje år. Den senaste årsstatistiken visade en rekordsiffra
            på 38 270 nya företag.
          </note>
          <note>
            Liksom i andra länder har vi naturligtvis en hel del problem
            också i den svenska ekonomin. Det skall vi ägna mycket tid och
            kraft åt att reda upp. Men varför detta missmod? Varför hänga
            läpp när läget i stort faktiskt är ljusare än på många år? De
            offentliga finanserna är i gott skick. De svenska räntorna ligger
            på en lägre nivå än de gjort sedan någon gång på 50-
          </note>
          <note>
            talet.
          </note>
          <note>
            Vi har inte bara överskott i budgeten. Även våra samlade affärer
            med utlandet, dvs. bytesbalansen, visar ett präktigt överskott
            år för år, vilket är alldeles tvärtemot vad vi varit vana vid
            under de senaste decennierna. Just nu är vår tillväxt dubbelt
            så hög som inflationen, vilket också är unikt.
          </note>
          <note>
            I januari kommer Sverige att få ett besök av framstående ekonomer
            från USA:s centrala revision. De är här av ett mycket speciellt
            skäl: Vi har överskott i de offentliga finanserna. Det är vi nästan
            ensamma om i hela världen. Detta fenomen vill de studera. Det
            låter otroligt, men så är det.
          </note>
          <note>
            Visst kan vi sträcka på oss. Men samtidigt är det viktigt att
            vi inte släpper det fasta greppet om ekonomin. Att det går bättre
            nu betyder inte att vi får börja slarva igen. Vi skall hålla oss
            under utgiftstaken. Vi skall klara budgetmålen med allt större
            överskott. Vi skall samla i ladorna så att vi har att ta till
            när vi i framtiden kan vänta kärvare tider.
          </note>
          <note>
            Om det var så dåligt som ni borgerliga säger, då är det direkt
            oansvarigt att lova ut väldiga belopp i skattesänkningar. Moderaternas
            skattesänkningar kostar över 60 000 miljoner kronor år 2000 och
            mer än 85 000 miljoner kronor år 2001.
          </note>
          <note>
            För ett tag sedan fick jag ett brev fån Bo Lundgren. Jag har
            det här. Det var före valet, och Bo
          </note>
          <note>
            Lundgren var allvarligt bekymrad över att jag får betala så mycket
            skatt. Jag får tacka honom för den vänliga omtanken, men samtidigt
            vet jag att vi i dagens Sverige inte tar ut skatt för att göra
            livet surt för medborgarna. Skatten är ett pris vi får betala
            för att kunna leva i ett humant och civiliserat samhälle. Med
            skatter betalar vi en välfärd som skapar trygghet. Med skatter
            minskar vi inkomstskillnaderna. Med skatter styr vi samhället
            i riktning mot en bättre miljö.
          </note>
          <note>
            Jag fick för övrigt i samma ärende från Chris Heister och Gunnar
            Högmark. Jag fick veta: "Det borde vara så att den som tar emot
            bidrag inte betalar skatt och den som betalar skatt inte behöver
            bidrag." Men tänk efter: Skall de som får bidrag därför att de
            sjuka, arbetslösa eller förtidspensionerade tvingas begära skattebefrielse
            varje gång de skall gå till snabbköpet som tar ut moms på varorna
            eller när de skall köpa en bussbiljett, ett par skor eller när
            de annars betalar skatt ute i samhället? Det är ett helt fult
            och förnedrande system för människor som har rätt att ta emot
            bidrag utan att behöva skämmas.
          </note>
          <note>
            I era brev går ni längre på systemskiftets väg än ni gör i reservationerna
            till finansutskottets betänkande.
          </note>
          <note>
            Men vi ser ändå tydligt att klyftorna med Moderaternas förslag
            kommer att öka på ett sådant sätt att det blir ökade spänningar,
            allvarliga motsättningar i det svenska samhället.
          </note>
          <note>
            Under det missvisande namnet jobballiansen lägger Moderaterna,
            Folkpartiet och Kristdemokraterna fram en del förslag. Även här
            handlar det om långsammare takt för kunskapslyftet, sämre anställningsskydd,
            sämre villkor för förtidspensionärer, en allvarlig försvagning
            av arbetsmarknadspolitiken, en snabb utförsäkring ur a-kassan
            och dessutom en mångdubbling av avgiften till a-kassan. Är det
            inte för resten dags att här och nu ge besked? Med hur många hundra
            kronor i månaden vill ni höja avgiften för en vanlig a-kassemedlem?
            Jag har ställt den frågan till er tidigare. Jag tycker att det
            i dag är dags för er att ge besked.
          </note>
          <note>
            Ni har alltså försökt att samla ihop er, men om er spretande
            politik läggs till grund för en ny regeringspolitik skulle kronan
            sjunka, räntorna stiga och staten skulle få ett nytt stort svart
            hål i sin kassakista.
          </note>
          <note>
            I går tvingades Mikael Odenberg att i TV inför svenska folket
            erkänna att Moderaternas budgetalternativ inte håller. Jag skulle
            kunna fylla på med ytterligare några exempel utöver det som var
            i TV, t.ex.
          </note>
          <note>
            Riksrevisionsverket. Moderaterna vill omedelbart och i ett slag
            avskaffa denna myndighet där man upptar noll kronor i budgeten
            för 1999 fr.o.m. den 1 januari nästa år. Även om man skulle kränka
            alla uppsägningsregler, kränka alla kollektivavtal osv. är det
            uppenbart för alla och envar att det är omöjligt att avveckla
            en så stor organisation utan att det kostar en enda krona.
          </note>
          <note>
            Jag brukar faktiskt inte här i talarstolen riva upp damm om oppositionspartierna
            inte har lyckats räkna alldeles rätt i sina budgetalternativ.
            Det är inte alltid så lätt att få det hela att stämma. Men här
            går ni över gränsen. När man kommer till Kristdemokraterna och
          </note>
          <note>
            Folkpartiet får man konstatera att de två partierna spelar i
            en egen division. Här är det fråga genomgående om ett ansvarslöst
            tillyxande av ihåliga glädjekalkyler. Jag är ledsen att behöva
            säga det, men jag skall ge några exempel.
          </note>
          <note>
            Kristdemokraterna föreslår en rad saker som av praktiska skäl
            är omöjliga att genomföra redan från början av nästa år. Men utan
            hämningar tillgodoräknar ni er pengarna från första dagen och
            från den första kronan. Ta t.ex. trafikförsäkringen eller avfallsskatten!
            Alla experter är överens om att det inte går att införa en avfallsskatt
            förrän tidigast om cirka ett halvår. Ni räknar inte bara fulla
            intäkter av avfallsskatten under första halvåret, utan ni t.o.m.
            dubbelräknar de egentligen obefintliga intäkterna.
          </note>
          <note>
            Eller ta t.ex. försäljningen av statliga bolag! Där klämmer ni
            på helt lösa grunder till med stora belopp redan första året,
            trots att varje försäljning måste förberedas mycket noga, om man
            inte skall göra sig av med värdefulla tillgångar till rena underpriser.
          </note>
          <note>
            Eller ta t.ex. höjningen av avgiften till a-kassan!
          </note>
          <note>
            Om ni tror att det drastiskt redan i januari går att höja egenavgifterna,
            då vet ni ju inte hur a-kassan fungerar.
          </note>
          <note>
            Mats Odell talade här högtidligt om att det nu skulle satsas
            1 000 miljoner kronor på sjukvården, och att det skulle ske genom
            omprioriteringar. Men om man tittar på ert budgetalternativ ser
            man att de pengar som ni skall prioritera om finns ju inte. Det
            gapar bara svarta hål. Ni har inte pengar till att satsa på sjukvården.
          </note>
          <note>
            Otroligt nog lyckas Folkpartiet faktiskt vida överträffa Kristdemokraterna
            i godtyckliga och helt orealistiska beräkningar. Partiet presenterar
            utgiftsökningar och skattesänkningar fram till år 2001 med ett
            glapp på hela 27 miljarder. Nyss fick vi höra Lars
          </note>
          <note>
            Leijonborg stå i talarstolen och säga: Ja, men år 2001
          </note>
          <note>
            finns det 60 miljarder i överskott i budgeten, så det skall vi
            väl klara. Det låter ju vackert av pessimismens predikant.
          </note>
          <note>
            Detta är samme man som några minuter tidigare sade att han inte
            tror på de budgetprognoser som finns i propositionen och som leder
            fram till ett överskott på 60 miljarder. Han underkände dessa
            mycket kraftfullt i sin pessimistiska predikan. Sedan sade han:
            Ja, men här finns ju 60 miljarder som vi kan använda till stora
            skattesänkningar. Det går inte ihop,
          </note>
          <note>
            Lars Leijonborg. Ert budgetalternativ är så dåligt att det tyvärr
            inte kan kallas för ett budgetalternativ.
          </note>
          <note>
            I det perspektivet känns det kanske lite småaktigt och futtigt
            av mig att påpeka att om Folkpartiet satsar t.ex. 200 miljoner
            ytterligare på ökad kontroll är det orimligt att öka kontrollen
            under 1999, och det är orimligt att under samma år tillgodoräkna
            sig 2,7
          </note>
          <note>
            miljarder kronor. Var och en som vet någonting om kontroll och
            skattekontroll kan se att detta rör sig om rena rövarsiffror.
          </note>
          <note>
            Lars Leijonborg försöker då vrida sig ur detta genom att säga:
            De 200 miljonerna skall inte ses isolerat, utan dessa är ett led
            i en samlad politik med strukturreformer, sänkta skatter på hushållstjänster
            osv. - dvs. samma förslag som Kristdemokraterna har. Men faktum
            är att Kristdemokraterna, som föreslår samma strukturella förändringar,
            har tagit upp det hela till 600 miljoner, inte till 2,7 miljarder.
            Redan
          </note>
          <note>
            600 miljoner är en våldsam överdrift. Det stämmer inte, utan
            det tar betydligt längre tid. Jag är mycket för en ökad skattekontroll,
            men man skall ha klart för sig att det tar tid att få in pengarna.
            Folkpartiet använder sig av rena rövarsiffror.
          </note>
          <note>
            Ett annat exempel gäller försäljning av statliga bolag. Folkpartiet
            räknade in 1 miljard i ränteinkomster under nästa år på försäljningar,
            trots att det inte är någonting som genomförs under en natt.
          </note>
          <note>
            Vi kan ju testa detta förslag mot Moderaternas förslag. Det finns
            väl inget annat parti som mer hängivet vill sälja ut statens egendom
            än vad Moderaterna vill så snabbt och så mycket som möjligt. Moderaterna
            räknar inte en enda krona för nästa år i ränteinkomster på grund
            av detta. Folkpartiet räknar 1
          </note>
          <note>
            miljard. Så är det genomgående. Ert budgetalternativ finns inte.
            Det är inte värt att kallas för budgetalternativ.
          </note>
          <note>
            Mats Odell talade om detta med lösan sand. Men han märker tydligen
            inte att både han och Lars Leijonborg vadar i lösan sand.
          </note>
          <note>
            Jag konstaterar ändå - vilket kan vara förvånande med tanke på
            vad som tidigare har sagts i debatten -
          </note>
          <note>
            faktum, att vi i dag har det bästa budgetläget under hela 90-talet.
            Men det är givetvis inte så starkt att det tål en så hämningslös
            hantering och försämring av budgeten som Kristdemokraterna och
            Folkpartiet står för. Då hamnar vi i det moras som vi hade tidigare.
          </note>
          <note>
            Jag ser fem stora utmaningar för vårt land. Sverige skall besegra
            arbetslösheten. Vi skall ta steget in i kunskapssamhället. Vi
            skall värna och utveckla välfärden. Vi skall vara ett föregångsland
            i omställningen till ett miljövänligt och hållbart samhälle. Och
            vi skall utveckla en frisk och levande demokrati där alla kan
            känna sig delaktiga.
          </note>
          <note>
            Det är fem utmaningar, och i alla fem har vi med kampen mot arbetslösheten:
            utveckla näringslivet, satsa på kunskap och kompetens, värna välfärden,
            bygg det hållbara Sverige, gör människor till aktiva deltagare
            i demokratin. Välfärden skapas av ett folk i arbete. Utan arbete,
            ingen välfärd. Utan välfärd, ingen rättvisa.
          </note>
          <note>
            När jag nu yrkar bifall till finansutskottets förslag vill jag
            tacka Vänsterpartiet och Miljöpartiet för ett mycket konstruktivt
            och bra samarbete. Jag ser med glädje fram emot ett fortsatt utvidgat
            och fördjupat samarbete oss emellan.
          </note>
          <note>
            Fru talman! Med den nya budgeten tar vi några viktiga steg på
            vägen mot målet långt där borta, ett solidaritetens samhälle,
            ett folkhem med omsorg om människa och miljö, ett Sverige där
            rättfärdigheten kan bo och där alla människor har lika värde.
            Vi socialdemokrater vill att solidariteten skall vara Sveriges
            väg att möta framtiden. Det är så vi får fria, trygga medborgare
            som kan göra vårt land till ett bra land att leva i.
          </note>
          <note type="speaker">
            Anf. 34 MATS ODELL (kd) replik:
          </note>
          <note>
            Fru talman! Här skall det nu komma delegationer från när och
            fjärran och i finansutskottets regi studera ett av de få länder
            som har överskott i statsfinanserna.
          </note>
          <note>
            Det vore kanske lämpligt att Jan Bergqvist samtidigt organiserade
            ett studiebesök på Karolinska sjukhusets akutklinik för att se
            vad baksidan av detta mynt kan vara.
          </note>
          <note>
            Jag håller med Jan Bergqvist om att vi inte tar ut skatter för
            att göra livet surt för medborgarna. Men vi leder skatteligan.
            Det finns inget annat land inom
          </note>
          <note>
            OECD som har en så hög beskattning av sina medborgare, samtidigt
            som vi ligger på femtonde plats i välfärdsligan. Det är ju detta
            som är det stora bekymret, och det är detta som vi i jobballiansen
            vill gripa oss an.
          </note>
          <note>
            Vi är missmodiga och hänger läpp, säger Jan
          </note>
          <note>
            Bergqvist. Ja, och det gör vi för att det är 700 000
          </note>
          <note>
            människor som helt eller delvis står utanför arbetsmarknaden.
            239 000 personer är öppet arbetslösa.
          </note>
          <note>
            311 000 personer är undersysselsatta, alltså människor som av
            arbetsmarknadsskäl inte har så höga tjänstgöringskrav som de skulle
            vilja ha. Det finns
          </note>
          <note>
            170 000 latent arbetssökande, och det är framför allt studerande
            som samtidigt söker arbete. Ovanpå detta kommer ytterligare 150
            000-180 000 personer som är i konjunkturberoende arbetsmarknadsåtgärder
            - och detta när Sverige ligger på toppen av en högkonjunktur,
            Jan Bergqvist. Det är detta som gör att vi är lite dystra. Vi
            kan inte dela den glädje som Jan
          </note>
          <note>
            Bergqvist här gav uttryck för.
          </note>
          <note>
            Sedan ställde han några konkreta frågor, bl.a. hur mycket a-kassan
            skall höjas. Låt oss först konstatera att vad vi vill ha är en
            allmän och obligatorisk akassa. Det är väldigt många i dag som
            står utanför akassan. En höjning till en 33-procentig självfinansiering
            handlar om ca 120 kr per månad. Men, Jan
          </note>
          <note>
            Bergqvist, vi sänker nästa år skatten för alla med
          </note>
          <note>
            220 kr och år 2000 med ca 310 kr, så alla tjänar på detta och
            vi får en bättre lönebildning.
          </note>
          <note type="speaker">
            Anf. 35 JAN BERGQVIST (s) replik:
          </note>
          <note>
            Fru talman! Jag vill först konstatera när det gäller det som
            felaktigt kallas för välfärdsligan, för det handlar ju om jämförelser
            av bruttonationalprodukter mellan olika länder, att Sverige har
            rasat särskilt mycket i denna BNP-liga vid två tillfällen. Det
            var
          </note>
          <note>
            1978-1981 och ännu mer 1991-1994. Nu har vi under den senaste
            mandatperioden börjat att klättra upp igen från 18:e till 15:e
            plats. Jag tror i och för sig att det finns förutsättningar för
            att vi kommer att knapra oss uppåt därifrån också. Det var alltså
            under de borgerliga åren som vi rasade i den här ligan.
          </note>
          <note>
            Jag upplevde inte att jag skildrade läget som enbart ljust och
            positivt. Jag tycker att det finns många problem, framför allt
            de sociala problemen och arbetslösheten, som är ett stort problem
            i det svenska samhället. Det är viktigt att vi tar itu med dessa
            problem. Då kan man inte göra som kristdemokraterna, dvs. att
            inte ha en stabil ekonomi att genomföra reformer och förbättringar
            utifrån, därför att då blir det bara bakslag.
          </note>
          <note>
            Skillnaden oss emellan är att vi föreslår förändringar och förbättringar
            i sjukvård, skola och omsorg.
          </note>
          <note>
            Vi har pengarna, och vi ser till att det verkligen sker förändringar.
            Ni har förhoppningar, men ni har inte förmåga att ta fram de resurser
            som behövs för att genomföra förändringarna.
          </note>
          <note type="speaker">
            Anf. 36 MATS ODELL (kd) replik:
          </note>
          <note>
            Fru talman! Det kan i någon statistisk mening stämma att det
            gick utför snabbare under de djupaste internationella lågkonjunkturerna.
            Det är inte särskilt förvånansvärt.
          </note>
          <note>
            Sedan tycker jag att Jan Bergqvist gör en väldig poäng av att
            vi inte lyckas göra helt troligt att vi kan fasa in hela beloppet
            första året för de förstärkningar av budgeten som vi föreslår.
            Jag kan då trösta Jan
          </note>
          <note>
            Bergqvist med att vi till nästa budget kommer att göra en uppdelning
            med halvårseffekt, så att vi slipper den debatten. Det är nämligen
            så att det här självfallet kan vara en övergående effekt om man
            direkt efter ett val får makten och inte hinner lägga fram förslag
            till åtgärder på en gång. Men vi redovisar ändå bestående förändringar
            som ger bättre möjligheter att genomföra de reformer som vi föreslår
            och redovisar. Jag kan medge att det kan finnas ett glapp alldeles
            i början, men vi kommer att åtgärda detta till nästa budgetomgång.
            Det kan jag försäkra Jan Bergqvist.
          </note>
          <note type="speaker">
            Anf. 37 JAN BERGQVIST (s) replik:
          </note>
          <note>
            Fru talman! Det är alltid glädjande med en syndare som sig bättrar.
          </note>
          <note>
            Det handlar ju inte bara om små tillfälliga felräkningar, utan
            de är systematiska i kristdemokraternas budgetförslag. Det handlar
            om trafikförsäkringen, egenavgiften i a-kassan och om avfallsskatten,
            där det inte bara är fråga om infasning, utan där har ni ju gjort
            en total dubbelräkning. Vidare handlar det om bedömningen av hur
            mycket man får in på skattekontrollen, om rehabiliteringen, utförsäljningen
            av statliga företag och ny beräkningsgrund för sjukpenninggrundad
            inkomst. Så det är väldigt mycket att rätta till.
          </note>
          <note>
            Men jag hoppas på framtiden.
          </note>
          <note>
            Jag ser ljust på framtiden, Mats Odell.
          </note>
          <note type="speaker">
            Anf. 38 LARS LEIJONBORG (fp) replik:
          </note>
          <note>
            Fru talman! När jag hör Jan Bergqvist undrar jag lite grann var
            svensk arbetarrörelse är på väg. Vi går nu in på sjunde året med
            massarbetslöshet, och den frågan berördes bara med några tomma
            fraser mot slutet av Jan Bergqvists inlägg.
          </note>
          <note>
            Om jag är optimist eller pessimist är väl rätt ointressant, men
            statistik som redovisades i morse visar ju att svenska folket
            känner en ökad pessimism över svensk ekonomis utveckling. Ingen
            mer än några socialdemokratiska propagandatjänstemän tror att
            löftet om minskningen av arbetslösheten till sekelskiftet kommer
            att klaras. Från Konjunkturinstitutet har man sagt att det fattas
            100 000 nya jobb för att ert nya löfte skall infrias. Ändå finns
            inga konkreta förslag. Sedan kritiseras vi för att vi kommer med
            en del sådana förslag, bl.a. en del förslag till skattesänkningar.
          </note>
          <note>
            När det gäller våra skattesänkningsförslag står det mycket, mycket
            tydligt att om det inte uppstår ett utrymme och våra besparingar
            inte räcker, får vi skjuta på skattesänkningarna. Så hela det
            avsnittet i
          </note>
          <note>
            Jan Bergqvists tal, då han i stället borde ha talat om jobben,
            faller ju platt till marken. Vi har nämligen exakt samma reservationer
            som regeringen har framfört i de sammanhangen.
          </note>
          <note>
            Göran Persson har sagt att det är en löjlig debatt, denna om
            jobben. När har en svensk arbetarledare på
          </note>
          <note>
            1900-talet sagt att det är en löjlig debatt att diskutera hur
            vi skall få fart på sysselsättningen? Aldrig! Tyvärr bekräftar
            Jan Bergqvist genom sitt inlägg att den attityden tydligen är
            allmän inom det socialdemokratiska partiet, och det är mycket
            beklagligt.
          </note>
          <note type="speaker">
            Anf. 39 JAN BERGQVIST (s) replik:
          </note>
          <note>
            Fru talman! Jag har lite svårt att ta Lars Leijonborg på allvar.
            Han kastar in ett citat om löjlig debatt.
          </note>
          <note>
            Jag känner inte närmare till det, men jag har talat med
          </note>
          <note>
            Göran Persson i så många sammanhang att jag vet att han tar kampen
            mot arbetslösheten på fullaste allvar.
          </note>
          <note>
            Lars Leijonborg behagade avfärda vad jag sade om kampen mot arbetslösheten
            som lösa fraser. Det är inga lösa fraser. Det är den viktigaste
            frågan för oss inom socialdemokratin. Vad som nu händer är ju
            dessbättre att arbetslösheten minskar och att sysselsättningen
            ökar. Vi kommer att ta nya tag för att driva utvecklingen åt rätt
            håll.
          </note>
          <note>
            Sedan är det patetiskt när Lars Leijonborg försöker försvara
            sig och sitt ofullständiga budgetalternativ med att säga att det
            finns brasklappar och att man har gjort reservationer.
          </note>
          <note>
            Om man tittar i era tabeller ser man att ni i konkreta siffror
            för ut förslagen. Det är inte så att ni väntar och ser, utan där
            finns förslagen väldigt entydigt i tryck. Sedan säger ni att ni
            får väl i så fall skjuta på det, dvs. att Folkpartiets politik
            skall skjutas på framtiden. Jag tycker i så fall att det är bättre
            att ni lägger hela er politik i papperskorgen.
          </note>
          <note type="speaker">
            Anf. 40 LARS LEIJONBORG (fp) replik:
          </note>
          <note>
            Fru talman! Nu står det i tidningarna att barnbidragshöjningen
            kanske skall skjutas upp, och ert tjusiga löfte om maxtaxa i barnomsorgen
            tycks också skjutas upp osv. För politiska partier gäller ju att
            om de ekonomiska förutsättningarna inte föreligger, så har man
            inte råd. Här är vi mycket tydliga. Men skillnaden är att vi säger
            att först tar vi de sänkningar som ger fart på tillväxten, och
            dessa finansierar vi med besparingar.
          </note>
          <note>
            Jan Bergqvist sade att vi skall samla i ladorna. Innebär det
            att Jan Bergqvist inte stöder det som finansminister Åsbrink har
            sagt, nämligen att förhandlingarna, som skall starta nästa vecka,
            handlar om att sänka skatterna? Är det så att om det, som ni tror,
            finns ett överskott när vi har betalat 2 % av BNP på statsskulden
            och det ändå återstår 25-30 miljarder, skall skatterna ändå inte
            sänkas år 2001? Det är det som vi föreslår i vår motion. Skillnaden
            är ju att fram till 2001 har vi, om vi får bestämma, också möjlighet
            att sätta in konkreta tillväxtåtgärder.
          </note>
          <note>
            Nu bekymrar Jan Bergqvist sig för att våra åtgärder inte får
            full effekt från den 1 januari, men det beror ju på att ni röstade
            emot dem i maj. Vi lade fram samma förslag i maj. Hade ni röstat
            för dem då, hade de kunnat förverkligas och ge pengar den
          </note>
          <note>
            1 januari. Då hade vi haft större möjligheter att ta itu med
            våra problem.
          </note>
          <note>
            Mona Sahlin säger gång på gång att vi måste göra något åt det
            här med hemtjänster, för det är en enorm svart sektor. Varför
            skall den vara svart? Om vi får den vit får vi in de skatteintäkter
            som vi tillgodogör oss i vårt budgetalternativ.
          </note>
          <note type="speaker">
            Anf. 41 JAN BERGQVIST (s) replik:
          </note>
          <note>
            Fru talman! Jag bara konstaterar att Lars Leijonborg tyvärr inte
            svarade på frågan om hur mycket han vill höja a-kasseavgiften
            med för den vanlige akassemedlemmen.
          </note>
          <note>
            Sedan är det inte bara så att det här handlar om ett slags infasning
            och att om vi hade bifallit förslaget i maj så hade pengarna funnits
            på plats. Nu kommer det inte upp till beslut förrän i dag. Här
            handlar det ju om ett nästan groteskt överdrivande av inkomster.
          </note>
          <note>
            Det är alltså glädjekalkyler det handlar om. Och det handlar
            om att ni inte tar hänsyn till kostnader. Folkpartiet har alltså
            inget trovärdigt budgetalternativ. Det är den sorgliga sanningen.
          </note>
          <note>
            Den viktigaste frågan är hur vi skall bekämpa arbetslösheten.
            Det krävs att vi samlar alla goda krafter och går fram på bred
            front för att utveckla näringslivet. Det krävs att vi satsar på
            kunnande och kompetens, men vi måste också stärka den gemensamma
            sektorn och bygga ut vård, skola och omsorg. Det handlar om att
            vi satsar på att ställa om Sverige till det hållbara Sverige,
            om att bygga om Sverige så att det blir mer miljövänligt.
          </note>
          <note>
            Jag tror också att det handlar om att få människor mer engagerade
            så att de därmed också kan se vad som kan göras för framtiden.
            Det är den stora uppgiften. Lars Leijonborg kan aldrig ta ifrån
            oss socialdemokrater vårt engagemang i kampen mot arbetslösheten.
          </note>
          <note type="speaker">
            Anf. 42 BO LUNDGREN (m) replik:
          </note>
          <note>
            Fru talman! Man blir faktiskt skrämd när man hör
          </note>
          <note>
            Jan Bergqvist. För om allt hade varit så bra - inte bra till
            100 % men ändå så bra som Jan Bergqvist säger -
          </note>
          <note>
            så skulle inte kronan vara så svag som den är. Det finns ju många
            som säger att kronan i dag egentligen, om man ser till fundamenta,
            är undervärderad. Men vad är det som ändå gör att den är svag?
            Jo, det är ju att det finns ett bristande förtroende. Man vet
            att vi har ett antal fel i det sätt på vilket svensk ekonomi fungerar.
          </note>
          <note>
            Värst av allt är det fel som leder till att, som Mats
          </note>
          <note>
            Odell sade, så många människor som saknar arbete skulle kunna
            göra en arbetsinsats. Och vad är då receptet från socialdemokratins
            företrädare i debatten här, alltså Jan Bergqvist? Samla alla goda
            krafter och gå fram på bred front! Och så en massa svammel -
          </note>
          <note>
            när vi vet att det i debatten finns ett antal förslag och tankar.
            De har funnits i flera år. De har funnits i alla de fyra år då
            ni har regerat - och misslyckats - under den period som har gått.
            Ni tar dem inte till er av politiska skäl, för att makten betyder
            mer eller oavsett vilket.
          </note>
          <note>
            Ett sådant förslag som kom senast nu i SNS välfärdspolitiska
            råd var att arbetslöshetsförsäkringen måste reformeras. Den som
            är försäkrad måste betala en högre egenavgift. De är väl bra.
            Gör det då. Och se till att kompensera genom att sänka skatten
            på de arbetsinkomster på vilka man också beräknar avgiften till
            a-kassan. Det är ett sätt, ett litet sätt, som gör det lättare
            att få fram de nya jobben. Men det avvisar ni.
          </note>
          <note>
            Och ni kritiserar oss för att vi lägger fram dessa förslag. Det
            är just därför det har blivit som det har blivit.
          </note>
          <note>
            Sedan skulle jag vilja ställa en fråga till Jan
          </note>
          <note>
            Bergqvist, som ju talar om att vi inte tar ut mer skatt än vad
            som behövs för att vi skall kunna leva i ett humant och civiliserat
            samhälle. Så Jan Bergqvist är nöjd med vårdköerna och bristerna
            i äldreomsorgen?
          </note>
          <note>
            Och allra sist ännu en fråga, Jan Bergqvist: När ni nu måste
            spara som ni har gjort - och det var rätt även om ni gjorde fel
            när det gäller inriktningen -
          </note>
          <note>
            varför sparade ni miljarder på de handikappade?
          </note>
          <note type="speaker">
            Anf. 43 JAN BERGQVIST (s) replik:
          </note>
          <note>
            Fru talman! Jag konstaterar att Bo Lundgren sätter en etikett
            på vårt program för lokala investeringar, kunskapslyftet, den
            starkare arbetsmarknadspolitiken, utvecklingen av småföretagen
            med stöd för export och marknadsföring, de förstärkta insatserna
            för forskning och utbildning och alla andra förslag som läggs
            fram i budgeten och som förstärks i budgeten för att öka sysselsättningen
            och minska arbetslösheten. Det är en rad konkreta förslag, och
            vi har sagt att vi skall fortsätta på den vägen. Detta kallar
            han på ett enkelt sätt för svammel. Så enkelt är det inte att
            komma undan, Bo Lundgren.
          </note>
          <note>
            Bo Lundgren har inte svarat på min fråga om akassan, och han
            teg visligen när det gäller min kritik av det moderata budgetalternativet.
            Jag har full respekt för att han inte har något mer att säga om
            det.
          </note>
          <note>
            Men när han tar till brösttoner och talar om ansvar osv. vill
            jag säga: Ta då avstånd, Bo Lundgren, från det numera klassiska
            uttalandet här i kammaren. Bo
          </note>
          <note>
            Lundgren sade: "Om det är statsskuldräntorna som är problemet
            så finns inte det problemet. Det är bara att sänka skatten." Vad
            är det för sorts recept?
          </note>
          <note type="speaker">
            Anf. 44 BO LUNDGREN (m) replik:
          </note>
          <note>
            Fru talman! Först och främst skall man inte upprepa en gammal
            debatt. Då skall man sätta in den i sitt sammanhang. För det andra:
            Vi föreslår en avgift, en obligatorisk allmän arbetslöshetsförsäkring,
            som uppgår till ungefärligen 2 % av den försäkrade inkomsten.
            Det är en avdragsgill avgift, precis som det står i motioner och
            andra skrifter, som väl kompenseras av motsvarande och högre skattesänkningar
            på samma arbetsinkomster. De två sakerna hänger samman.
          </note>
          <note>
            Fru talman! Det måste vara fel på min klocka. Det kan inte vara
            bara en halv minut kvar när man precis har börjat. Ni får nog
            ändra tideräknigen på något vis.
          </note>
          <note>
            Jag ber om ursäkt för den här detaljen.
          </note>
          <note>
            När det gäller budgetalternativen är det ju ett dilemma som Jan
            Bergqvist väl känner till. Egentligen skall vi inte kunna rösta
            om någonting alls i dag. Den
          </note>
          <note>
            2 december kan ju egentligen knappast något av de förslag som
            vi lägger fram genomföras om de skulle bli verklighet. Man hinner
            inte göra det.
          </note>
          <note>
            Nu lägger vi fram våra förslag i oktober. De utgår från förslag
            i vårpropositionen. Det är självklart att oppositionens situation
            är sådan att vi redovisar alternativ och gör en så bra anpassning
            som vi kan till de tider som gäller. Just nu, den 2 december,
            är det flera förslag som av praktiska skäl inte skulle kunna genomföras.
            Men vi redovisar ett samlat alternativ när det gäller hur vi skulle
            ha regerat om vi hade haft ansvaret i stället för socialdemokraterna.
            Detta är grunden. Sedan får Jan Bergqvist diskutera hur han vill
            utifrån sina utgångspunkter.
          </note>
          <note>
            Sedan är det svammel om man pratar vitt och brett om ett antal
            saker som inte går till kärnan av problemet när det gäller arbetslösheten.
            Då sviker man de grupper som är arbetslösa. Då sviker man alla
            som betalar arbetslöshetens stora kostnader. Det är det Jan
          </note>
          <note>
            Bergqvist gör.
          </note>
          <note>
            En sak som ekonomer och andra säger är: Se till att man också
            har en egenavgift i a-kassan. Det kan kompenseras genom skattesänkningar.
            Det finns också en mängd andra förslag som Lars Leijonborg,
          </note>
          <note>
            Mats Odell, jag själv och andra har talat om här i debatten.
            Det finns en mängd förslag.
          </note>
          <note>
            Men återigen tillbaka till den grundläggande frågeställningen:
            Hur kan Jan Bergqvist försvara inför medborgarna att man med de
            höga skatter vi har i
          </note>
          <note>
            Sverige måste spara nästan två miljarder kronor på de handikappade?
            Är det ett humant och civiliserat samhälle där man tar ifrån de
            människor som bäst behöver vårt gemensamma stöd de pengar som
            skulle kunna ge dem ett drägligare liv? Svara på den frågan,
          </note>
          <note>
            Jan Bergqvist!
          </note>
          <note type="speaker">
            Anf. 45 JAN BERGQVIST (s) replik:
          </note>
          <note>
            Fru talman! Det är viktigt att vi bygger ut den sociala välfärden
            och den sociala tryggheten på alla områden. Det skall vi göra
            i takt med att vi får ekonomiska resurser att göra det.
          </note>
          <note>
            Bo Lundgren anser att han vet vad som är kärnan i arbetslöshetsproblemet,
            och han avfärdar socialdemokratins synpunkter som svammel. Är
            man så självsäker som Bo Lundgren så förstår jag varför det gick
            så illa under den borgerliga tiden. Aldrig har bidragsberoendet
            ökat så kraftigt som när Bo Lundgren regerade. Aldrig har Sverige
            förlorat så många jobb. Aldrig har de offentliga utgifterna stigit
            till en sådan rekordnivå som under den tiden och aldrig har statsskuldräntorna
            och statsskulden ökat så snabbt.
          </note>
          <note>
            Detta är alltså den person som säger att han vet vad som är kärnan
            i arbetslöshetsproblemet och att allt annat är svammel.
          </note>
          <note type="speaker">
            Anf. 46 PETER ERIKSSON (mp) replik:
          </note>
          <note>
            Fru talman! Jag vill bara återgälda tacket till Jan
          </note>
          <note>
            Bergqvist och den socialdemokratiska riksdagsgruppen för ett
            bra samarbete under budgetperioden. Jag tycker att det känns bra
            att också ni, trots ett stort tryck, har stått emot kraven på
            ökade utgifter som skulle kunna spränga de här utgiftsramarna.
          </note>
          <note>
            Jag vill också passa på att yrka bifall till reservation 7, som
            handlar om folkomröstning. Om det nu mot all förmodan skulle uppstå
            en majoritet i riksdagen för ett svenskt deltagande i EMU tycker
            jag att det är rimligt att ett sådant beslut fattas av det svenska
            folket. Vi borde kunna enas om, tycker jag, i den här riksdagen
            att ett sådant stort beslut skulle underställas en folkomröstning.
          </note>
          <note type="speaker">
            Anf. 47 LARS BÄCKSTRÖM (v) replik:
          </note>
          <note>
            Fru talman! I likhet med Peter Eriksson vill jag återgälda tacket
            för ett konstruktivt arbete i finansutskottet. Jag vill också
            klarlägga vissa saker. Finansutskottet vårdar ju om budgeten,
            och finansutskottets ordförande har här förtjänstfullt avslöjat
            dem som för fram låtsasfinansieringar av skattesänkningar. Det
            är mycket bra.
          </note>
          <note>
            Jag vill ta upp en annan del av budgetprocessen.
          </note>
          <note>
            Vi i Vänstern och socialdemokraterna tycker att det kan vara
            bra med maxtaxa i barnomsorgen. En del har sagt att om vi får
            fler i arbete får vi ökade statsinkomster och att detta kan vara
            ett sätt att finansiera en sådan åtgärd. Men, Jan Bergqvist, om
            jag har förstått principen om utgiftstak korrekt, kommer ökade
            skatteinkomster inte att ge oss bättre möjligheter att finansiera
            en sådan reform. Jan Bergqvist kan väl hjälpa mig, som är litet
            yngre i finansutskottet, att se om jag har förstått detta rätt.
          </note>
          <note>
            Jag har också några frågor om skatterna. Det skall ju föras skattesamtal
            nästa vecka. Jag tror att vi kanske redan nu kan konstatera ett
            mått av enighet här.
          </note>
          <note>
            Det vore en bra start på samtalen. Jag tror att vi i
          </note>
          <note>
            Vänsterpartiet och socialdemokraterna är överens på fem punkter,
            och jag vill kontrollera det.
          </note>
          <note>
            1. Skatterna bör sänkas för låg- och medelinkomsttagare.
          </note>
          <note>
            2. Internationell kapitalflykt bör stoppas genom ökat samarbete.
            Ett bra instrument vore internationella överenskommelser om minimiskattesatser
            inom
          </note>
          <note>
            EU-systemet.
          </note>
          <note>
            3. Man bör överväga sänkt skatt på tjänster.
          </note>
          <note>
            4. Skattereglerna för enskilda firmor och handelsbolag är för
            krångliga. De bör förenklas. Småföretagsdelegationens arbete bör
            ligga till grund för det.
          </note>
          <note>
            5. Vi skall aktivt använda oss av skatt på energi och miljöavgifter
            för att skapa ett samhälle i ekologisk balans. Här kommer Skatteväxlingskommitténs
            arbete in.
          </note>
          <note>
            Jag tror att vi är överens om de här fem punkterna.
          </note>
          <note>
            Vad tror Jan Bergqvist?
          </note>
          <note type="speaker">
            Anf. 48 JAN BERGQVIST (s) replik:
          </note>
          <note>
            Fru talman! Jag tycker att vi väl kan vänta till skatteöverläggningarna
            med att ta upp den diskussionen. Jag kan glädja Lars Bäckström
            med att om vi nu pressar tillbaka arbetslösheten och ökar sysselsättningen,
            vilket är den process som nu pågår, kommer det inte bara att leda
            till ökade skatteinkomster, utan dessutom kommer också statens
            utgifter för arbetslösheten att minska. Därmed skapas ett utrymme
            för förbättringar i den sociala välfärden och i andra sammanhang.
          </note>
          <note type="speaker">
            Anf. 49 LARS BÄCKSTRÖM (v) replik:
          </note>
          <note>
            Fru talman! Det är inte helt säkert. När sysselsättningen går
            upp brukar också arbetsutbudet öka, så att fler söker arbete.
            Det är alltså inte en så enkel och rak korrespondens mellan de
            här två posterna. Det är fråga om ett ganska känt ekonomiskt samband.
          </note>
          <note>
            Om vi får upp sysselsättningen, får vi också ökade utgifter för
            sjukförsäkringen, och då ökar trycket under utgiftstaket. Också
            det är en egenartad effekt av taken.
          </note>
          <note>
            Det är i vart fall inget rakt samband mellan ökad sysselsättning
            och ökade möjligheter att genomföra sociala reformer så länge
            vi har taket kvar. Men det är klart att taket kan höjas - som
            man har gjort i den här lokalen - om man samtidigt klarar att
            fortsätta med amorteringarna. Då kommer det inte ens att väckas
            en oro på de finansiella marknaderna. Eller hur, Jan
          </note>
          <note>
            Bergqvist?
          </note>
          <note type="speaker">
            Anf. 50 JAN BERGQVIST (s) replik:
          </note>
          <note>
            Fru talman! Varför ställs frågan över huvud taget, om frågeställaren
            vet svaret?
          </note>
          <note>
            När det gäller sysselsättningen är det väl i och för sig riktigt
            att det finns många faktorer som verkar åt det ena eller det andra
            hållet. Det hindrar dock inte att det när man ser till helheten
            alldeles uppenbart är en stor samhällsekonomisk vinst med en ökad
            sysselsättning. Det är också bättre i förhållande till budgeten,
            både på inkomstsidan och på utgiftssidan.
          </note>
          <note>
            Jag ser alltså inte framför mig att vi behöver höja några utgiftstak,
            utan vi skall klara det här ändå.
          </note>
          <note>
            Anf. 51 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Riksdagen skall senare besluta om budgeten för 1999.
            Jag konstaterar med stor glädje och tillfredsställelse att det
            har varit möjligt att nå en uppgörelse om budgetpropositionen
            som samlar en majoritet i riksdagen och att vi därefter genom
            det arbete som har bedrivits i riksdagens olika utskott, inte
            minst i finansutskottet, nu är nära ett definitivt beslut om budgeten
            för nästa år.
          </note>
          <note>
            Det är mycket glädjande, och jag vill liksom andra ge en eloge
            till dem som har bidragit till detta. Dit hör naturligtvis socialdemokraterna
            i finansutskottet och den socialdemokratiska riksdagsgruppen -
            Jan
          </note>
          <note>
            Bergqvist har spelat en central roll i det sammanhanget - men
            dit hör också Vänsterpartiet och Miljöpartiet, som jag tycker
            har ställt upp på ett alldeles utomordentligt sätt. Det är en
            styrka för Sverige att detta har uppnåtts. Det innebär ett ansvarstagande
            för en stark budget och för en stark ekonomi.
          </note>
          <note>
            Sedan budgetpropositionen lades fram har räntorna sjunkit. Räntedifferensen
            mot Tyskland har halverats, och den låga inflationen har befästs
            ytterligare.
          </note>
          <note>
            Det är ett uttryck för ett stigande förtroende för svensk ekonomi.
          </note>
          <note>
            Det är aldrig lätt att gå igenom en sådan här process. Det är
            en ny situation för många inblandade.
          </note>
          <note>
            Det finns många krav och önskemål från de olika partierna och
            från de enskilda riksdagsmännen. Alla dessa kan inte tillgodoses,
            framför allt inte i det korta perspektivet.
          </note>
          <note>
            Det här har ändå gått bra. Smärre incidenter må ha inträffat.
            Det har skrivits en och annan artikel som föranlett höjda ögonbryn,
            men sett till helheten tycker jag att det har fungerat utomordentligt
            bra. Det är en glädje och en styrka för Sverige att det är på
            det sättet.
          </note>
          <note>
            Vi har haft en diskussion under den senaste tiden om pengarna
            till försvarspolitiken. Det har på det området förekommit en oerhörd
            desinformation, och till den har också några av talarna i den
            tidigare debatten bidragit. När Bo Lundgren talar om löftesbrott
            far han med osanning. Det har inte brutits några löften i den
            här frågan.
          </note>
          <note>
            Det är inte heller så, som det har påståtts, att det har uppkommit
            några gapande hål i försvarsbudgeten till följd av en anslagsteknisk
            omläggning. Detta är fullständigt felaktigt. Försvarets ekonomiska
            problem sammanhänger med överplanering och med ständiga fördyringar
            och överskridanden. Dessa problem måste Försvarsmakten lösa precis
            som alla andra myndigheter och verksamhetsområden får göra. Det
            krävs en bättre styrning och kontroll för att hålla försvarsutgifterna
            inom de ramar som regering och riksdag fastställer.
          </note>
          <note>
            Det kan inte vara så att den budgetdisciplin som ligger i den
            nya budgetprocessen skall tillämpas på alla andra områden utom
            inom försvaret. Den måste gälla också där. Alla verksamheter har
            att rätta sig efter de beslut som regering och riksdag fattar,
            utan några undantag.
          </note>
          <note>
            Vi har under senare tid kunnat iaktta förändringar i den internationella
            ekonomiska bilden. Problemen startade i några av de länder som
            tidigare har höjts till skyarna - inte minst av de svenska moderaterna
            -
          </note>
          <note>
            som föredömen i fråga om tillväxt och utveckling;
          </note>
          <note>
            förebilder som även vi alltmer borde efterlikna. Nu visar det
            sig att några mirakelmaskiner inte heller där hade konstruerats.
            Dessa länder har hamnat i allvarliga ekonomiska problem. I spåren
            av detta följer mycket stora politiska och sociala problem.
          </note>
          <note>
            Även Sverige påverkas av detta. Vår export till dessa länder
            har gått ned kraftigt under senare tid, och dessvärre har också
            de problem som uppstått i vissa länder i Asien spritt sig till
            andra länder i Asien och till andra världsdelar. Även Sverige
            påverkas av detta.
          </note>
          <note>
            När vi nu diskuterar den ekonomiska bilden i Sverige är det inte
            fråga om att några förändringar i den inhemska ekonomin har gått
            i negativ riktning.
          </note>
          <note>
            Snarare skulle jag vilja säga att den positiva bild som vi har
            kunnat iaktta en tid har förstärkts. Den reala ekonomin i Sverige
            har fortsatt att utvecklas mycket väl. Det framgår inte riktigt
            av en del av de inlägg som har gjorts här, men det är ett faktum
            att det senaste året har sysselsättningen stigit med drygt
          </note>
          <note>
            100 000 personer. Jag vill jämföra med det långsiktiga mål för
            sysselsättningen som vi har satt upp och som innebär en genomsnittlig
            årlig ökning med
          </note>
          <note>
            55 000 personer. Den skall för all del ske i både högoch lågkonjunktur,
            så det är genomsnittssiffror vi talar om. Men 100 000 personer
            har sysselsättningen ökat med det senaste året, och det rimmar
            inte särskilt väl med de oerhört dystra utsagor som här har gjorts
            både om de gångna åren och om framtiden.
          </note>
          <note>
            Det är klart att Sverige påverkas av den internationella bilden,
            och man kan ju göra regeringen ansvarig för detta. Det framstår
            ju närmast som att allt är den socialdemokratiska regeringens
            fel, eller också är det samarbetet med de båda andra partierna
            som har orsakat dessa problem. Det är att något överskatta vårt
            inflytande över den globala ekonomiska situationen. Visst påverkas
            vi av detta, och det kan innebära att den goda tillväxt som nu
            pågår blir något långsammare under kommande år än vad som eljest
            hade blivit fallet.
          </note>
          <note>
            Mats Odell har tidigare talat om att det är så uselt i Sverige
            trots att vi nu står på toppen av en högkonjunktur. Sanningen
            är väl snarare att vi fortfarande befinner oss i en konjunkturuppgång,
            men den kan möjligen få ett lite annat förlopp till följd av den
            internationella utvecklingen. Det här kan vi inte isolera oss
            ifrån. Vi skall inte ens försöka göra detta. Vi är en del av en
            internationell ekonomi. Vi får ta både för- och nackdelar med
            detta. Fördelarna är, som jag ser det, mycket större än nackdelarna.
          </note>
          <note>
            I ett annat avseende har den internationella bilden snarare ljusnat
            på senare tid. Risken för en finansiell härdsmälta, som många
            har uttalat sig om, är förmodligen mycket mindre nu än vad den
            såg ut att vara för några månader sedan. Det är naturligtvis bra
            att utvecklingen i det avseendet ser ut att gå åt rätt håll. Men
            det kommer inte att gå av sig själv. Det krävs ett ökat internationellt
            samarbete, både för att hantera de kriser som uppstår och har
            uppstått och för att minska risken för och förebygga framtida
            kriser.
          </note>
          <note>
            Detta är ett samarbete som Sverige deltar i, och vi skall så
            långt vi förmår påskynda och driva på denna utveckling. Vi gör
            det inom EU, och vi gör det inom andra internationella organisationer.
            Jag ser det här som mycket viktigt.
          </note>
          <note>
            Över huvud taget ser jag att möjligheterna till ett internationellt
            samarbete har förbättrats på senare tid.
          </note>
          <note>
            Det handlar inte minst om samarbetet inom Europa och inom EU.
            13 av 15 medlemsländer inom Europeiska unionen styrs i dag av
            socialdemokratiska regeringar, i vissa länder i koalition med
            andra partier. Jag som har varit med under några år och bevittnat
            dessa regimskiften kan notera en påtaglig förbättring i samarbetsklimatet
            och en större samsyn när det gäller att arbeta med frågor som
            handlar om tillväxt och sysselsättning. Möjligheterna att framgångsrikt
            bedriva ett sysselsättningssamarbete är bättre nu än de någonsin
            har varit tidigare, och vi kan även se detta på andra områden.
            Hur skall vi kunna få en effektiv miljöpolitik om vi inte förmår
            att samarbeta över nationsgränserna och om vi inte förmår att
            dra med oss andra länder, som än så länge dessvärre har lägre
            ambitioner än Sverige inom miljöpolitiken? Om vi inte kan få med
            oss dem blir det mycket svårt att nå ytterligare framgångar inom
            miljöpolitiken.
          </note>
          <note>
            Ett annat område som vi diskuterar på EU-nivå är skattesamarbete.
            Jag delar den uppfattning som andra har framfört om att vi inte
            skall acceptera en överstatlig skattepolitik. Den skattepolitik
            som gäller
          </note>
          <note>
            Sverige skall fortsatt beslutas i denna kammare. Men det hindrar
            inte att det finns vissa områden där det är en fördel att vi kan
            samarbeta för att motverka och bekämpa den illojala och skadliga
            skattekonkurrens som förekommer där andra länder genom särordningar
            försöker dra till sig verksamheter och företag från oss andra
            och därmed minska tillväxten och sysselsättningen i de länder
            som inte tillämpar den här typen av ordningar. Det är ett viktigt
            område där jag hoppas att vi också kan nå framgångar under de
            kommande åren.
          </note>
          <note>
            Fru talman! Den här debatten har handlat mycket om förmågan att
            finansiera förslag och att följa de regler som gäller i budgetsammanhang.
            Jag måste, i likhet med Jan Bergqvist och Lars Bäckström, konstatera
            att det finns utomordentligt stora brister hos vissa av de borgerliga
            partierna. Jag tycker att det är tråkigt med denna utveckling
            hos Folkpartiet, som ändå ur sina led har frambringat några finans-
            och budgetministrar - för all del inga lysande perioder för svensk
            budgetutveckling, men ändå personer som kännetecknades av yrkesskicklighet
            och hederlighet.
          </note>
          <note>
            Detta kan jämföras med det förfall i budgetredovisningen som
            nu förekommer. Jag vill instämma i vad
          </note>
          <note>
            Lars Bäckström sade: Det krävs en skärpning. Så här kan man inte
            fortsätta arbeta. Det gör inget bra intryck.
          </note>
          <note>
            Jag vill också ställa en fråga till Bo Lundgren och till Mats
            Odell. Tycker ni att det är riktigt som era partivänner i försvarsutskottet
            har gjort, nämligen att lösa ett problem genom att tillskjuta
            mera pengar till en sektor och avskriva en skuld på 6 miljarder
            kronor? Är det förenligt med den nya budgetprocessens principer
            och anda? Ställer ni er bakom det agerandet eller tar ni avstånd
            från det? Om ni ställer er bakom detta agerande: Är ni beredda
            att tillgripa det på andra områden också? Det finns andra verksamheter
            som också har skulder som kan upplevas som betungande.
          </note>
          <note>
            Om ni skall framstå som renlevnadsmän när det gäller budgetdisciplin
            vore det väldigt bra att få ett klargörande besked på den punkten
            i denna debatt. Det har också mycket att göra med er trovärdighet
            som ekonomisk-politiska talesmän för era partier.
          </note>
          <note>
            Fru talman! Det viktigaste är ändå, nu när budgeten i det närmaste
            är klar - det kommer ju att fattas beslut om den i kammaren senare
            - att titta framåt på det viktiga arbete som vi har framför oss.
            Däri måste ingå fortsatt budgetdisciplin, dvs. att inte äventyra
            de framgångar som vi med stor möda har uppnått i budgetsaneringen
            och som i så hög grad har bidragit till lägre räntor, låg inflation
            och ökat förtroende för svensk ekonomi. I detta arbete har för
            övrigt även
          </note>
          <note>
            Centerpartiet i hög grad medverkat under den gångna mandatperioden.
            Nu handlar det om att bygga på de framgångarna med andra typer
            av åtgärder som stärker utvecklingen i fråga om tillväxt och sysselsättning.
          </note>
          <note>
            Vi har formulerat ett ambitiöst sysselsättningsmål för de kommande
            åren, och det kommer inte att vara möjligt att uppnå det om vi
            inte får en god tillväxt i ekonomin. Det kommer inte att vara
            möjligt att uppnå det om vi inte vidtar åtgärder av en rad olika
            slag.
          </note>
          <note>
            Ingen skall tro - och ibland kan den politiska debatten tyvärr
            leda i den riktningen - att detta åstadkoms med en proposition
            med några snabba klipp, ett alexanderhugg som en gång för alla
            fixar de här problemen. Så är det inte. Det här är ett långsiktigt
            och tålmodigt arbete som måste bedrivas inom en rad olika områden
            inom politiken och som kommer att ta åtskilliga år i anspråk.
            Det är många olika områden som berörs.
          </note>
          <note>
            Det handlar om att skapa förutsättningar för en bättre lönebildning.
            Där har regeringens utredare nyligen lagt fram ett förslag som
            nu skall ut på remiss och som vi får bedöma längre fram. Det handlar
            över huvud taget om att få en bättre fungerande arbetsmarknad.
            I vid bemärkelse måste vi se över arbetsmarknadspolitiken.
          </note>
          <note>
            Det handlar om de kommande skatteöverläggningarna, där jag hoppas
            - jag vill gärna upprepa det
          </note>
          <note>
            - att det skall vara möjligt att uppnå en bred uppslutning kring
            en skattereform som förbättrar betingelserna för tillväxt och
            sysselsättning men inte äventyrar starka offentliga finanser,
            inte äventyrar de satsningar på vård, skola och omsorg som vi
            vill göra och inte äventyrar fördelningspolitiken och leder till
            ökade klyftor. Det kan vi inte acceptera.
          </note>
          <note>
            Det handlar om fortsatta insatser på utbildningsoch forskningsområdet.
            Det handlar om att förbättra betingelserna för företagande i Sverige,
            och det handlar inte minst om att fullt ut delta i ett internationellt
            samarbete på Europanivå och i andra sammanhang. Med detta, fru
            talman, tror jag att vi har möjlighet under de kommande åren att
            förbättra tillväxt och sysselsättning och därmed grunden för välfärdspolitiken
            i vårt land.
          </note>
          <note type="speaker">
            Anf. 52 MATS ODELL (kd) replik:
          </note>
          <note>
            Fru talman! Erik Åsbrink säger att åtgärder för ökad tillväxt
            inte kommer genom snabba klipp eller alexanderhugg. Det kan vi
            säkert hålla med om, men någon gång måste förslagen komma. Någon
            gång måste man lyfta svärdet och spänna bågen. Nu har ni i fyra
            år ropat: Skott kommer.
          </note>
          <note>
            Det vore intressant att höra om det nu kommer en tillväxtproposition.
            Vad är dagsnoteringen vad gäller exempelvis en skatterabatt på
            hushållstjänster? Har ni någon ställning i det krig som pågår
            inom regeringen i den frågan som kan meddelas en omvärld i dag?
            Det vore väldigt intressant.
          </note>
          <note>
            Erik Åsbrink frågar om skuldavskrivning är en möjlighet. Jag
            kan inte svara på det. Det är viktigt att vi ser till att utgifterna
            håller sig inom utgiftstaket om vi skall vara trovärdiga.
          </note>
          <note>
            Då är jag inne på min fråga till Erik Åsbrink. Den här budgetdisciplinen
            handlade nu om försvaret. Jag har tidigare ställt frågan till
            Vänsterpartiets och Miljöpartiets ledamöter. Vi står nu, att döma
            av en initierad artikel den 20 oktober i Dagens Industri, som
            av alla bedömare betraktas som en medveten läcka från regeringen,
            inför en uppgörelse med Sydkraft som kommer att kosta de svenska
            skattebetalarna ca 5
          </note>
          <note>
            miljarder kronor. Det kanske är 4, 7 eller 10 miljarder. Var
            finns de pengarna, Erik Åsbrink?
          </note>
          <note>
            Jag är som vice ordförande i finansutskottet intresserad av hur
            regeringen tänker sig att finansiera denna direkta eller indirekta
            överföring till aktieägarna i Sydkraft. Det vore bra om man åtminstone
            kunde ange de principer som tänker sig, utan att avslöja några
            saker som kan försvåra de fortsatta förhandlingarna.
          </note>
          <note>
            Slutligen vore det intressant, fru talman, att veta om Erik Åsbrink
            tror att den tudelade principen för budgetberedning är långsiktigt
            hållbar, att man har en utgiftsallians om utgifterna och en annan
            politisk allians om inkomsterna.
          </note>
          <note>
            Anf. 53 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Jag blev väldigt förvånad över att som svar på min
            fråga om skuldavskrivningen är acceptabel eller inte få höra:
            Jag vet inte. Jag tycker nog att Mats Odell skall ta reda på den
            saken i så fall.
          </note>
          <note>
            Det är ingen liten fråga.
          </note>
          <note>
            Det handlar om att visa respekt för budgetprocessen i dess olika
            delar och att inte tillgripa kryphål och fiffel för att ta sig
            ur greppet och därmed kunna utanordna ett antal miljarder i nya
            pengar till ett visst område. Om det knepet tillåts på detta område,
            vad är det då som hindrar att det tillgrips på alla andra områden?
          </note>
          <note>
            Det är ingen liten fråga, Mats Odell. Jag tycker faktiskt att
            en person som i andra sammanhang talar med så oerhört högt tonläge
            om budgetdisciplin och ordning och reda borde se efter hur det
            förhåller sig.
          </note>
          <note>
            Jag emotser ett svar med det snaraste på den punkten.
          </note>
          <note>
            Det handlar om att visa lite konsekvens och visa lite moral och
            etik också i budgetpolitiken.
          </note>
          <note>
            När kommer tillväxtpropositionen? frågade Mats
          </note>
          <note>
            Odell. Jag försökte i mitt anförande säga att det inte handlar
            om en enstaka proposition. Det handlar om ett långsiktigt arbete
            som pågår över flera år och som täcker många politikområden. Det
            är inte så att den första åtgärden kommer någon gång i framtiden.
            Vi har redan vidtagit en mängd åtgärder av det slaget.
          </note>
          <note>
            Dit hör inte minst budgetsaneringen. Det är klart att den har
            skapat oerhört mycket stabilare grund för den tillväxt som nu
            pågår, för halverade räntor och för att sysselsättningen nu har
            ökat med 100 000
          </note>
          <note>
            personer det senaste året.
          </note>
          <note>
            Vi har också vidtagit en rad andra åtgärder för bygga ut utbildningsväsendet
            och för att sänka skatterna för små och medelstora företag. Vi
            gjorde mycket av detta i samarbete med Centerpartiet. Mats
          </note>
          <note>
            Odells hånfulla tillmälen drabbar i så fall lika mycket
          </note>
          <note>
            Centerpartiet som Socialdemokraterna, eftersom vi gemensamt stått
            för den politiken under de gångna åren.
          </note>
          <note>
            En del av de åtgärderna har inte ens trätt i kraft utan kommer
            vid årsskiftet. Vi har inte sett den fulla effekten av dem, men
            den kommer. De skall naturligtvis kompletteras med fler åtgärder
            på andra områden.
          </note>
          <note type="speaker">
            Anf. 54 MATS ODELL (kd) replik:
          </note>
          <note>
            Fru talman! Om finansministern riktar frågan till mig om uppgörelsen
            som regeringen har träffat med en stor del av oppositionen ryms
            inom utgiftstaken visar det enbart på det sönderfall som nu pågår
            inom regeringen. Det här var faktiskt en uppgörelse. Vi har hållit
            fast vid den uppgörelsen.
          </note>
          <note>
            Jag håller fast vid min grundprincip, nämligen att statens utgifter
            måste rymmas inom utgiftstaken. En regering som gör upp om en
            så pass allvarlig fråga bör i första hand ha huvudansvaret för
            att se till att det sker. I andra hand måste man gemensamt hitta
            en finansiering för de utgifterna.
          </note>
          <note>
            Då är jag tillbaka till min fråga, som finansministern inte alls
            svarade på. Hur tänker man sig att finansiera snabbstängningen
            av Barsebäck? Det handlar om minst lika mycket som de försvarskostnader
            som nu har varit föremål för så omfattande debatt.
          </note>
          <note>
            Det vore intressant om finansministern angav någon modell för
            hur han har tänkt sig att finansiera detta. De finns i varje fall
            inte synliga i det budgetalternativ och budgetramar som riksdagen
            förväntas fatta beslut om inom några timmar. Det tycker jag som
            finansutskottets vice ordförande är en mycket beklaglig princip.
          </note>
          <note>
            Anf. 55 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Det var många slingerbultar i detta inlägg. Den dag
            det finns ett konkret förslag om kostnader skall vi också ta ställning
            till finansieringen.
          </note>
          <note>
            Det kommer Mats Odell och alla andra att få vara med om i kammaren.
          </note>
          <note>
            I stället för att nu spekulera om framtida händelser, som vi
            inte vet säkert när de inträffar och exakt vilken innebörd de
            har, är det ganska rimligt att Mats
          </note>
          <note>
            Odell har en uppfattning om någonting som faktiskt skall avgöras
            av riksdagen nu, nämligen utgifterna på försvarsområdet.
          </note>
          <note>
            Är det möjligt eller inte möjligt att skriva av 6
          </note>
          <note>
            miljarder, och därmed bereda utrymme för 6 miljarder i nya utgifter?
            Jag begär att Mats Odell skall lämna ett klart besked. Får man
            göra på det sättet? Om man får göra det på försvarsområdet, får
            man då göra det på alla andra områden?
          </note>
          <note>
            Formellt kan det sägas att man räddar utgiftstaket.
          </note>
          <note>
            Men i praktiken har man ju använt sig av fiffel och bokföringstricks
            för att utanordna mer pengar till ett visst område. Om man avskriver
            den skulden kommer det att leda till att statsskulden i motsvarande
            mån blir större. Den kan man inte avskriva. Där finns inga bokföringstricks.
            Den blir 6 miljarder större om man tillgriper de metoderna.
          </note>
          <note>
            Jag tycker att det är mycket märkligt att Mats
          </note>
          <note>
            Odell inte har en uppfattning i den frågan. Jag kommer att återkomma
            med krav på besked. Förr eller senare förväntar jag mig att få
            klara besked från Mats
          </note>
          <note>
            Odell.
          </note>
          <note type="speaker">
            Anf. 56 LARS LEIJONBORG (fp) replik:
          </note>
          <note>
            Fru talman! Det vore värdefullt om finansministern kunde rätta
            till ett missförstånd som jag tror att
          </note>
          <note>
            Jan Bergqvist har skapat i den här debatten. Sverige har världens
            högsta skattetryck. Det ligger nu på nivån 55 %. Trots att det
            i budgetproposition efter budgetproposition har sagts att det
            skall sjunka stiger det snarast fortfarande.
          </note>
          <note>
            Ni har prognoser. Jan Bergqvist gjorde en poäng av att jag inte
            borde tro på era prognoser, men ni själva borde ju tro på dem.
            Om Sverige år 2001 har ett budgetöverskott på uppemot 70 miljarder,
            som det står i era prognoser, och det kostar 45 miljarder eller
            något sådant att betala av 2 % på statsskulden, kan man då tänka
            sig att sänka skatterna för det som återstår? Är det en orimlig
            tanke?
          </note>
          <note>
            Häromåret skrev ni "överföring till hushåll" på det beloppet.
            Det gör ni inte längre. Nu har ni haft en kampanj före valet om
            att det inte går att förena bevarad välfärd med sänkta skatter,
            när nästan allt tyder på att det är precis tvärtom. Vi kan bara
            på sikt bevara välfärden i Sverige om vi sänker skatterna.
          </note>
          <note>
            Nu hade finansministern häromdagen en pressträff där han trots
            den där annonskampanjen sade: Ja, jag vill sänka skatterna. Gör
            då klart för Jan Bergqvist och andra att om vi genom tillväxt
            har skapat ett utrymme skall vi naturligtvis använda det till
            att sänka skatterna.
          </note>
          <note>
            Om finansministern svarar ja på den självklara frågan faller
            också kritiken mot Folkpartiets budgetalternativ. Vi har bara
            sagt: Finns det ett överskott när vi har betalat av på statsskulden
            skall vi sänka skatterna. Är det någonting fel med det resonemanget?
          </note>
          <note>
            Anf. 57 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Jag tänker vara väldigt försiktig med att lova ut
            pengar, vare sig till skattesänkningar eller utgiftsökningar.
            Vi har kalkyler som sträcker sig ett antal år fram i tiden. Men
            vi vet också hur sårbara de är, t.ex. till följd av den internationella
            utvecklingen.
          </note>
          <note>
            Lars Leijonborg har utmålat ett skräckscenario för svensk ekonomi
            å ena sidan, men samtidigt låtsas han som om de här kalkylerna
            är totalt opåverkade av detta. Det går ju inte ihop.
          </note>
          <note>
            Jag måste ställa frågan: När blir det en upprustning av Folkpartiets
            ekonomisk-politiska kompetens så vi slipper se dessa pinsamheter
            i era budgetmotioner.
          </note>
          <note>
            Jag vill inte jämföra Lars Leijonborg med Lucky
          </note>
          <note>
            Luke. Lars Leijonborg är snarare en i Daltonligan, de här småskumma,
            inte alltför smarta bröderna som försöker ställa till förtret
            hela tiden, med dessbättre misslyckas. I den kretsen ingår ju
            redan Bo Lundgren och Mats Odell. Jag är rädd för att även Lars
            Leijonborg sällar sig till den skaran. Jag hoppas att inte
          </note>
          <note>
            Lena Ek gör det.
          </note>
          <note type="speaker">
            Anf. 58 LARS LEIJONBORG (fp) replik:
          </note>
          <note>
            Fru talman! Detta är tom retorik som inte är värd att bemöta.
            Inget har kunnat sägas här som tyder på att Folkpartiet skulle
            ha ett svagt budgetalternativ.
          </note>
          <note>
            Det finns en omfattande dokumentation som stöder det vi säger
            på fuskområdet. Det är ju en av de saker som Jan Bergqvist har
            tagit upp.
          </note>
          <note>
            Det är dessutom så att Erik Åsbrinks kolleger i regeringen, Björn
            Rosengren och Mona Sahlin, ofta återkommer till att det omfattande
            svartjobbet i hushållssektorn är ett problem. Om vi kan få ned
            det, ökar statens skatteinkomster. Det är väl inget konstigt med
            det.
          </note>
          <note>
            Jag fick inget begripligt svar. Det visar ju att Socialdemokraterna
            sitter fast i högskattetänkandet. Inte ens om man har betalat
            av på statsskulden och har 30
          </note>
          <note>
            miljarder är man beredd att lova att man skall sänka skatterna.
          </note>
          <note>
            Erik Åsbrink sade att nu är det socialdemokrater i
          </note>
          <note>
            EU och nu har de kommit fram med intressanta förslag på tillväxt-
            och sysselsättningsområdet. Då vill jag fråga: Vilka rekommendationer
            från EU kommer
          </note>
          <note>
            Sverige att följa för att få fart på jobben?
          </note>
          <note>
            Jag målar inte ut något skräckscenario. Jag bygger på Konjunkturinstitutets
            rapporter om svagare tillväxt än vad regeringen har trott. Över
            100 000 jobb saknas i ert nya sysselsättningsmål. Ni är handlingsförlamade.
            Ni är som Kronblom. Ni ligger på soffan. Ni får ingenting gjort.
            Det är det som är problemet med er regering.
          </note>
          <note>
            Anf. 59 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Sverige deltar inte bara i EU:s sysselsättningssamarbete,
            utan vi är ett av de mest pådrivande länderna. Vi skulle vilja
            gå längre än vad en del andra länder vill göra. Men dessbättre
            har ju utsikterna förbättrats efter det att en del borgerliga
            regeringar har kastats ut och ersatts av socialdemokratiska regeringar.
            Det har förbättrat utsikterna. Jag ser fram emot ett fortsatt
            samarbete.
          </note>
          <note>
            Lars Leijonborg beklagar sig över höga skatter.
          </note>
          <note>
            För några år sedan hade vi ett jättelikt budgetunderskott ovanpå
            vårt höga skattetryck, dvs. lånefinansiering. Det egentliga skattetrycket
            i Sverige mäts ju bäst inte genom de formella skatter vi tar ut
            utan genom de utgifter vi tar ut. De var mycket högre för några
            år sedan. Det gick inte att finansiera dem fullt ut med riktiga
            pengar, utan det lånades på ett sätt som var ohållbart.
          </note>
          <note>
            Nu har vi fått bort det underskottet. Vi har ett överskott redan
            i år. Det gör att läget är så mycket bättre nu än vad det var
            för några år sedan. Men jag tänker inte medverka till att lova
            ut några skattesänkningar om jag inte vet alldeles säkert att
            vi klarar starka offentliga finanser under de kommande åren, om
            jag inte vet att vi klarar de åtaganden vi har gjort för att förbättra
            vården, skolan och omsorgen och om jag inte vet att vi klarar
            en bra fördelningspolitik. Om vi fick bort statsskulden, som Lars
            Leijonborg bekymrar sig för, skulle onekligen läget vara mycket
            bättre. Då skulle jag ta ut svängarna lite mer än vad jag gör
            nu.
          </note>
          <note>
            Men denna statsskuld leder ju varje år till att vi betalar räntor
            på 90-100 miljarder. Det är ett gigantiskt utrymme som tas i anspråk
            för att betala för gamla försyndelser. Det är klart att det är
            bra om vi kan amortera på statsskulden, och det skall vi göra
            på ett riktigt sätt och inte genom manipulationer och bokföringstricks
            i olika motioner som presenteras av
          </note>
          <note>
            Folkpartiet och andra partier.
          </note>
          <note>
            Jag har återigen ett gott och kamratligt råd: Se över den interna
            kompetensen på detta område! Jag skulle glädja mig åt om det var
            lite bättre kvalitet på
          </note>
          <note>
            Folkpartiets motioner i framtiden.
          </note>
          <note type="speaker">
            Anf. 60 BO LUNDGREN (m) replik:
          </note>
          <note>
            Fru talman! Erik Åsbrink skall inte förhäva sig.
          </note>
          <note>
            De här tveksamma lustigheterna borde egentligen fastna i halsen
            på honom när han tänker på de hundratusentals arbetslösa som inte
            har fått de jobb de skulle kunna ha fått om han hade gjort något
            annat än att bara vänta och se, eller när han tänker på de hundratusentals
            familjer, inte minst de ensamstående mammor som ofta är socialbidragsberoende
            därför att skatterna är så höga. För att inte tala om de gamla
            människor som väntar i vårdköer och inte får den äldreomsorg de
            behöver och de barn som inte får en tillräckligt bra utbildning
            trots att Erik Åsbrink tar ut världens högsta skatter.
          </note>
          <note>
            Det är förvisso så att 80-talet, när han var statssekreterare
            och skatteminister, resulterade i statsskuldräntor på 90-100 miljarder.
            Vi skall aldrig ha tillbaka spekulationsekonomin igen. Men det
            finns ju också kapitalinkomster för staten. Om man jämför med
            andra länder ger inte Sverige medborgarna valuta för skattepengarna.
            Med ett sådant facit tycker jag inte att man skall förhäva sig.
          </note>
          <note>
            När det gäller försvarsproblematiken vill jag säga att tomma
            tunnor skramlar mest. Det är ju Björn von
          </note>
          <note>
            Sydow, Erik Åsbrink och Göran Persson som har farit omkring som
            yra höns i Regeringskansliet och inte vetat vad de andra har gjort.
            Ta ansvar för det ni har misslyckats med och lägg inte det ansvaret
            på andra partier som försöker reda ut en situation i riksdagen!
          </note>
          <note>
            Sedan kan det inte hjälpas att jag är bekymrad över att finansministern
            står här och talar om att lönebildningen måste reformeras, arbetsmarknaden
            måste ses över och att vi nog måste fundera över skatterna. Vad
            har ni gjort i fyra år, varav två och ett halvt med Erik Åsbrink?
            Ingenting! Vanliga människor lider av det.
          </note>
          <note>
            Dessutom kan jag inte låta bli att ställa den fråga om budgetprioriteringar
            som Jan Bergqvist visligen avstod från att svara på. Erik Åsbrink
            svarade ju inte på frågan om Barsebäck, men det ställer jag inte
            fler frågor om eftersom han inte kommer att svara på dem. Det
            visar erfarenheten. Han svarar inte på dem fast de har betydelse
            för statsfinanserna. Men varför skall ni spara på de handikappade
            när ni gör budgetprioriteringarna, Erik Åsbrink? Berätta det för
            dem!
          </note>
          <note>
            Varför skall ni spara på de handikappade?
          </note>
          <note>
            Anf. 61 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! När jag gick till den här debatten bestämde jag mig
            för att vi inte skulle gräla om det förflutna. Jag skall inte
            ta upp vad som hände under den borgerliga regeringen. Men så konstaterar
            jag att
          </note>
          <note>
            Bo Lundgren inte kan låta bli att gå tillbaka till 80-
          </note>
          <note>
            talet. Jag vet inte hur många gånger jag har hört detta förut.
            Det var när jag var statssekreterare på 80-talet som samtliga
            problem i landet uppstod. Jag skall inte svara med samma mynt.
            Jag tycker att det är rätt tröttsamt, och alla ledamöter i kammaren
            har hört detta så många gånger förut.
          </note>
          <note>
            Däremot är det ju patetiskt att höra Bo Lundgren, med något tillkämpat
            socialt patos, tala om olika områden där det krävs förbättringar.
            Sanningen är att ni å ena sidan skall öka miljardrullningen till
            försvaret och å andra sidan sänka skatterna med gigantiska belopp.
            Man behöver inte vara professor i nationalekonomi för att räkna
            ut att det då blir avsevärt mycket mindre pengar kvar att satsa
            på vården, skolan och omsorgen eller på de handikappade. Det är
            inte trovärdigt. Detta patos har ingen reell grund.
          </note>
          <note>
            För Moderaterna är det viktigaste av allt att sänka skatterna.
            Att sänka skatterna är lösningen på alla problem. Detta mantra
            börjar ju t.o.m. stå en del av era egna partivänner upp i halsen.
            Det har ju kommit en del protester på senare tid mot denna alltför
            ensidiga, mekaniska upprepningskonst att ständigt och jämt tala
            om sänkta skatter som lösningen på alla problem.
          </note>
          <note>
            Sedan gäller det försvarsutskottets betänkande. Vi kan diskutera
            försvarspolitik i alla dess delar. Jag har bara ställt en begränsad
            fråga. Är det acceptabelt att, som Bo Lundgrens partivänner i
            försvarsutskottet, föreslå en skuldavskrivning på 6 miljarder?
            Är detta förenligt med budgetlagen och med andan och principerna
            i den nya budgetprocessen? Det vore välgörande att få ett besked
            på den punkten.
          </note>
          <note type="speaker">
            Anf. 62 BO LUNDGREN (m) replik:
          </note>
          <note>
            Fru talman! För oss moderater är försvarsproblematiken mycket
            mindre. Vi förutsåg nämligen problemen och har lagt in de kostnader
            som skulle kunna uppkomma i det budgetalternativ vi redovisade.
            Det är alltså mycket enkelt. Sedan får regeringen hantera sitt
            problem. Jag förstår att finansministern försöker gå till attack.
            Er kalabalik internt är den stora skandalen i det här sammanhanget.
          </note>
          <note>
            Jag vill inte heller diskutera det förflutna alltför mycket,
            men det var någon annan som halkade in i statsskulder i andra
            diskussioner och då fann jag mig föranlåten att påminna om det
            förflutna lite grann.
          </note>
          <note>
            Sedan är det faktiskt så att sänkta skatter inte är lösningen
            på allt. Men sänkta skatter löser en hel del problem. Sänkta skatter
            på arbete ger bättre förutsättningar för jobb. De skattehöjningar
            på arbete som ni genomför försämrar förutsättningarna för jobb.
            Dubbelbeskattning på företagande försämrar förutsättningar för
            nya jobb. Det är bättre om man inte har dubbelbeskattning. Om
            man sänker skatten för vanliga människor så att deras arbetsinkomster
            blir lägre beskattade behöver de mindre bidrag och mindre subventioner.
            De får större kontroll över sitt eget liv och sin egen tillvaro,
            och det är bättre för människorna.
          </note>
          <note>
            Men det finns sektorer där vi måste göra gemensamma insatser.
            En sådan är sjukvården. Där har ni inte gjort någonting när personalen
            säger: Ge oss chansen att utnyttja vår kompetens, så kan vi ge
            en bättre sjukvård för samma eller lägre kostnader.
          </note>
          <note>
            Men ni gör ingenting. Ni behåller de gamla systemen och pumpar
            in mer pengar i dem. Köerna fortsätter att finnas och att växa,
            och skolans problem löses inte, för att ta några exempel.
          </note>
          <note>
            Det mest anmärkningsvärda tycker jag är att ni som ibland hävdar
            att ni står på de svagas sida inte gör det. Därför tycker jag
            att just den frågan är väldigt intressant att ställa, men ni svarar
            inte på det. Det är ett erkännande att vi har rätt om inte finansministern
            svarar på det denna gång heller. Förklara för mig, för kammaren
            och för svenska folket varför ni i era budgetprioriteringar för
            något år sedan gjorde kraftiga besparingar, ett par miljarder,
            på de handikappade?
          </note>
          <note>
            Varför gjorde ni detta? Varför vidhåller ni de besparingarna?
          </note>
          <note>
            Anf. 63 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Alla och envar förstår att om vi skall ha utrymme
            att satsa pengar, och kanske mer pengar, på de handikappade och
            på välfärdens olika områden gäller det att skapa utrymme för det
            i en budget. Det gör man inte genom skuldsättning. Det är nämligen
            inte hållbart. Vi har tagit oss ur detta med viss möda.
          </note>
          <note>
            Men det är också självklart att om man dels höjer utgifterna
            på andra områden, dels sänker skatterna med stora belopp blir
            det - det är enkel matematik -
          </note>
          <note>
            mindre utrymme kvar för att satsa på detta.
          </note>
          <note>
            Bo Lundgrens tal går helt enkelt inte ihop. Det går inte att
            förena dessa olika saker - höjda utgifter på en rad områden och
            sänkta skatter. Samtidigt påstår han att han har högre ambitioner
            när det gäller att minska statsskulden. Det går inte ihop. Ett
            barn inser att det inte går ihop.
          </note>
          <note>
            Så länge ni för den typen av oförenliga ståndpunkter är ni inte
            trovärdiga. Ni är inte trovärdiga i den ekonomiska politiken.
            Dessvärre har ni ingenting lärt av misstagen i det förflutna.
          </note>
          <note>
            Jag konstaterar dessvärre att jag inte får något svar på min
            fråga om skuldavskrivningar är ett acceptabelt sätt eller inte.
            Bo Lundgren kan raljera om både det ena och det andra i försvarspolitiken.
            Jag begärde bara ett svar på frågan. Men där slingrar han sig
            undan lika mycket som Mats Odell. Bo Lundgrens trovärdighet i
            framtiden när det gäller att stå upp och tala om budgetdisciplin
            - som något slags ortodox överstepräst som bevakar att budgetlagen
            följs i alla dess delar - flagnar betänkligt när man inte kan
            få ett enkelt och rakt besked på den här punkten. Beskedet borde
            ha varit: Detta är inte acceptabelt. Det kommer moderaterna inte
            att tillgripa i fortsättningen.
          </note>
          <note>
            Tyvärr har jag inte fått det beskedet, och det är i sig en viktig
            upplysning.
          </note>
          <note type="speaker">
            Anf. 64 LENA EK (c) replik:
          </note>
          <note>
            Fru talman! Finansministern! Jag skulle vilja ta upp några saker
            som rör de internationella frågorna och miljöfrågorna.
          </note>
          <note>
            Jag håller med om att det finns mycket att diskutera på det internationella
            planet och särskilt inom den europeiska unionen när det gäller
            skattesatser, skattebaser och framför allt miljöskatter. Sverige
            kommer att gå in som ordförande i EU om ett par år. Vi har i dagens
            läge ingen egentlig debatt om vad som skall drivas och om hur
            Sverige skall använda den maktbasen framöver. Jag hoppas att finansministern
            medverkar till en sådan diskussion som involverar det svenska
            folket om hur vi faktiskt använder EU-
          </note>
          <note>
            medlemskapet, någonting som är väldigt viktigt.
          </note>
          <note>
            Försummar vi chansen att styra EU:s politik i samband med ordförandeskapet
            kommer den inte tillbaka på ett så monumentalt sätt på många år.
          </note>
          <note>
            Det är heller inte så länge sedan statsministern med vibrato
            i stämman talade om att den nya stora uppgiften var att göra Sverige
            till ett miljövänligt, ekologiskt uthålligt samhälle. Det har
            vi inte hört någonting om i dag. Det har vi inte sett nästan någonting
            av i budgetpropositionen, och det finns inte annat än standardfraser
            i utskottets huvudtext. Är det så omställningen skall gå till?
            Eller kan vi förvänta oss något mer framöver som är litet mer
            konkret och hållfast i det här sammanhanget?
          </note>
          <note>
            Försvarsfrågan har diskuterats mycket. Jag tycker att det är
            synd att socialdemokraterna inte antog vårt förslag om amorteringsfrihet
            under 1998 och 1999.
          </note>
          <note>
            Det hade inte stört utgiftstaket och det hade inte påverkat statsskulden.
            Men det hade gett en aning rådrum och kanske lite mindre oro hos
            de ungdomar som förväntar sig en utbildning nästa år och hos de
            anställda inom både försvaret och försvarsindustrin.
          </note>
          <note>
            Då hade man också kunnat summera effekten av vad vi har gjort
            hittills och av vad som ligger framför oss i den kontrollstation
            som på Centerpartiets initiativ kom till och som skall äga rum
            under våren. En sådan samlad avstämning hade varit värdefull och
            hade kanske rensat en del i den debatt som nu har pågått.
          </note>
          <note>
            Det har varit en ganska underhållande diskussion som har spänt
            över hela serievärlden under den här tiden. Jag är inte Lucky
            Luke, inte bröderna Dalton och inte heller Kronblom. Men Modesty
            Blaise har en omsorg om dem som har det svårt. Hon har ett eget
            företag och hon står för mycket initiativkraft.
          </note>
          <note>
            Anf. 65 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Först skall jag säga till Lena Ek att oavsett om
            det är skuldavskrivning eller skulduppskov leder det till att
            statsskulden blir högre än vad den eljest skulle ha blivit. Det
            är på det sättet och varje annat påstående är felaktigt. Det är
            viktigt att kammarens ledamöter har klart för sig vad det är fråga
            om. Ger man sig in på den typen av operationer kan man möjligen
            säga att man i formell mening inte bryter utgiftstaket. Men man
            kringgår det, och det leder till högre statsskuld. Så är det.
            Allt annat är fel.
          </note>
          <note>
            Jag vill kategoriskt fastslå detta.
          </note>
          <note>
            När det gäller miljöpolitiken vill jag säga att jag inte har
            använt min tid för att hålla ett miljöpolitiskt anförande. Jag
            beklagar det. Tiden räcker inte till för detta. Men jag kan försäkra
            att jag och Sverige är mycket aktivt bl.a. i EU-samarbetet. Vi
            har diskuterat senast i går på Ekofinrådets möte huruvida vi kan
            få fart på den process som innebär att vi får vissa minimiregler
            när det gäller energi- och miljöbeskattningen. Sverige är pådrivande
            i det arbetet. Tyvärr finns några länder som släpar efter och
            bromsar, så det går trögt. Jag skulle gärna se att det gick fortare.
            Vi kommer att fortsätta att driva på, inte bara det halvår då
            vi är ordförande utan både dessförinnan och därefter. Det kan
            jag försäkra. Jag ser fram emot ett samarbete på den punkten.
          </note>
          <note>
            Sedan vill jag säga till Lena Ek att jag hade väl kunnat få en
            liten komplimang för att jag ändå försvarar det samarbete som
            Centerpartiet och Socialdemokraterna bedrev under de gångna åren
            mot alla attacker som kommer från Bo Lundgren och Mats Odell.
          </note>
          <note>
            De påstår att ingenting har gjorts, att inte en enda åtgärd vidtogs.
            Det är faktiskt inte på det sättet. Vi vidtog tillsammans en mängd
            åtgärder som vi har glädje av och som vi kommer att ha glädje
            av framöver. Att skapa ett ökat förtroende för svensk ekonomi,
            att förbättra betingelserna för tillväxt och sysselsättning och
            att förbättra villkoren för landets små och medelstora företagare
            var något vi gjorde tillsammans, och det är mycket viktiga insatser.
          </note>
          <note type="speaker">
            Anf. 66 LENA EK (c) replik:
          </note>
          <note>
            Fru talman! Stabiliteten i den svenska ekonomin och det som Centerpartiet
            och Socialdemokraterna tillsammans gjorde för att sanera den mycket
            svåra situation som rådde är självfallet alldeles utmärkt och
            bildar grunden för de positiva omdömen som har förekommit i kammaren
            i dag. Det är väl tur för kommunerna att vi var med och genomförde
            det här.
          </note>
          <note>
            Det gav nämligen 20 miljarder till kommunerna jämfört med det
            som i kammaren har kallats för en jättesatsning till kommunerna,
            på 1,2 miljarder om två år.
          </note>
          <note>
            Anf. 67 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Det var bra att vi gemensamt bl.a.
          </note>
          <note>
            kunde lägga fram förslag om successiv ökning av statsbidragen
            till vården, skolan och omsorgen. De kommer att uppgå till 20
            miljarder år 2000 och året därpå höjas till 22 miljarder. Man
            kan säga att det sista tillskottet inte är så stort, men det är
            trots allt helheten som är det viktiga. Det är klart att 22 miljarder
            i ökade resurser skapar förutsättningar för en bättre vård, en
            bättre skola och en bättre omsorg.
          </note>
          <note type="speaker">
            Anf. 68 LARS BÄCKSTRÖM (v) replik:
          </note>
          <note>
            Fru talman! Vi är just nu tre partier som samarbetar, men om
            rätt skall vara rätt så var det också tre partier som samarbetade
            om budgetsaneringen. Vi var överens i januari 1995 om 114 miljarder
            i budgetsanering. Det var inte så dåligt.
          </note>
          <note>
            Men det var inte skälet till att jag begärde replik.
          </note>
          <note>
            Jag är överens med finansministern om att vi skall se till att
            få internationella skatteregler, men behålla kontrollen över skattepolitiken
            själva. Vi är helt överens.
          </note>
          <note>
            Men hur blir det med EMU, finansministern? Vad händer om man
            har en gemensam valuta? Kan man fortfarande ha kontroll över den
            egna skattepolitiken?
          </note>
          <note>
            Kan Tyskland ha en skatt på kapital i Niedersachsen och en annan
            skatt på kapital i Bayern? Kan USA ha en skatt på kapital i Massachusetts
            och en annan skatt på kapital i Kalifornien?
          </note>
          <note>
            Mitt svar är nej, det går inte när man har samma valuta i ett
            område. Jag tror inte att det går att ha olika källskatt på kapital
            om man är i samma valutaområde. Jag tror inte att skattebetalarna
            är så extremt lojala. Jag tror att Bo Lundgren till viss del har
            rätt i att folk är litet egoistiska i alla fall. Varför betala
          </note>
          <note>
            30 % i ränta i Sverige om man kan få noll i Danmark eller kanske
            i Belgien och det inte innebär några valutarisker. Nej, då tror
            inte jag att det går längre.
          </note>
          <note>
            Tror inte finansministern att jag har rätt? Har man en gemensam
            valuta så kan man inte ha olika skattesatser på källskatt på kapital.
            Då kan man inte ha olika skattesatser på företagsbeskattningen
            och inkomstsidan. En valutaunion leder med nödvändighet fram till
            en samordnad skattepolitik och i förlängningen till en gemensam
            finanspolitik. Har jag fel, finansministern? Eller har jag i huvudsak
            rätt?
          </note>
          <note>
            Finansministern! Odell talar ju om att det finns en inkomstallians
            och en utgiftsallians. Vi är väl överens om både inkomstsidan
            och utgiftssidan i budgeten just nu, Erik Åsbrink? Visst kan väl
            vi släppa in mer folk i en gemensam syn på skattepolitiken. Det
            är väl inget ohägn om vi kan bredda basen för en överenskommelse.
            Det är väl bara bra det, finansministern.
          </note>
          <note>
            Anf. 69 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Jag vill inte polemisera mot Mats
          </note>
          <note>
            Odell, som inte har replikrätt. Men det är naturligtvis riktigt
            att den budget vi har gjort upp om även innefattar en inkomstsida.
            Det är inte så att den står helt utanför uppgörelsen.
          </note>
          <note>
            Däremot har vi inte träffat någon uppgörelse om den långsiktiga
            skattepolitiken. Det är det nog ingen som påstår. I den frågan
            bjuds samtliga partier in till överläggningar den 9 december.
            Sedan får vi se vad som kommer ut av detta.
          </note>
          <note>
            Det är klart att det nuvarande parlamentariska läget skapar komplicerade
            situationer. Det kan vara så.
          </note>
          <note>
            Även det kan läggas regeringen till last, men det är faktiskt
            väljarna som har bestämt hur riksdagen skall vara sammansatt,
            och vi har alla att utgå från den situationen och göra bästa möjliga
            av den. Jag tycker att det vi har gjort hittills i höst har fungerat
            bra.
          </note>
          <note>
            Som svar på frågan om EMU och skattepolitiken vill jag säga att
            Lars Bäckström har delvis fel. Jag tror uppriktigt sagt inte att
            skillnaden är så förfärligt stor vare sig vi går in i valutaunionen
            eller inte i fråga om våra möjligheter att föra en självständig
            skattepolitik. Beslutanderätten kommer vi under alla omständigheter
            att behålla i denna kammare. Det kommer vi att slåss för. Där
            tror jag att vi har en bred politisk enighet.
          </note>
          <note>
            Däremot är vi utsatta för internationella influenser i allt större
            utsträckning, oavsett om vi går med i valutaunionen eller inte.
            Och kapitalbeskattningen är ett sådant område där våra möjligheter
            att avvika från omvärlden förmodligen kommer att vara ganska begränsade.
            Jag tror inte att vi måste ha identiska skatteregler med andra
            länder, men jag tror att vi måste hålla ett avstånd som inte är
            alltför stort. Det kommer att gälla oavsett hur vi förhåller oss
            till valutaunionen i framtiden.
          </note>
          <note type="speaker">
            Anf. 70 LARS BÄCKSTRÖM (v) replik:
          </note>
          <note>
            Fru talman! Det är sant att det finns ett sådant problem. Det
            är därför man måste ha gemensamma regler om minimiskattesatser.
            Det är vi överens om.
          </note>
          <note>
            Men jag säger att det i en valutaunion inte blir möjligt att
            ha olika kapitalbeskattning. Där finns det ingen möjlighet. Det
            är det som är min poäng.
          </note>
          <note>
            Sedan kan man ha olika skatt på t.ex. varor. Det har man i USA.
            Där är snittet ungefär fem procentenheter. Men min poäng var:
            Kan man ha olika skatt på kapital inom en valutaunion? Det menar
            jag är omöjligt.
          </note>
          <note>
            Det är klart att vi inte är överens ännu, finansministern. Men
            jag talade tidigare med Jan Bergqvist och gjorde några poäng.
            Jag sade att jag tror att vi är överens om de här fem sakerna.
            Jag tror att vi i
          </note>
          <note>
            Vänsterpartiet är överens med Erik Åsbrink om de här fem sakerna.
            Jag behöver inte tvinga fram något svar just i dag. Men jag säger
            det för kammaren och för offentligheten.
          </note>
          <note>
            Det finns faktiskt de som är långt borta i skattefrågan. Det
            är de som har problem att komma in i den, de som inte har finanserna
            i ordning. Det är de som har problem. Jag tror faktiskt att det
            finns goda förutsättningar den här gången. En gång sade Erik
          </note>
          <note>
            Åsbrink att kom det bara an på att komma överens med Lars Bäckström
            skulle det nog gå att komma överens med Vänsterpartiet. Se, nu
            har vi blivit överens! Det går framåt, Erik Åsbrink. Den här gången
            verkar det vara andra som står långt borta i skattepolitiken.
          </note>
          <note>
            Tack för tacket. Det är väl en stor dag för Erik
          </note>
          <note>
            Åsbrink i dag, en liten taklagsfest nästan. Erik Åsbrink är väl
            byggmästaren. Jag känner mig mer som en byggjobbare. Tänk då på
            att byggjobbarna gärna ställer upp och jobbar bra, men de kräver
            sin lön, och de kräver att byggmästaren har bra ritningar.
          </note>
          <note>
            Jag hoppas att det skall gå bra, men det kräver aktiva insatser
            från allas sida. Det har i huvudsak gått bra. Jag delar den bedömningen,
            med undantag för några tidningsartiklar från någon enstaka person
            här och där. Men i huvudsak bra. Det gäller på bägge sidor. Men
            bygget handlar nu om att se till att få fler i arbete och att
            se till att folkhemmet får en bra fördelningspolitik. Till slut
            skall vi nog t.o.m. kunna höja taken på byggena. Men först skall
            vi amortera. Det är rätt.
          </note>
          <note>
            Anf. 71 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Först kapitalbeskattningen. Om 30
          </note>
          <note>
            dagar har vi en valutaunion. De elva länderna kommer inte att
            ha gemensamma skatteregler när det gäller kapitalbeskattningen
            och har, såvitt jag vet, inga planer på att genomföra detta heller.
          </note>
          <note>
            Jag tror inte att det är absolut nödvändigt att ha identiska
            regler. Däremot utsätts vi alla, medlemmar eller ej, för ett växande
            tryck att inte avvika alltför mycket. Det har inte så mycket med
            EU eller EMU
          </note>
          <note>
            att göra, utan det är internationaliseringen, det lättflyktiga
            kapitalet, som gör att utrymmet för att avvika sannolikt blir
            mindre i framtiden än det har varit fram till nu.
          </note>
          <note>
            Jag håller med om att det går framåt. Det har varit bra att vi
            har kunnat komma överens om budgetpropositionen och sedan klarat
            processen genom riksdagen. Det var steg två i samarbetet. Det
            har fungerat mycket bra.
          </note>
          <note>
            Vi kan nog ha en taklagsfest, men det är viktigt att både Lars
            Bäckström och Vänsterpartiet håller sig under taket när den festen
            pågår och inte bryter igenom det.
          </note>
          <note>
            Om vår politik blir framgångsrik när det gäller att få ökad tillväxt
            och sysselsättning kan man naturligtvis höja taket i framtiden.
            Om jag förflyttar mig från husen till bakverken kan jag säga att
            när kakan blir större kan en oförändrad vinkel på kakbiten bli
            desto större. På det sättet får vi utrymme för större insatser
            i välfärdssektorn utan att vi överanstränger ekonomin totalt sett.
            Därför är det viktigt att det arbete vi nu bedriver med sysselsättning
            och tillväxt blir framgångsrikt.
          </note>
          <note type="speaker">
            Anf. 72 PETER ERIKSSON (mp) replik:
          </note>
          <note>
            Fru talman! Jag tänkte ta upp en annan fråga med finansministern.
            Den har ett mycket nära samband med jobben och den diskussion
            vi för på det området.
          </note>
          <note>
            På 90-talet har vi i stor utsträckning fått en förändring på
            arbetsmarknaden. Vi får fler och fler människor som tar korttidsjobb.
            Fler och fler företag erbjuder korttidsjobb eller projektarbeten.
            Också inom den offentliga sektorn har detta en tendens att växa.
          </note>
          <note>
            Det är många ungdomar som har problem att komma in på arbetsmarknaden.
            De kanske kommer in delvis genom den här typen av projektarbete,
            men de kommer inte in i trygghetssystemen ordentligt.
          </note>
          <note>
            Det är också många som känner att de inte vågar ta vissa jobb
            på grund av hur välfärdssystemen är uppbyggda. Jag undrar om finansministern
            känner som jag och Miljöpartiet att det är viktigt att snabbt
            försöka se över systemen, så att inte alltfler hamnar utanför
            trygghetssystemen och att många människor inte vågar ta de jobb
            som erbjuds. En förändring av trygghetssystemen vore viktigt för
            att klara de sysselsättningsmål som finns i budgeten. Hur ser
            finansministern på detta?
          </note>
          <note>
            Anf. 73 Finansminister ERIK ÅS-
          </note>
          <note type="speaker">
            BRINK (s):
          </note>
          <note>
            Fru talman! Jag instämmer i den beskrivning som
          </note>
          <note>
            Peter Eriksson ger, dvs. att vi har system, alltifrån arbetsrätten
            till socialförsäkringar och andra trygghetssystem, som fungerar
            väl för dem som kommer in i systemen men som inte fungerar alls
            för dem som inte kommer in. Det kan ibland vara svårt att komma
            in i systemen i takt med att arbetsmarknaden förändras. Vi arbetar
            på ett annat sätt än tidigare.
          </note>
          <note>
            Många ungdomar arbetar i projekt och med tillfälliga anställningar.
            Det gäller inte bara ungdomar.
          </note>
          <note>
            Det finns säkert anledning att se över systemen för att skapa
            bättre trygghet eller för att göra det lättare att komma in i
            systemen. Det är ett viktigt reformområde under de kommande åren.
          </note>
          <note>
            Vi riskerar annars att det blir en tudelning på arbetsmarknaden,
            dvs. ett A-lag som har den fina tryggheten ordnad och ett B-lag
            som helt står utanför.
          </note>
          <note>
            B-laget tenderar dessutom att bli allt större och större
          </note>
          <note>
            - en antalsmässigt växande grupp. Jag tror att det är viktigt
            att vi ser över detta under de kommande åren.
          </note>
          <note type="speaker">
            Anf. 74 PETER ERIKSSON (mp) replik:
          </note>
          <note>
            Fru talman! Jag vill säga tack. Vi har ett viktigt samarbetsområde
            som vi kan jobba vidare på.
          </note>
          <note type="speaker">
            Anf. 75 CARL FREDRIK GRAF (m):
          </note>
          <note>
            Fru talman! Då skall vi gå vidare och diskutera finansutskottets
            betänkande, men nu blir det explicit skatterna. Det finns skäl
            till det.
          </note>
          <note>
            Skatterna i Sverige griper in i varje medborgares liv i en utsträckning
            som inte har någon motsvarighet i något annat jämförbart land.
            Skattetrycket ligger på en nivå som gör det svårt att leva på
            sin lön. Skattebaserna eroderar eller riskerar att i många fall
            delvis försvinna. Det politiska systemet i Sverige använder sig
            av skattesystemet för att gripa in i människors vardag onödigt
            mycket.
          </note>
          <note>
            Eftersom riskkapital beskattas högt i Sverige jämfört med andra
            länder, leder det till svårigheter framför allt för mindre företag
            att locka till sig kapital.
          </note>
          <note>
            Detta leder till två viktiga problemställningar. Ekonomins funktionssätt
            försämras, och tillväxten hämmas av felkonstruerade skatter. Den
            enskilde får inte den valfrihet i sin vardag som han eller hon
            har rätt till.
          </note>
          <note>
            I Sverige har vi ett regeringsparti som i valrörelsen inte ville
            höra talas om skattesänkningar. Efter valrörelsen kom det emellertid
            olika budskap beroende på vilken budbärare man talade med. I det
            betänkande vi nu behandlar finns ett litet förslag till skattesänkning,
            men för säkerhets skull är den bara tillfällig. Tyvärr leder den
            också till oönskade marginaleffekter.
          </note>
          <note>
            Skatteutskottet har denna mandatperiod fått en ny ordförande.
            Han kommer att få ordet inom någon timme eller så. Tyvärr dröjer
            det så lång tid med den talarordning vi har här. Eftersom den
            utmätta repliktiden är kort, två gånger två minuter, vill jag
            redan nu ställa en fråga till Arne Kjörnsberg. Han har då gott
            om tid på sig att fundera på svaret, samtidigt som han lyssnar
            på övriga inlägg.
          </note>
          <note>
            Jag vill veta om det finns någon vilja hos socialdemokraterna
            att förändra både nivåerna och tekniken i skattesystemet. Om svaret
            på den frågan är ja, är jag naturligtvis mycket nyfiken på att
            få reda på vad detta innebär. Då gör jag det lite lättare för
            Arne Kjörnsberg, för han behöver inte svara för hela regeringen.
          </note>
          <note>
            Jag inser att den uppgiften blir för svår. Det räcker med en
            egen bedömning, så kan vi diskutera med utgångspunkt i den.
          </note>
          <note>
            Fru talman! Det förs nu en debatt där t.o.m. den yttersta vänstern
            i svensk politik har börjat tala om att kapitalskatterna behöver
            sänkas. Vänsterpartiet har också en hel rad av förslag till ökat
            skatteuttag, så bilden är inte så ljus när det gäller Vänsterpartiets
            skattepolitik. Men det faktum att alltfler talar om lägre skatter
            är intressant att notera. Det är inte bara vi moderater som diskuterar
            detta, utan de övriga partierna på den politiska kartan börjar
            hinna i fatt oss.
          </note>
          <note>
            För mig räknas emellertid i första hand skarpa förslag och beslut.
            Vi moderater håller fast vid de förslag till skattesänkningar
            som vi presenterade före valet. Det innebär skattesänkningar främst
            när det gäller inkomstskatter - i första hand för låg- och medelinkomsttagare.
            För det stora flertalet hushåll är emellertid även våra förslag
            till sänkt fastighetsskatt ett mycket viktigt inslag i hushållsekonomin.
          </note>
          <note>
            Jag tycker att det finns anledning att slå fast att det är av
            största betydelse att enskilda människor och hushåll får möjlighet
            att själva disponera sina inkomster i största möjliga utsträckning.
            Ett starkt samhälle bygger på självständiga och från staten oberoende
            medborgare. Ett sådant samhälle skapar resurser att hjälpa dem
            som inte kan påverka sin egen situation själva.
          </note>
          <note>
            Under lång tid har jag talat om att vi måste få ett skattesystem
            som gör det möjligt att kunna leva på sin lön. Det är för mig
            en självklarhet. De höga skatter vi har i dag gör att alldeles
            för många personer i detta land inte klarar av att kunna leva
            på sin lön. Vi måste få en skattedebatt som klarar ut att de pengar
            som en individ tjänar faktiskt tillhör just den personen. Det
            känns genant att här i Sverige ibland behöva konstatera att detta
            inte upplevs som en självklarhet bland alla politiska partier.
            En del politiker talar om
          </note>
          <note>
            "egna" pengar, men de menar skattebetalarnas pengar.
          </note>
          <note>
            Jag tror inte att det går att slå fast någon idealisk skattesats
            som skall gälla för evigt. Men som ett första steg borde vi kunna
            slå fast ambitionen att förändra dagens skattetryck så att den
            inriktas på att komma ned i en genomsnittlig europeisk nivå. Regeringen
            har inte den ambitionen. Jag hoppas att dagens debatt kan reda
            ut vilken ambition regeringen har.
          </note>
          <note>
            Skulle man gå vidare och sänka skatterna, leder det naturligtvis
            till att socialdemokratiska politiker måste frånhända sig politiskt
            inflytande över människornas vardag. Det kanske de inte gillar.
            Men verkligheten, och situationen i omvärlden, kommer likväl att
            tvinga fram förändringar.
          </note>
          <note>
            Globaliseringen av ekonomin gör att människor, företag och kapital
            flyttar mellan länder. Numera är det inte bara kapital, utan även
            människor och företag i betydligt större utsträckning än tidigare.
            Det vore bra om lagstiftningen och skattesatser kunde bygga på
            denna kunskap. I annat fall kommer riksdagen att inte annat än
            i efterhand kunna påverka skattesystemet. Höjningen av t.ex. tobaksskatten
            visade hur en tänkt ökad skatteintäkt blev en ren förlustaffär
            för staten, samtidigt som det öppnade en marknad för kriminella
            element att ägna sig åt smuggling. Den smugglingen är nu tyvärr
            svår att knäcka.
          </note>
          <note>
            I kontakter med företrädare för svenskt näringsliv talar de tydligt
            om sin oro över att unga välutbildade människor flyttar utomlands
            i en omfattning som vi inte har sett tidigare. Det finns flera
            skäl till detta.
          </note>
          <note>
            Men det är uppenbart att skattesystemet är ett av dessa skäl.
            Det är därför svagt att regeringen inte har kunnat uppfylla sitt
            löfte om att fullt ut återgå till
          </note>
          <note>
            20 % statlig skatt.
          </note>
          <note>
            Jag hoppas därför att dagens skattedebatt skall kunna klarlägga
            position och färdriktning hos regeringspartiet. Det är naturligtvis
            särskilt intressant mot bakgrund av de skatteöverläggningar som
            snart skall äga rum.
          </note>
          <note>
            För min del är jag på det klara med att både möjligheterna till
            ökad tillväxt i ekonomin och människors möjligheter att kunna
            leva på sin lön kräver lägre skatter. Sänkta inkomstskatter är
            viktigt eftersom det leder till positiva effekter både för tillväxten,
            bl.a. genom att det påverkar lönebildningen på ett bra sätt, men
            också för att öka människors frihet.
          </note>
          <note>
            Sänkta skatter på riskkapital är också viktigt eftersom det uppmuntrar
            till sparande och risktagande, vilket är betydelsefullt för att
            vi skall få livsdugliga företag - och det genererar nya arbetstillfällen.
          </note>
          <note>
            Man kan naturligtvis alltid diskutera tekniken för att nå dessa
            mål. Det förvärvsavdrag som vi har föreslagit stimulerar till
            arbete och marginaleffekterna begränsas. Det är för alla parter
            önskvärt med en långsiktighet i skattesystemet, så att människor
            kan planera sin ekonomi. Därför måste det finnas en öppenhet för
            att skapa en teknik som gör det möjligt.
          </note>
          <note>
            Den öppenheten har vi moderater.
          </note>
          <note>
            Eftersom vi är världens högst beskattade folk, måste man komma
            överens om färdriktningen. Skatteöverläggningarna får inte stanna
            vid en omfördelning mellan olika skattesatser. Medborgarna måste
            märka att skatten faktiskt sänks.
          </note>
          <note>
            Med de förslag vi moderater lagt fram sänks inkomstskatterna
            i en sådan omfattning att de mål som låg till grund för 1991 års
            skattereform uppfylls.
          </note>
          <note>
            Fördelningen mellan de olika skattesänkningar som vi lägger fram
            innebär att fyra femtedelar avser lägre skatt på arbete, familj
            och boende. Våra skattesänkningar är således utformade på ett
            sådant sätt att de skapar större trygghet och förutsägbarhet i
            vardagsekonomin för enskilda och familjer än vad som blir fallet
            om man även fortsättningsvis vill behålla världens högsta skattetryck.
            Allt färre människor kan bygga upp en buffert genom att spara.
            De höga skatterna bidrar därför till en otrygghet i vardagen.
          </note>
          <note>
            Det går inte att i en skattedebatt undvika att tala om det höga
            beroendet av bidrag bland många människor. Enligt Socialstyrelsen
            betalar den genomsnittlige socialbidragstagaren mer i skatt än
            vad han eller hon får i bidrag.
          </note>
          <note>
            Kopplingen mellan ändrad lön, ändrade skatter och ändrade bidrag
            som följer av detta är ett stort problem inte bara i familjeekonomin
            utan även i ett större ekonomiskt sammanhang. Detta måste naturligtvis
            ändras, och ett steg på vägen i den riktningen är att sänka skatterna.
          </note>
          <note>
            En lång rad ekonomiska bedömare, både svenska och utländska,
            har under lång tid, i likhet med oss moderater, gjort bedömningen
            att det behövs en ändrad struktur på det svenska skattesystemet
            men framför allt lägre nivåer på skattesatserna. Det vore naturligtvis
            önskvärt både för tillväxtmöjligheterna i svensk ekonomi och för
            de enskilda människornas skull att dessa bedömningar får ett sådant
            genomslag att de också påverkar socialdemokraternas politik. Är
            regeringen beredd att kasta de ideologiska skygglapparna åt sidan
            borde det finnas förutsättningar för att kunna lägga om kursen
            i skattepolitiken.
          </note>
          <note>
            Jag ber, fru talman, att få återkomma i replikskiftena till ytterligare
            ett antal frågor till Arne Kjörnsberg. Jag hoppas att vi när debatten
            är slut har fått reda på lite mer kring ambitionerna när det gäller
            regeringens skattepolitik och fått reda på om det verkligen finns
            en ambition att göra någon förändring, eller om inbjudan till
            överläggningarna bara är ett sätt att fånga upp en debatt utan
            att man själv vill göra någonting åt situationen och lägga fram
            konkreta förslag.
          </note>
          <note type="speaker">
            Anf. 76 HOLGER GUSTAFSSON (kd):
          </note>
          <note>
            Fru talman! I Sverige är vi stolta över vårt gemensamt finansierade
            välfärdssystem, och det har vi god anledning till i flera avseenden.
            Jag tänker på följande verksamheter:
          </note>
          <note>
            · Skola, vård och omsorg.
          </note>
          <note>
            · Arbetslöshetsersättningar och ett socialt ekonomiskt skyddsnät.
          </note>
          <note>
            · Investeringar i infrastruktur, som vägar och järnvägar m.m.
          </note>
          <note>
            Den klart viktigaste frågan är om gemensam finansiering av investeringar
            och drift är det optimala sättet att bygga all välfärd på. Ett
            problem med den stora svenska offentliga sektorn är att den inte
            har en nära kontakt med behov och efterfrågan. Därför är det nära
            till att den växer av sig själv och har svårt med anpassningen
            samt att effektiviteten på det sättet blir lidande.
          </note>
          <note>
            Den offentliga sektorn är avsevärt mycket större i
          </note>
          <note>
            Sverige än i de flesta andra länder i och utanför Europa. Att
            finansiera denna sektor kräver ett mycket högt skatteintag, vars
            effektivitet vi har stora problem med i dag.
          </note>
          <note>
            Sverige har världens högsta skatter för att finansiera vår välfärdssektor.
            Många andra länder ger sina medborgare lika bra service eller
            bättre till betydligt lägre skatter. Detta borde få vår regering
            att tänka efter många gånger när det gäller skattepolitiken. Att
          </note>
          <note>
            Sverige har halkat efter från tredje till sjuttonde plats i OECD:s
            välfärdsliga borde få oss alla att fundera mycket mer på varför
            det är så. Att den svenska kronan har devalverats åtskilliga gånger
            på grund av dålig lönebildnings- och skattepolitik borde sätta
            regeringens ansvar i fokus.
          </note>
          <note>
            Fru talman! Moder Svea har i dag en kvarnsten runt sin hals.
            Den kvarnstenen heter produktionsskatter i alla led. Landet befinner
            sig i en situation där alla upptänkliga skatter driver upp kostnaderna
            så högt på våra varor och tjänster att de blir alltför dyra både
            att köpa och att sälja. Vi tar ut skatter överallt på råvaror,
            löner, energi, försäljning m.m. i alla led.
          </note>
          <note>
            Detta leder till höjda kostnader och därmed till höjda priser,
            och vi har allt mindre råd med en bra skola, vård och omsorg i
            våra kommuner, beroende på att kostnaderna drivs upp så mycket.
          </note>
          <note>
            Skatter och avgifter driver upp personalkostnaderna i all verksamhet
            och trycker därmed ned medborgarnas eget löneutrymme, och ändå
            blir kostnadsnivån så hög att vi har svårt att anställa lärare,
            läkare och sjuksköterskor. De har låga löner jämfört med i omvärlden,
            men inklusive den svenska skatten blir kostnaderna så höga att
            vi snart inte har råd med det allra viktigaste, nämligen skola,
            vård och omsorg.
          </note>
          <note>
            Nog är detta ett systemfel, ett skattesystemfel!
          </note>
          <note>
            Vi kristdemokrater hoppas att det är med denna insikt som regeringen
            nu har inbjudit övriga partier till skatteöverläggningar. I stället
            för övningar i hur man flyttar skatter och söker nya s.k. skattebaser
            vill vi se överläggningar där målet är att reducera skatter, och
            att dessa skatteöverläggningar skall bli första steget mot en
            mer realistisk skattepolitik.
          </note>
          <note>
            Fru talman! I den statsbudget som vi nu debatterar är inriktningen
            på en framsynt skattepolitik långt ifrån närvarande. I stället
            bryter socialdemokraterna löftet om att den s.k. värnskatten skulle
            tas bort. I
          </note>
          <note>
            stället hittar man en ny nivå och en ny benämning, för att vilseleda
            medborgarna.
          </note>
          <note>
            Detta är ingen bra början på en skatteöverläggning där vi kristdemokrater
            skulle vilja se en ökad trovärdighet och stabilitet och att staten
            på det sättet visar vägen till en ekonomi som skattemässigt är
            mera i harmoni med omvärlden än den är i dag. Med regeringens
            tillfälliga skattesänkningar, av ad hockaraktär, kommer skattepolitiken
            i stället att ständigt få parera alltfler lättflyktiga skattebaser.
            Kristdemokraterna säger nej till både den tillfälliga skattereduktionen
            och den nya värnskatten, och vi säger nej till den tillfälliga
            och sneda sänkningen av fastighetsskatten för enbart hyreshus.
          </note>
          <note>
            Kristdemokraterna vill se en politik där bidrag ersätts med lägre
            skatter så att medborgare kan leva på sin lön - det har sagts
            många gånger, men det är oerhört viktigt - utan att den skall
            dras in till staten och komma tillbaka i form av ett bidrag. Vi
            vill komma bort från den situationen där medborgarna bildligt
            står med bidragsblanketten i den ena handen och mössan i den andra.
          </note>
          <note>
            De steg som vi vill ta mot ett sådant mål framgår av vårt budgetalternativ,
            i skattemotionen och i en mycket koncentrerad reservation till
            skatteutskottets yttrande till finansutskottet.
          </note>
          <note>
            Det handlar om kraftigt höjda grundavdrag i den kommunala beskattningen,
            upp till 20 300 kr, och ännu högre för den s.k. LO-puckeln för
            att underlätta för deltidsanställda. Man skall kunna tjäna upp
            till
          </note>
          <note>
            20 500 kr innan man över huvud taget behöver betala någon skatt.
          </note>
          <note>
            Vi vill att man inför det nya pensionssystemet också skall höja
            avdragsrätten för pensionssparande.
          </note>
          <note>
            Vi vill också införa individuella utbildningskonton med full
            avdragsrätt, för att på det sättet stimulera utveckling av personer.
          </note>
          <note>
            Gränsen för avdraget för resor till och från arbetet vill vi
            sänka från 7 000 till 6 000 kr. Fastighetsskatten vill vi sänka
            för samtliga bostäder till 1,4 %.
          </note>
          <note>
            Vi tycker inte att någon skall behöva betala mer än 50 % av en
            inkomstökning i skatt. Vi avvisar därmed, som jag tidigare har
            sagt, regeringens förslag till ny värnskatt.
          </note>
          <note>
            Vidare föreslår vi en avdragsrätt på barnomsorgskostnader upp
            till 10 % av basbeloppet, kopplat till vårt förslag om vårdnadsbidrag.
            Självfallet är allt detta finansierat till sista kronan.
          </note>
          <note>
            Fru talman! Jag vill redovisa några direkta produktionsskatter
            som måste förändras. Det gäller de svarta hushållstjänsterna.
            Medborgarna drivs i dag ut på en svart marknad därför att de behöver
            tjänsterna, men beskattningen har drivit upp kostnaderna till
            orimligheter. Här säger Socialdemokraterna i debatten att man
            inte vill subventionera hushållstjänster.
          </note>
          <note>
            Detta är icke att subventionera. Detta är ett bevis på att vi
            har en skattepolitik som har havererat. Vi har inte råd att köpa
            de tjänster som vi efterfrågar.
          </note>
          <note>
            I budgetalternativet tar vi också upp arbetsgivaravgifterna,
            som vi vill sänka med upp till 10 % för lönesummor upp till 900
            000. Förmögenhetsskatten och dubbelbeskattningen har nämnts tidigare.
            Vi vill ha ett permanent riskkapitalavdrag. Royaltyinkomster och
            den särskilda löneskatten tycker vi också att man behöver angripa.
            Detta är produktionsskatter som driver upp kostnaderna för svensk
            ekonomi till ett läge som vår ekonomi egentligen inte tål i dag.
          </note>
          <note>
            Fru talman! Andra viktiga skattesänkningar gäller konkurrenskraften
            med omvärlden. Det handlar om en återgång till rimliga betalningsfrister
            för moms på företagen, där vi skiljer oss från omvärlden. Det
            handlar om yrkesfiskaravdraget. Det handlar inte minst om jordbrukets
            energiskatter, som verkligen inte är i harmoni med de skatter
            som gäller i andra
          </note>
          <note>
            EU-länder i dag. Vi förlorar också arbetstillfällen på det. Det
            handlar om åkerinäringens fordonsskatt. Vi skall inte behöva flagga
            ut lastbilsåkerierna i Sverige.
          </note>
          <note>
            Fru talman! Må vi tillsammans kunna lätta på
          </note>
          <note>
            Moder Sveas skattekvarnsten, så att hon kan komma att bli lite
            mindre tyngd, lite lättrörligare, lite lättare att anpassa till
            omvärlden och framför allt mera konkurrenskraftig. Därmed skulle
            vi kunna skapa nya jobb för hundratusentals medborgare.
          </note>
          <note type="speaker">
            Anf. 77 ROLF KENNERYD (c):
          </note>
          <note>
            Fru talman! Det betänkande vi nu diskuterar inleds med en sammanfattning.
            Under rubriken Konjunkturen och den ekonomiska politiken står
            följande:
          </note>
          <note>
            "Utskottet bedömer att förutsättningarna är goda för en hög tillväxt
            i den svenska ekonomin under de närmaste åren, och de offentliga
            finanserna är sanerade. Den offentliga budgeten visar nu överskott.
            Inflationen är i det närmaste obefintlig. De svenska räntorna
            ligger på den lägsta nivån sedan 1950-talet. De samlade affärerna
            med utlandet, dvs. bytesbalansen, visar ett relativt stort överskott."
          </note>
          <note>
            Jag instämmer gärna i den bedömningen. Vi har från Centerpartiets
            sida starkt bidragit till att det nu finns fog för att uttrycka
            sig så som utskottet gör. Vi har i hög grad bidragit till att
            vi har den grund att stå på som vi nu faktiskt har. Efter att
            ha segat oss upp ur den värsta ekonomiska krisen sedan 1930-talet
            har vi nu någotsånär fast mark under fötterna. Det ger oss förutsättningar
            att bättre klara den avmattning i konjunkturen som nu av allt
            att döma står för dörren. Det gynnar oss alla - både som nation
            och som individer.
          </note>
          <note>
            En viktig förutsättning för att åstadkomma detta hyggliga utgångsläge
            har varit införande av utgiftstak och utgiftsramar. Det är viktigt
            för att upprätthålla disciplinen i budgetarbetet och framför allt
            i uppföljningen av budgetarbetet. Det är särskilt viktigt under
            valrörelsetider, då regeringen och andra frestas att vara frikostiga
            med löften.
          </note>
          <note>
            Det är alldeles utomordentligt särskilt viktigt med tanke på
            att valet gav det resultat som det gav. Låt oss för ett ögonblick
            göra tankeexperimentet att regeringens överläggningar med Vänstern
            och Miljöpartiet skulle ha förts utan den restriktion som utgiftstaket
            innebär och har inneburit. Vilken kostnadsexpansion hade detta
            inte kunnat leda till?
          </note>
          <note>
            Jag tvekar inte att påstå att förekomsten av systemet med utgiftstak
            och utgiftsramar har räddat oss från kostnadsökningar och budgetförsvagning
            som i sin tur skulle ha medfört höjda räntor och än lägre värde
            på den svenska kronan. Det är en för lång tid framöver bestående
            och varaktig och för oss alla nyttig effekt av det samarbete som
            vi bedrev med regeringspartiet under förra mandatperioden.
          </note>
          <note>
            En annan bestående och varaktig och för oss alla nyttig effekt
            av samarbetet är en betydande grad av tillväxtbefrämjande åtgärder.
            Det gäller inom arbetsmarknadsområdet, men också inom skatteområdet.
          </note>
          <note>
            Jag tänker framför allt på de sänkningar av arbetsgivaravgifterna
            som har genomförts i två steg. De har, som alla vet, tyngdpunkten
            inriktad på småföretagen, dvs. den del av näringslivet som enligt
            de allra flesta bedömare har den största tillväxt- och sysselsättningspotentialen.
            Jag tänker vidare på de lättnader i dubbelbeskattningen som genomförts
            och som riktar sig till just samma målgrupp.
          </note>
          <note>
            Fru talman! Jag går åter till inledningen i betänkandet, som
            jag citerade nyss. Första meningen lyder så här: "Utskottet bedömer
            att förutsättningarna är goda för en hög tillväxt i den svenska
            ekonomin under de närmaste åren." Hur förvaltar då regeringen
            dessa förutsättningar i sin budgetproposition?
          </note>
          <note>
            Man kan uttrycka det på två olika sätt. Båda sätten är lika relevanta.
            Det ena sättet att uttrycka det är att säga sig att det kunde
            varit värre. Som jag tidigare resonerat har utgiftstaket fungerat
            som en effektiv restriktion mot vidlyftiga kostnadsökningar och
            förhindrat dessa.
          </note>
          <note>
            Det andra sättet att uttrycka det är att säga att regeringen
            förvaltar förutsättningarna ganska illa. Det gäller ånyo inom
            arbetsmarknadspolitiken, men också på skattesidan, där det återfinns
            alltför få förslag som är tillväxtstimulerande och framför allt
            långsiktigt verkande. Detta sker i en tid av konjunkturavmattning
            då vi som allra mest behöver just sådana förslag.
          </note>
          <note>
            De förslag som regeringen ändå lägger fram på skatteområdet kännetecknas
            av hafsighet och brist på strategiskt system. Förslagen är genomgående
            tillfälliga. De begränsar sig till ettårslösningar. Förslagen
            saknar framförhållning och inriktning mot stabila långsiktiga
            spelregler, som är så värdefulla i ett väl fungerande skattesystem.
          </note>
          <note>
            De konkreta skatteförslag i budgetpropositionen som berör oss
            som individer eller som företagare summerar sig till två - två
            förslag som har konkretisering! I övrigt består de redovisade
            förslagen av allmänna och till intet förpliktande meningsyttringar.
          </note>
          <note>
            Ett sådant exempel är: "Under mandatperioden bör kapitalinkomstskattesatsens
            nivå och förmögenhetsskatten övervägas." Bör övervägas, är det
            besked som regeringen ger. Vilken ledning ger det till dem som
            berörs och som behöver stabila spelregler för sitt långsiktiga
            agerande? Det ger ju ingen ledning!
          </note>
          <note>
            De två konkreta förslagen i budgeten är dels en tillfällig skattereduktion
            för låg- och medelinkomsttagare, dels en likaledes tillfällig
            ettårig 0,2-procentig sänkning av fastighetsskatten för hyresfastigheter.
          </note>
          <note>
            Fru talman! Centerpartiet bejakar skattesänkningen för låg- och
            medelinkomsttagare. Vi har sedan länge drivit denna fråga. Vi
            anser dock att nivån på sänkningen är för blygsam. Därför föreslår
            vi att en större sänkning genomförs 1999, och vi utgår från att
            den inte förblir enbart tillfällig. Vi vill i stället se detta
            som ett permanent inslag i skattesystemet och ser på denna punkt
            fram emot nästa veckas skattesamtal mellan regeringen och inbjudna
            partier. Vi utgår ifrån att frågan om sänkta inkomstskatter för
            låg- och medelinkomsttagare kommer att inta en central roll i
            dessa överläggningar, och vi kommer att vara pådrivande i denna
            process.
          </note>
          <note>
            Den tillfälliga sänkningen av fastighetsskatten för hyresfastigheter
            avvisar vi däremot. Vi gör det inte därför att vi är emot sänkta
            fastighetsskatter; vi har klart dokumenterat vår inställning härvidlag
            och har också drivit fram en generell sänkning av skattesatsen
            från 1,7 % till 1,5 %. Nej, skälet för att avvisa regeringens
            förslag på den här punkten är just att sänkningen är tillfällig.
          </note>
          <note>
            Regeringens motivering för den tillfälliga sänkningen uppges
            vara att den skall resultera i sänkta hyror och därmed öka hyresgästernas
            köpkraft. Av allt att döma kommer en sådan här tillfällig sänkning
            av fastighetsskatten för hyresfastigheter i allt väsentligt inte
            att resultera i sänkta hyror. Det är heller inte så konstigt.
            En ettårig sänkning har ju ingen som helst långsiktig trovärdighet.
            Om den året därefter återgår till den nuvarande nivån måste man
            ju på nytt höja hyresnivån. Sådan ryckighet är ingen betjänt av.
          </note>
          <note>
            Nej, praktiskt taget allt talar för att den sänkta fastighetsskatten
            för hyresfastigheter kommer att stanna i fastighetsägarnas fickor.
            Det var väl ändå inte avsikten, Marie Engström och Arne Kjörnsberg.
          </note>
          <note>
            Nej, låt oss därför i något så när lugn och ro diskutera också
            fastighetsskatten och dess nivå under de kommande skattesamtalen!
          </note>
          <note>
            Vi kommer vid dessa samtal också att ta upp de tillväxtfrämjande
            förslag på skatteområdet som vi tidigare, nu senast i motioner
            i anslutning till den här budgetpropositionen, har aktualiserat.
            Det gäller t.ex.
          </note>
          <note>
            ytterligare steg i sänkningar av arbetsgivaravgifterna, med tyngdpunkten
            på de små företagen. Det gäller avskaffandet av den s.k. dubbelbeskattningen.
            Det gäller att ta bort merparten av de s.k. stoppreglerna för
            egenföretagare. Det gäller att plocka av ryggsäcken från jordbruksnäringen,
            så att villkoren i detta hänseende mera jämställs med villkoren
            i näringens konkurrentländer.
          </note>
          <note>
            Det är också utomordentligt viktigt att vi snart kommer till
            skott när det gäller den framtida och långsiktiga energibeskattningen.
            Såväl företag som individer behöver besked för att rätt kunna
            fatta de beslut som är beroende av energiskatternas utformning.
          </note>
          <note>
            Efter de två inlägg som hittills har hållits i den här skattedebatten
            finner jag anledning att påminna om att alla hurtiga skattesänkningsförslag
            måste inrymmas inom ramen för en balanserad budget som dessutom
            ger förutsättningar att betala av på statsskulden.
          </note>
          <note>
            Jag utgår ifrån att de förestående skattesamtalen också syftar
            till samsyn i dessa viktiga hänseenden.
          </note>
          <note>
            Fru talman! Med det anförda ber jag att få yrka bifall till reservation
            18.
          </note>
          <note type="speaker">
            Anf. 78 JOHAN PEHRSON (fp):
          </note>
          <note>
            Fru talman! Vårt skattesystem måste vara långsiktigt, hållbart
            och robust för att ge de planerade inkomsterna och för att medborgarna
            skall ha rimliga chanser att förstå och också acceptera det. I
            högskattelandet Sverige kommer den ena rapporten efter den andra
            om hur skattehöjningar inte ger de pengar i skatteintäkter som
            avsetts. I vissa fall leder höjda skatter t.o.m. till minskade
            intäkter för staten.
          </note>
          <note>
            Regeringens skattepolitik har under den förra mandatperioden
            präglats av principlöshet och tillfälliga lösningar. Skatter har
            höjts och sänkts mer eller mindre planlöst.
          </note>
          <note>
            Låt mig ge några exempel: Tobaksskatten har höjts och sänkts.
            Arbetsgivaravgifterna har höjts och därefter sänkts lite för vissa.
            Dubbelskatten på aktier återinfördes - men något år senare, när
            skadeverkningarna för småföretagen blev alltför uppenbara, sänktes
            den lite grann för vissa mindre företag. Fastighetsskatten höjdes
            så kraftigt att det nästan utlöste en skatterevolt i vårt land.
            Då sänktes den lite grann för vissa fastighetsägare.
          </note>
          <note>
            Planlösheten och ryckigheten har blivit än mer tydlig nu när
            regeringen är beroende av Vänsterpartiet och Miljöpartiet. Detta
            är allvarligt för Sverige och svensk ekonomi.
          </note>
          <note>
            I dag är det meningen att vi skall fatta beslut om att tillfälligt
            sänka skatten för hyresgäster. Dessutom skall inkomstskatten för
            låginkomsttagare tillfälligt sänkas, måhända marginellt men dock
            med ökande marginaleffekter som resultat.
          </note>
          <note>
            Den sammantagna effekten av regeringens skattepolitik är emellertid
            ett ständigt stigande skattetryck, trots i dag aktuella marginella
            och tillfälliga skattelättnader. Under förra mandatperioden höjdes
            skatterna med 70 miljarder kronor, i huvudsak på arbete och sparande.
            Denna politik har enligt min uppfattning starkt bidragit till
            att cementera arbetslösheten och dramatiskt minska antalet företagare
            i Sverige samt förutsättningarna att skapa nya företag. Detta
            är ett strategiskt misstag som det är ganska brådskande att rätta
            till.
          </note>
          <note>
            Sverige kämpar som sagt om att ha världens högsta skattetryck.
            Vi har världens högsta skatteuttag på arbete. Ändå får vi inte
            den valuta för skattepengarna som vi förtjänar, varken i dag eller
            för 15 år sedan då
          </note>
          <note>
            Folkpartiet började prata om valuta för skattepengarna. Vi i
            Folkpartiet tycker nämligen att skatter är bra.
          </note>
          <note>
            Skatter skapar trots allt, rätt utformade, mer frihet än ofrihet.
          </note>
          <note>
            Bristerna i skattesystemet är numera ett av de allvarligaste
            strukturproblemen i den svenska ekonomin och dess funktionssätt.
            Utformningen bidrar till att dämpa den ekonomiska tillväxten och
            motverkar direkt tillkomsten av nya jobb, kanske allra mest i
            tjänstesektorn. Höga skatter bidrar indirekt, bakvägen, till en
            sämre välfärd, trots att de har till syfte att öka välfärden.
            Detta är allvarligt. Därför måste skattesystemets drivkrafter
            förbättras. Vi måste bättre uppmuntra arbete, företagande, utbildning
            och sparande - fyra goda ting för en stark tillväxt och hög sysselsättning.
          </note>
          <note>
            Behovet av en långsiktig strategi för skattepolitiken i syfte
            att åstadkomma ett internationellt konkurrenskraftigt system är,
            med tanke på den omfattande och allt snabbare internationaliseringen,
            mycket viktigt.
          </note>
          <note>
            Sverige behöver inte högre skatter, utan fler skattebetalare.
            Denna slogan använde vi i Folkpartiet oss av i den gångna valrörelsen.
            Det är dock med stor besvikelse som jag noterar att fler medborgare
            verkade gilla det nuvarande regeringsunderlagets gemensamma slogan:
            Sverige behöver fortsatt höga skatter, oavsett hur det går med
            antalet skattebetalare.
          </note>
          <note>
            Det är bara genom fler skattebetalare som Sverige och medborgarna
            på sikt i framtiden kan stå starka i en starkt föränderlig värld.
            Jag tror därför att skattepolitiken måste läggas om och inriktas
            på att skapa förutsättningar för växt och ett dynamiskt näringsliv.
          </note>
          <note>
            Bara så kan vi få växande skattebaser.
          </note>
          <note>
            Fru talman! För att fler människor skall komma i sysselsättning
            är det nödvändigt att sänka skatten på arbete. Flera undersökningar
            visar att de flesta småföretagare, åtminstone hälften av dem,
            tycker att sänkta arbetsgivaravgifter, sänkta skatter på arbete,
            är den enskilt viktigaste åtgärden för att underlätta nyanställningar
            så att fler människor kan få jobb i vårt land. Även internationella
            studier tyder på att sänkt skatt på arbete faktiskt leder till
            ökad sysselsättning.
          </note>
          <note>
            I jämförbara länder i vår del av världen, där arbetslösheten
            med åtminstone viss framgång har bekämpats, är skatten på arbete
            lägre. Vi i Folkpartiet föreslår i vår motion sänkta arbetsgivaravgifter
            så att det blir billigare att anställa. Vi tror nämligen att det
            blir svårt att öka sysselsättningen, som den nya regeringen nu
            har som mål. Det blir inte bara svårt att minska arbetslösheten
            utan också att öka sysselsättningen med fortsatt extremt höga
            skatter på just sysselsättningen.
          </note>
          <note>
            Den största potentialen för nyföretagande och jobb tror vi finns
            inom den privata tjänstesektorn.
          </note>
          <note>
            Därför anser vi att hela sänkningen av arbetsgivaravgiften kanske
            måste riktas in där för att få den största effekten. Det blir
            avsevärt mera gynnsamt för företag att anställa nya medarbetare.
            Genom att sänka arbetsgivaravgiften med 5 procentenheter redan
            den 1 januari skulle chansen öka att fler får råd att anställa.
            Vi skulle därmed få fler nya välbehövliga jobb i vårt land.
          </note>
          <note>
            En del företrädare för regeringsunderlaget anser att det är rimligt
            att ge subventioner för att någon skall installera en diskmaskin
            hemma hos mig. Men ofta anser samma personer att det är en ohyggligt
            hemsk tanke att med samma eller med en motsvarande skattelättnad
            ha någon som hjälper till med att plocka in disken i den maskin
            som man får en subvention för att sätta in.
          </note>
          <note>
            För mig är detta ett helt orimligt sätt att från riksdagen för
            våra medborgare tala om vad som är rätt och fel. Dessutom är det
            mycket som talar för att denna påstådda moralblockering håller
            tillbaka en stor mängd arbeten i en sektor som vill växa, och
            som faktiskt växer. Tyvärr sker det på den svarta marknaden.
          </note>
          <note>
            Vi har tillsammans med Moderata samlingspartiet och Kristdemokraterna
            mycket konkret föreslagit en skattereduktion för hushållstjänster
            på sikt så att det blir möjligt att skapa fler nya jobb för att
            få denna marknad att växa vitt, inte svart.
          </note>
          <note>
            Förutom denna skattelättnad, som vi tror är nödvändig för att
            få bort de s.k. skattekilarna, är det viktigt att se över hela
            regelverket för mycket små företag. Vi föreslår förenklingar vid
            en rad transaktioner.
          </note>
          <note>
            Vi föreslår t.ex. förenklingar vad gäller F-skattsedel.
          </note>
          <note>
            Detta är viktigt för att få bort hinder för nyföretagande i vårt
            land.
          </note>
          <note>
            Problemen med höga inkomstskatter och höga marginalskatter ökar
            i takt med den svenska ekonomins internationalisering. Även inkomstskatterna
            behöver därför sänkas. Det finns en anledning till att nyckelavdelningar
            inom svenskt näringsliv läggs ned i Sverige och byggs upp någon
            annanstans. Det finns en orsak till att många unga ingenjörer
            t.ex. väljer att söka sig utomlands för att få behålla mer av
            sin lön.
          </note>
          <note>
            Anledningen och orsaken är, enligt min uppfattning, den höga
            skatten på arbete.
          </note>
          <note>
            Detta med den nya värnskatt som man vill införa bör därför slopas.
            Denna skatt på arbete är ett tragiskt löftesbrott från regeringen
            i förhållande till den senaste skattereformen, som Folkpartiet
            tillsammans med Socialdemokraterna med glädje medverkade till
          </note>
          <note>
            - en skattereform som för övrigt alltfler i denna kammare i dag
            verkar längta tillbaka till.
          </note>
          <note>
            Alltfler bör alltså få behålla minst hälften av en inkomstökning.
            De inkomster som den högsta marginalskatten i dag inbringar står
            inte i rimlig proportion till de skador som den åsamkar samhällsekonomin
            och medborgarnas förtroende för de besked som de får från politikerna.
            Det som en gång var ett löfte borde hållas. I dag är det närmare
            200 000 personer som betalar denna specialskatt för rika som käckt
            kallas för värnskatt.
          </note>
          <note>
            Folkpartiet står självfallet, inför samtal och annars fast, vid
            90-talets skattereforms intentioner, dvs. att endast 15 % av löntagarna
            skall betala statsskatt.
          </note>
          <note>
            Därför är det viktigt att den s.k. brytpunkten räknas upp så
            som den borde ha uppräknats om inte kammaren hade satt käppar
            i hjulet.
          </note>
          <note>
            Skattesystemet måste utformas på ett sådant sätt att utbildning
            uppmuntras och premieras under hela livet - det som populärt brukar
            kallas för livslångt lärande. Den snabba utvecklingen i arbetslivet
            gör det alltmer angeläget att finna former för finansiering av
            återkommande studier i livet. Folkpartiet föreslår därför att
            det nuvarande pensionssparandet breddas till att även omfatta
            ett kompetenskonto som möjliggör för alla människor att sätta
            av ett visst belopp skattefritt för att sedan kunna använda det
            när man vill i livet för att vidareutbilda sig, så att man lättare
            kan ta ett halvår eller ett år för vidareutbildning.
          </note>
          <note>
            Avgörande för att fler jobb skall tillkomma är att det i motsvarande
            omfattning tillkommer nya entreprenörer och nya företagare. Därför
            är det viktigt att vi även förändrar skatteregler för företagen
            och deras ägare. Dessa regler måste ses i ett sammanhang.
          </note>
          <note>
            Svenska företag svävar ju inte fritt omkring i vår tillvaro,
            utan de har en eller flera ägare som gör realistiska bedömningar
            av avkastningen på deras satsade pengar, pengar som de har satsat
            i ett företag eller i ett riskfyllt projekt som är ytterst värdefullt
            för oss alla eftersom det skapar förutsättningar för fler nya
            jobb. Därför är det Folkpartiets uppfattning att någonting måste
            göras för att slopa dubbelbeskattningen på aktier.
          </note>
          <note>
            Vi vet att det i dag är svårt att erhålla riskvilligt kapital
            till riktigt små företag. Detta är en viktig orsak. Man får en
            hårdare beskattning om man köper lite aktier än om man sätter
            in pengar på banken.
          </note>
          <note>
            Detta är fortfarande orimligt. Det är närmare 5 miljoner människor
            i det här landet som straffas denna väg eftersom vi väl nästan
            alla i dag så att säga har en liten aktiefond någonstans eller
            ett pensionssparande.
          </note>
          <note>
            Vidare måste skattevillkoren för fåmansbolagen förbättras. De
            har i decennier diskriminerats jämfört med de stora börsnoterade
            företagen. Reglerna upplevs fortfarande, på goda grunder, som
            orättvisa och snåriga.
          </note>
          <note>
            Vi måste se över kravet på förtida momsinbetalningar, som fortfarande
            av många företagare upplevs som helt orimliga. Jag delar den uppfattningen.
            Det är tyvärr sant, och framför allt är det orimligt att man i
            praktiken får betala in skatten i förväg. Tänk om vi som anställda
            fick betala in skatt före lönen! Det vore inte klokt.
          </note>
          <note>
            Sedan gäller det förmögenhetsskatten. Vissa enstaka miljardärer
            får numera, och har fått, extremt stora skattelättnader. I Dagens
            Industri i dag redovisas effekterna av regeringens märkliga företagarskattepolitik.
            Miljardären Stefan Persson med familj, storägare i Hennes &amp; Mauritz,
            fick förra året se en sänkning av sin förmögenhetsskatt från 93
            miljoner kronor till 0 kr. Detta kallas av vissa för en politik
            för ökad rättvisa - dvs. när man sänker skatten för extrema miljardärer
            från 93 miljoner kronor till 0 kr. Vanligt folk däremot skall
            beskattas för sitt sparande eller därför att de råkar äga ett
            välskött litet hus; detta alltså medan extremt rika miljardärer
            helt slipper skatt. Detta är orimligt.
          </note>
          <note>
            Vi anser att förmögenhetsskatten därför på sikt måste slopas.
            Det är inte rimligt att man får betala extra skatt därför att
            man sparat pengar, sparade pengar som kan användas för att göra
            investeringar.
          </note>
          <note>
            En rimlig omvärldsanalys berättar att vi står inför en ny värld
            där globalisering och kunskap är avgörande parametrar även för
            skatter i alla former. Detta manar till förändringar. Med förändringar
            av svenska skatter, så att arbete, företagande, utbildning och
            sparande uppmuntras, ökar chanserna för en stark ekonomisk tillväxt
            och ökad sysselsättning, och därmed för en tryggare välfärd för
            dem som har de allra största behoven. Låt oss därför samtala om
            hur vi i de kommande skattesamtalen skall genomföra sådana förändringar!
          </note>
          <note type="speaker">
            Anf. 79 ARNE KJÖRNSBERG (s):
          </note>
          <note>
            Fru talman! Jag tänkte vända på tågordningen och börja med att
            försöka besvara en del frågor. Jag skall väva in det i mitt anförande
            därefter. Men jag hoppas kunna besvara en del av alla de frågor
            som ställts.
          </note>
          <note>
            Holger Gustafsson påstår helt frankt att andra länder ger samma
            service med lägre skatter. Han tänkte på den offentliga sektorn.
            Men Holger Gustafsson glömde att tala om att det där betalas på
            ett annat sätt.
          </note>
          <note>
            Det betalas genom avgifter. Det är olika system som man har valt.
            Antingen gör man det genom avgifter som medborgarna själva eller
            arbetsgivaren betalar, eller också gör man det genom skatter.
          </note>
          <note>
            Det var en nidbild. Det smärtar mig att Holger
          </note>
          <note>
            Gustafsson använde en sådan bild, även om den var bildlig. Han
            säger att medborgarna står med bidragsblanketten i ena handen
            och mössan i den andra. Så är det inte med generell välfärd, Holger
            Gustafsson, utan det är en nidbild, verkligen en nidbild. Sedan
            påstår Holger Gustafsson att alla era förslag är finansierade
            till sista kronan. Det har Jan Bergqvist och
          </note>
          <note>
            Erik Åsbrink tidigare i en debatt här med er ekonomisk-politiske
            talesman Mats Odell visat att det inte alls är så.
          </note>
          <note>
            Sedan hade jag tänkt säga till Carl Fredrik Graf att moderaterna
            löser problemen genom att säga: Sänk skatten. Men det skall jag
            inte säga till Carl Fredrik
          </note>
          <note>
            Graf, i varje fall inte i dag. I stället säger jag det till
          </note>
          <note>
            Holger Gustafsson. Han säger så här: Där det är problem, sänk
            skatten. Där det är problem, sänk skatten.
          </note>
          <note>
            Där det är problem, sänk skatten. Där det är problem med försvaret,
            höj anslaget. Så uppträder Holger
          </note>
          <note>
            Gustafsson i dag. Han bara radar upp problem, och lösningen på
            alltihop är: Sänk skatten. Det har tidigare varit förbehållet
            moderaterna att använda den modellen. Jag noterar att Carl Fredrik
            Graf inte gjorde det i dag.
          </note>
          <note>
            Till Rolf Kenneryd vill jag här i inledningen säga som Erik Åsbrink
            sade tidigare i dag: Tack för de insatser ni gjorde under förra
            mandatperioden. Till
          </note>
          <note>
            Marie Engström skall jag för ordningens och artighetens skulle
            säga samma sak, även om vi hade vissa diskussioner. Jag återkommer
            längre fram till Rolf
          </note>
          <note>
            Kenneryd.
          </note>
          <note>
            Jag skall för Johan Pehrson peka på några påståenden som var
            felaktiga. Johan Pehrson säger att antalet företagare i Sverige
            minskar under socialdemokratisk regering. Det är inte sant. Det
            är precis tvärtom. Det var när vi blev av med den borgerliga fyrpartiregeringen
            som antalet företagare i Sverige ökade. Dessutom sjönk antalet
            konkurser närmast dramatiskt.
          </note>
          <note>
            Sedan säger Johan Pehrson som en objektiv sanning att sänkta
            skatter leder till lägre arbetslöshet. Jag tror att de kan göra
            det ibland, men det är ingen självklarhet. Jag inser naturligtvis
            att Johan Pehrson inte tror på mig. Ni i Folkpartiet brukar citera
            ekonomer av olika dignitet bak- och framlänges. Lars Calmfors
            hade en artikel i en av lokaltidningarna i Stockholm någon gång
            i augusti-september. Alla påstår när det gäller sänkta skatter
            att det är på det sättet. Lars
          </note>
          <note>
            Calmfors hade gått igenom olika undersökningar som vetenskapsmän
            och forskare gjort och frågar sig: Vad kan man dra för slutsatser
            av det material som finns?
          </note>
          <note>
            Det är definitivt inte bevisat att lägre skatter leder till fler
            jobb. Så säger Lars Calmfors i en av lokaltidningarna i Stockholm.
          </note>
          <note>
            Därefter över till någonting helt annat. Som flera sagt tidigare
            bygger budgetpropositionen på en överenskommelse mellan Socialdemokraterna,
            Vänsterpartiet och Miljöpartiet. Det tycker jag är bra. Nu finns
            det majoritet här i kammaren för den. Jag hoppas att det samarbete
            som vi nu har påbörjat kan utvecklas så att framtida överenskommelser
            kan bli något av det som jag och andra i debatten med P-O
          </note>
          <note>
            Eriksson under förra mandatperioden kunde kalla handslagsöverenskommelser.
            Om vi kan träffa sådana tror jag att det blir ännu bättre.
          </note>
          <note>
            Fru talman! Varför skatter och skattepolitik? Jag tycker att
            det finns tre goda skäl. Jag skall säga någonting om vartdera.
          </note>
          <note>
            Om vi bestämmer oss för att vi skall lösa vissa saker gemensamt
            får vi faktiskt ha kraften och modet att se till att betala för
            det gemensamt också. Vi har alla erfarenheter, en del av oss bittra
            sådana, av hur det går när man inte lever upp till detta egentligen
            ganska enkla. Man måste betala för välfärden. Det går inte att
            låna till den. Det går i varje fall inte att låna till den på
            lång sikt. Eller uttryckt på ett sätt som vi brukar använda i
            Sjuhäradsbygden: Först skall pengarna in, sedan kan man använda
            dem. Eller som Gunnar Sträng brukade säga: Det skall vara ordning
            och reda i moder Sveas portmonnä.
          </note>
          <note>
            Mitt konstaterande nyss om att en del av oss har bittra erfarenheter
            av hur det går när man inte har de pengar som behövs för att klara
            de utgifter som vi i ganska stor enighet har varit överens om
            antyder att somliga anser - ingen nämnd, ingen glömd - att enda
            sättet att få ned skatterna ordentligt är att först sänka skatterna
            för då blir man tvingad till att skära i utgifterna. Det tycker
            vi socialdemokrater är fel. Vi vet både teoretiskt och praktiskt
            att det i första hand och ofta med förfärande tyngd och bittra
            konsekvenser drabbar dem som lever i små ekonomiska omständigheter,
            dem som har små marginaler eller på annat sätt är sköra i livets
            olika skeden.
          </note>
          <note>
            Ofinansierade utgifter är, rått uttryckt och rakt på sak, ett
            sätt att i förväg ta ut skatt av våra barn och barnbarn, kanske
            intill sjunde led, som det står i Bibeln. Det är bl.a. därför
            som skattehöjningar har varit ett, jag betonar ett, Holger Gustafsson,
            sätt att sanera ekonomin under de senaste fyra åren.
          </note>
          <note>
            Man brukar tala om skattetryck. Finansministern var inne på det
            och påpekade att man egentligen borde tala om skattekvot, eller
            ännu mer rättvisande, utgiftskvot och egentlig skattekvot. Egentlig
            skattekvot är det som vi borde ha för beslutade utgifter.
          </note>
          <note>
            Den egentliga skattekvoten är ett sätt att visa att de underskott
            som ibland finns, har funnits men som nu inte längre finns är
            uppskjutna skattehöjningar och ingenting annat. Det är här övervältringen
            på barn och barnbarn, som jag talade om nyss, kommer in.
          </note>
          <note>
            Detta borde skänka oss alla en smula eftertanke.
          </note>
          <note>
            Åtgärder inom skattepolitiken får inte äventyra starka offentliga
            finanser, säger vi socialdemokrater.
          </note>
          <note>
            Det här med barn och barnbarn är ett av skälen för det. Det första
            var alltså att vi skall betala för våra utgifter.
          </note>
          <note>
            Det andra är att skattesystemet kan och skall medverka till en
            rättvis fördelning. Vi kan och har säkert olika uppfattningar
            om vad som är rättvis. Men jag har den uppfattningen att skattesystemet
            skall användas för att göra det rättvisare när det gäller fördelningspolitiken.
            Det är min absoluta övertygelse att skattesystemet kan och skall
            bidra till att minska, inte öka, klyftorna i Sverige. En del tycker
            kanske att det är barnsligt, t.o.m. en fåfäng förhoppning, men
            jag påstår helt frankt att ökade klyftor är till förfång, kanske
            t.o.m. på lite sikt farligt även för dem som har det bra ekonomiskt.
            Ökade klyftor är, i varje fall på lite sikt, negativt för alla.
            Det är mitt påstående.
          </note>
          <note>
            Jämfört med andra länder har vi ett högt skatteuttag i Sverige.
            Om vi skall kunna ha det i framtiden beror uteslutande på om medborgarna
            bedömer att det de får, den välfärd de får för skatterna, är bra.
          </note>
          <note>
            Har man dåliga erfarenheter är man inte beredd att betala för
            välfärden. Vem förlorar på det? Svaret är helt uppenbart. Den
            som är mest beroende av det som vi löser gemensamt. Den som är
            ung. Den som är äldre. Den som är utsatt på något sätt. Eller
            jag skall kanske formulera det så här: Den som från tid till annan
            i olika skeden av livet behöver solidariskt stöd från oss andra
            förlorar om vi inte sköter den gemensamma välfärden. I vårt land
            har vi valt att lösa detta i samhällets regi. Alla undersökningar
            - förresten behövs det inga undersökningar, för alla vet i hjärtat
            att det är på det sättet - visar att för den som har minst betyder
            den gemensamma välfärden mest, i alla fall över en livscykel.
          </note>
          <note>
            Fru talman! Jag vill göra Tage Erlanders ord till mina. Han funderade
            väldigt mycket på dessa frågor.
          </note>
          <note>
            Han resonerade om det som han kallade "det starka samhället".
            Då sade han:
          </note>
          <note>
            Vi kan alla råka ut för en olycka. Vi kan bli svårt sjuka. Vi
            kan drabbas av arbetslöshet. Vi vet ingenting om det, men en sak
            vet vi: Vi har alla varit unga och förhoppningsvis kommer vi alla
            att bli gamla.
          </note>
          <note>
            Det är då som vi behöver en solidarisk uppställning.
          </note>
          <note>
            Det är alldeles för osäkert, om detta skulle vila på någon form
            av välgörenhet. I stället skall vi bidra till det gemensamma,
            och det skall vi göra i kraft av vår förmåga.
          </note>
          <note>
            Det var detta som Tage Erlander kallade "det starka samhället".
            Det är därför som skattesystemet skall användas för att minska
            klyftorna, inte för att öka dem. Då blir samhället bättre för
            alla, inte bara för några.
          </note>
          <note>
            Det är så mycket som vi vill göra. Vi har så många drömmar, förhoppningar
            och strävanden. Men alltihop blir bara som en skrift i vatten
            om vi inte har de pengar som är en förutsättning för bättre vård,
            bättre skola och bättre omsorg. Det är en orsak till att avbetalningar
            på statsskulden är så viktiga. Vi vill använda de pengar som nu
            går till räntor på statsskulden - som fördubblades på fyra korta
            år - till andra saker, till att uppfylla dessa drömmar och förhoppningar.
          </note>
          <note>
            Nästa år går 14-15 öre av varje krona som staten har i inkomster
            till att betala räntor på statsskulden.
          </note>
          <note>
            Att betala detta är ett ansvar för alla skattebetalare i vårt
            land, och då skall vi göra det efter bärkraft. Vi skall göra det
            för barnens och barnbarnens skull, men också för vår egen skull.
            Det är därför som skattesystemet skall användas för att minska
            klyftorna.
          </note>
          <note>
            För det tredje gäller det styreffekterna. Skattesystemet kan
            och skall, tycker jag, användas för att styra efterfrågan på vissa
            områden, exempelvis på energioch miljöområdena. Under senare år
            har flera utredningar presenterats som berör dessa frågor. Inom
            EU
          </note>
          <note>
            pågår det ett arbete om den framtida energibeskattningen. Regeringen
            anser att allt detta bör hanteras i ett sammanhang. Bedömningen
            nu är att riksdagen under nästa år kommer att få ta ställning
            till ett nytt energiskattesystem.
          </note>
          <note>
            Jag har bara några funderingar och vill bara höja ett varningens
            finger. Om man inför avgifter eller skatter vilkas syfte är att
            minska eller ta bort någonting, då kan det finnas mycket goda
            skäl för det, men man får se upp så att man inte bygger en välfärd
            på skattebaser som man egentligen vill ha bort. Detta bör man
            fundera över på litet längre sikt.
          </note>
          <note>
            Sammanfattningsvis: Vi socialdemokrater arbetar för en jämnare
            och, som vi menar, mer rättvis fördelning av egendom och inkomster.
            Detta innebär inte att vi glömmer att man måste producera innan
            man kan fördela. Detta borde inte behöva sägas av en företrädare
            för ett parti som anser att en nations viktigaste tillgång är
            medborgarnas vilja till arbete. Men icke desto mindre måste jag
            säga det. Alltför ofta hör jag företrädare för borgerliga partier
            säga: Ni socialdemokrater tänker aldrig på att man måste producera,
            utan ni bara kör med fördelning. Detta är fel. Det är en självklarhet
            för oss att det är så.
          </note>
          <note>
            Holger Gustafsson sade att kostnaderna för våra varor är så höga
            att vi mister i konkurrenskraft. Har inte Holger Gustafsson hört
            talas om vilket drag det har varit i exporten? Exporten har stigit
            med tvåsiffriga belopp under fyra år i rad. Det tyder ju inte
            på att kostnaderna är så väldigt höga.
          </note>
          <note>
            Fru talman! Finansministern har inbjudit till skatteöverläggningar.
            Rolf Kenneryd m.fl., där har ni skälet till att vissa förslag
            i budgetpropositionen är tillfälliga. Det är av artighet mot er
            och av omtanke om de förhandlingar och samtal som vi skall ha.
            Vi vill inte slå fast precis hur det skall vara. Vi vill ha en
            öppen attityd mot er. Det är därför som dessa förslag har gjorts
            tillfälliga.
          </note>
          <note>
            Till Carl Fredrik Graf vill jag säga att vi går in i detta med
            ett mycket öppet sinne. Vi är beredda att diskutera, men vi har
            slagit fast vissa principer: Statsfinanserna och samhällsekonomin
            får inte äventyras.
          </note>
          <note>
            Klyftorna får inte öka, de skall minska. Skattesystemet skall
            bidra till tillväxt, arbete, ökade kunskaper och mer utbildning.
            Detta är våra grundläggande värderingar och förutsättningar. Men
            annars har vi ett öppet sinne. Vi menar faktiskt allvar med den
            inbjudan som finansministern på regeringens vägnar har sänt till
            riksdagens partier. Vi ser fram emot dessa samtal som skall inledas
            nästa vecka.
          </note>
          <note>
            Fru talman! Jag vet att finansutskottets ordförande redan har
            gjort det, men för ordningens skulle vill jag yrka bifall till
            hemställan i finansutskottets betänkande och avslag på reservationerna.
          </note>
          <note type="speaker">
            Anf. 80 CARL FREDRIK GRAF (m) replik:
          </note>
          <note>
            Fru talman! Jag lyssnade med intresse till det anförande som
            skatteutskottets ordförande höll. Det fanns flera punkter som
            skulle föranleda en intressant debatt. Mitt inledningsanförande
            var också ett försök att få till stånd en mer principiell diskussion
            kring skatterna och inte så mycket en uppräkning av de olika skatteförslag
            som redovisas i betänkandet.
          </note>
          <note>
            Först vill jag ansluta mig till den fråga som jag hade ställt
            angående skattereformen och de överläggningar som nu skall äga
            rum. Arne Kjörnsberg säger att man går in i dessa med öppna ögon,
            och att det är därför som man nu lägger fram förslag om tillfälliga
            skattesänkningar.
          </note>
          <note>
            Arne Kjörnsberg är något av moralisk och etisk expert inom socialdemokratin,
            såvitt jag har förstått.
          </note>
          <note>
            Då kan han naturligtvis svara på frågan: Finns det någon moralisk
            gräns för hur stora skatter som man kan plocka in av en individ?
            Nu behöver inte Arne
          </note>
          <note>
            Kjörnsberg precisera detta i procent, men ligger det på dagens
            nivå? Kan man gå längre? Eller måste vi gå nedåt för att nå en
            någorlunda rimlig moralisk utgångspunkt för hur stor andel av
            en intjänad inkomst som staten och det allmänna kan plocka in?
            Den typen av funderingar kan vara bra att ha med sig till överläggningarna.
          </note>
          <note>
            Arne Kjörnsberg talade om eroderande skattebaser. Det är bra
            att den insikten nu finns beträffande kapitalskatter, men jag
            fick ingen fingervisning om färdriktningen. Det står lite grand
            i betänkandet om att någonting skall hända på den här punkten.
            Jag vill anknyta till det som bl.a. Johan Pehrson sade om förmögenhetsskatten.
            Är det ett exempel på en bra fördelningspolitik? Jag tycker att
            det vore bättre att slopa förmögenhetsskatten också för vanligt
            folk, inte bara för dem som har mest. Det rimmar bättre med min
            föreställningsvärld om hur ett skattesystem skall fungera. Hur
            ser Arne Kjörnsberg på detta?
          </note>
          <note>
            Arne Kjörnsberg diskuterade också sambanden mellan arbete och
            skatter. Min fråga är då: Anser
          </note>
          <note>
            Arne Kjörnsberg att det finns något samband mellan lägre inkomstskatter
            och högre tillväxt i ekonomin?
          </note>
          <note>
            Jag gör bedömningen att det är på det viset. Statistiken från
            de senaste 25 åren inom OECD visar tydligt på ett sådant samband.
            Det är viktigt att Arne Kjörnsberg kan redogöra för sin ståndpunkt
            även på denna punkt.
          </note>
          <note>
            Fru talman! Därmed ser jag fram emot de svar som Arne Kjörnsberg
            nu skall leverera.
          </note>
          <note type="speaker">
            Anf. 81 ARNE KJÖRNSBERG (s) replik:
          </note>
          <note>
            Fru talman! Jag är inte någon moralisk-etisk expert. Jag har
            i all ödmjukhet haft ett partiuppdrag, och jag vill definitivt
            inte framstå som någon expert på det här området.
          </note>
          <note>
            Men jag tycker att Carl Fredrik Grafs utgångspunkt blir fel på
            något sätt när han anlägger aspekter på olika procenttal upp eller
            ned. Är det etiskt försvarbart med en skatt som är 30 % eller
            50 %? Säg att det vore så olyckligt att situationen i världen
            inte hade förbättrats, utan vi hade stått inför ett uppenbart
            krigshot. Då hade vi varit tvingade, gissar jag, att höja skatter
            och sänka ersättningar och annat. Hade det varit etiskt försvarbart?
            Nej, det visar hur konstig en sådan diskussion blir.
          </note>
          <note>
            Det är så att vissa skatter vill vi sänka, andra kanske vi blir
            tvingade att sänka. Men vi är realister och är beredda att resonera
            om det. Jag vill för min del dock inte säga att det är en självklarhet
            att förmögenhetsskatten skall bort, för det handlar om fördelning
            och klyftor.
          </note>
          <note>
            Sedan är det inte ett axiom - jag är ledsen att behöva säga det,
            Carl Fredrik Graf - att lägre inkomstskatter leder till högre
            tillväxt. Det finns inga empiriska undersökningar som är självklara
            på den punkten. Ibland är det si och ibland är det så. Man kan
            nämligen inte säga att allt övrigt är lika, för allt övrigt är
            inte lika i olika länder och framför allt inte från tid till annan.
            Därför går det inte att göra det så enkelt.
          </note>
          <note>
            Det är flera variabler med i resonemanget.
          </note>
          <note type="speaker">
            Anf. 82 CARL FREDRIK GRAF (m) replik:
          </note>
          <note>
            Fru talman! Jag vill bara konstatera att jag tycker att man kan
            föra en moralisk diskussion också i skattefrågorna. Repliktiden
            medger kanske inte att vi går på djupet i detta, men det finns
            definitivt moral i skattefrågor.
          </note>
          <note>
            När det gäller fördelningspolitiken blev jag överraskad, om jag
            nu skall bryta ut en av skatterna, nämligen förmögenhetsskatten,
            då det i dagens nummer av Dagens Industri mycket tydligt framgår
            att de allra rikaste slipper att betala förmögenhetsskatt.
          </note>
          <note>
            Arne Kjörnsberg säger att det inte är självklart att de som har
            betydligt mindre - det är ju 520 000
          </note>
          <note>
            svenskar som betalar förmögenhetsskatt, ofta beroende på att
            de äger fastigheter - skall slippa förmögenhetsskatten. Det gör
            mig förvånad, men det är i vart fall ett besked till husägare
            och andra.
          </note>
          <note>
            Sedan vill jag återkomma till sambandet mellan tillväxt i ekonomin
            och lägre skatter. Frida Widman, forskare vid Uppsala universitet,
            har gjort en undersökning som rätt entydigt visar att det inte
            är säkert att det finns ett samband mellan det totalt sänkta skattetrycket
            och ökad tillväxt i ekonomin. Hon har studerat rätt många länder
            under en lång period. Jag tror att det var 23 OECD-länder. Men
            i hennes undersökning kunde hon visa att det fanns ett samband
            mellan sänkta inkomstskatter och tillväxt i ekonomin.
          </note>
          <note>
            Man kan naturligtvis inte ta ut en undersökning och säga att
            så här är det, men det finns en hel rad undersökningar som pekar
            på ett rätt entydigt samband. Jag tycker att det är värt, Arne
            Kjörnsberg, att ta med denna kunskap till de överläggningar som
            skall äga rum nästa vecka och pröva om det inte är läge att nu
            gå vidare. Det finns alltså både ekonomiska och moraliska skäl
            för att sänka skatterna, jämte en hel del andra skäl som jag nämnde
            tidigare.
          </note>
          <note>
            Det besked som jag skall ta med mig och fundera på inför överläggningarna,
            i vilka jag i och för sig inte skall delta men som vi diskuterar
            i vår partigrupp, är uppenbarligen att Arne Kjörnsberg säger att
          </note>
          <note>
            Socialdemokraterna är beredda att sänka vissa skatter.
          </note>
          <note>
            I så fall är det ett bra besked. Då har han tagit bort de ideologiska
            skygglapparna i den här diskussionen. Då kan man med tillförsikt
            se fram emot överläggningarna. Men det är en helt annan retorik
            än den som vi hörde i valrörelsen, då varenda socialdemokrat sade:
          </note>
          <note>
            Nej, inga sänkta skatter på någon punkt. Han får ju problem med
            sina egna väljare, men jag välkomnar attitydförändringen.
          </note>
          <note type="speaker">
            Anf. 83 ARNE KJÖRNSBERG (s) replik:
          </note>
          <note>
            Fru talman! Äras den som äras bör. Det är finansministern som
            i inbjudan till Carl Fredrik Grafs parti och alla andra partier
            här i riksdagen har sagt att syftet i första hand skall vara att
            diskutera sänkningar av inkomstskatter. Därefter blir det en diskussion
            om samhällsekonomin och om klyftorna mellan låg- och medelinkomsttagare.
            Syftet är att öka möjligheterna till arbete, tillväxt och rättvis
            fördelning. Jag skall alltså inte äras, utan det är finansministern
            som skall äras.
          </note>
          <note>
            När det sedan gäller den moraliska diskussionen om skattesatsen
            finns det vissa nyliberaler som säger att alla skatter är stöld
            från folket. Jag påstår inte att
          </note>
          <note>
            Carl Fredrik vare sig är nyliberal i det avseendet eller att
            han påstår det, men det visar hur svår diskussionen är. Carl Fredrik
            Graf undvek ju bevisligen att tala om vilken procentsats som är
            moralisk och hur hög den skall vara. Jag inbjöd ju faktiskt till
            att 30 % eller
          </note>
          <note>
            50 % totalt skulle kunna vara en norm. Detta visar bara hur svår
            diskussionen är.
          </note>
          <note>
            Men som sagt var: Finansministern har här i dag på nytt inbjudit
            till överläggningarna i nästa vecka.
          </note>
          <note>
            Låt mig instämma i denna inbjudan.
          </note>
          <note type="speaker">
            Anf. 84 HOLGER GUSTAFSSON (kd) replik:
          </note>
          <note>
            Fru talman! Det är väl känt att Arne Kjörnsberg är både sin kollektivistiska
            ideologi och sina förfäder väl trogen. Men nu är det så att det
            har hänt en hel del i Sverige sedan Tage Erlanders tid. Jag tycker
            att det är den nuvarande situationen som vi skall debattera här
            i dag.
          </note>
          <note>
            Jag förstår att jag kom litet känsligt in på det här med mössan
            i hand. Det var en bild från min sida. Jag tror att det är nyttigt
            att Arne Kjörnsberg tänker sig in i situationen för en ensamstående
            mamma, som kanske arbetar deltid och inte klarar av sin försörjning,
            får betala in 30-35 % i skatt och sedan gå till socialen och hämta
            pengar för att klara sin familj. Jag tror att den situationen
            är värd att tänka på för socialdemokraterna. Den är inte så rolig.
            Det skulle vara betydligt finare om man åtminstone fick behålla
            de pengar man tjänar.
          </note>
          <note>
            Sedan handlar det om frågan om sysselsättning och kostnader,
            som jag försökte ägna min tid åt här.
          </note>
          <note>
            Jag vill på ett så pedagogiskt sätt jag kan försöka förklara
            och få förståelse för att en läkare, en lärare och en sjuksköterska
            har sin lön på vilken de skall betala kommunalskatt, vanlig statlig
            skatt och sedan värnskatten från socialdemokraterna. Ovanpå detta
            läggs de sociala avgifterna. Förstår Arne Kjörnsberg att det blir
            dyr arbetskraft? Vi har inte råd att anställa omsorgspersonal
            till de gamla i vårt samhälle i den utsträckning som behövs. Förstår
            Kjörnsberg att detta inte skapar arbetstillfällen utan att det
            leder till att man skickar hem människor? Samhället har inte råd,
            därför att kostnaderna är för dyra med alla dessa skatter som
            staplas på varandra. Det är den här dialogen som jag skulle vilja
            få fram och få förståelse för.
          </note>
          <note>
            Kan vi få fram denna förståelse, så kan vi sedan diskutera hur
            vi kommer till rätta med detta.
          </note>
          <note>
            Finns det ett samband mellan höga skatter och hög arbetslöshet?
            Det är min fråga.
          </note>
          <note type="speaker">
            Anf. 85 ARNE KJÖRNSBERG (s) replik:
          </note>
          <note>
            Fru talman! Det kan hända att det finns, men det är inte självklart,
            Holger Gustafsson. Jag vet inte hur många gånger jag har sagt
            att det faktiskt inte finns några entydiga studier som visar att
            det är så. En del säger si och en del säger så.
          </note>
          <note>
            Sedan detta med mössan i hand: Ja, Holger Gustafsson det var
            en känslig punkt för mig.
          </note>
          <note>
            När jag var 15 år var jag och hälsade på två kusiner, vilkas
            pappa var lantarbetare på en herrgård utanför Vänersborg. När
            den där stora svarta amerikanaren kom stod min farbror, inte bildligt
            utan bokstavligt talat, och bugade för bilen med mössan i hand.
            Det är klart att det är en känslig punkt för mig när Holger Gustafsson
            använder en sådan bild av den generella välfärden, nämligen att
            man skall stå med bidragsblanketten i den ena näven och med mössan
            i den andra. Det beror naturligtvis på vår bakgrund och våra erfarenheter.
            För mig var det en känslig punkt.
          </note>
          <note>
            Den där mamman, som Holger Gustafsson talar om, är ensamstående
            och har några barn. Det är hon som under sitt liv genom den generella
            välfärden får minst 1 miljon kronor mer till sig själv och sina
            barn, därför att vi har generell välfärd. Detta kan jämföras med
            Holger Gustafssons modell.
          </note>
          <note>
            När det sedan gäller värnskatten vänder jag mig också till Johan
            Pehrson. Jag hade inte tid att göra det tidigare. När vi gjorde
            upp skatteöverenskommelsen sade vi att varje inkomstsgrupp skall
            bära sina egna skattesänkningar. Nu har undersökningar efteråt
            visat att den tiondel som tjänar mest inte har burit sina egna
            skattesänkningar. Det är därför vi inför - det vill jag säga till
            både Johan Pehrson och Holger Gustafsson - det som Holger Gustafsson
            kallar den nya värnskatten eller den extra värnskatten.
          </note>
          <note type="speaker">
            Anf. 86 HOLGER GUSTAFSSON (kd) replik:
          </note>
          <note>
            Fru talman! Jag tycker ändå att svaret tyder på att vi kan föra
            en dialog framöver, och det är alltid positivt. Jag skulle vilja
            passa på detta tillfälle att ställa ytterligare en fråga till
            Arne Kjörnsberg. Det gäller tjänstesektorn. Jag undrar över något
            som från socialdemokraternas sida återkommande sägs i debatten.
          </note>
          <note>
            Om vi skulle komma fram till en skattesänkning så att medborgarna
            har råd att köpa de här tjänsterna - vi kan diskutera vilket fält
            det skulle röra sig om - och slipper köpa dem svart, är det då
            att betrakta som en subvention? Eller är det ett havererat skattesystem
            som vi måste rätta till? Är det så att staten äger den skattenivå
            vi har i dag och när vi gör en avvikelse nedåt subventionerar
            man från statskassans sida? Är det så ni ser det?
          </note>
          <note type="speaker">
            Anf. 87 ARNE KJÖRNSBERG (s) replik:
          </note>
          <note>
            Fru talman! Naturligtvis kan jag alltid föra en dialog med Holger
            Gustafsson. Och det parti som jag tillhör kan naturligtvis föra
            ett samtal med Holger
          </note>
          <note>
            Gustafsson och hans parti. Det är självklart.
          </note>
          <note>
            I fråga om tjänstesektorn vill jag inte nu ta hela den diskussionen.
            Jag har genom att titta på talarlistan förutsett att den kommer
            senare. Men jag skall svara på en sak, Holger Gustafsson. Sänker
            man skatten på det som brukar kallas hushållsnära tjänster så
            är det en subvention jämfört med annat, med sådant som man inte
            sänker. I så måtto är det en subvention. Det vidhåller jag bestämt.
          </note>
          <note>
            Sedan kan jag som sagt förutse att den här diskussionen kommer
            upp senare på talarlistan. Då är jag beredd att utveckla lite
            mer - detta av artighet, fru talman, mot övriga debattörer som
            står på talarlistan.
          </note>
          <note type="speaker">
            Anf. 88 JOHAN PEHRSON (fp) replik:
          </note>
          <note>
            Fru talman! Den statistik som jag har, som är från
          </note>
          <note>
            SCB, visar att det är ungefär 100 000 färre företag och företagare
            nu än vad det var när ni socialdemokrater tog över. Det har funnits
            vissa perioder då det har varit några fler företag - inte företagare.
            Man får ju göra en åtskillnad när det gäller detta med varför
            man bildar aktiebolag. I Sverige är det ju väldigt vanligt att
            man tvingas bilda en mängd aktiebolag för att klara av omstruktureringar
            av sin verksamhet osv.
          </note>
          <note>
            Ibland är det ren skatteplanering. Så man får ju göra en åtskillnad
            i fråga om hur många företag vi har där det är människor som arbetar,
            driver en näring och faktiskt kan anställa folk.
          </note>
          <note>
            Så till det här med sänkt skatt på arbete. I sitt anförande var
            Arne Kjörnsberg orolig för att hög skatt på energi kan leda till
            att vi använder mindre energi.
          </note>
          <note>
            Det kan ju vara klokt. Men om vi då har hög skatt på arbete så
            kan väl det leda till att vi arbetar mindre -
          </note>
          <note>
            åtminstone till att vi arbetar mindre i Sverige?
          </note>
          <note>
            Arne Kjörnsberg var också inne på det här med vad som kan kallas
            för subvention och vad som är rätt och fel i det avseendet. Vi
            har ju skattelättnader för vissa tjänster. Om det är byggnadstjänster
            i hemmen så är det helt okej. Det är ju helt orimligt att vissa
            skall ha detta och inte andra. Det måste finnas någon konsekvens.
          </note>
          <note>
            Sedan till det här med att det inte är bevisat att sänkt skatt
            på arbete leder till fler nya jobb. Nej, det har ju aldrig prövats
            i Sverige så det är väldigt svårt att ha något empiriskt bevis
            för det. Men det mesta pekar ändå sannolikt på att så är fallet.
            Vi måste väl ändå våga känna sådan experimentlusta att vi i det
            här fallet åtminstone prövar? Läget är ju katastrofalt. Jag träffar
            också väldigt många människor som står med blanketten i hand och
            söker socialbidrag eftersom det inte finns några arbeten.
          </note>
          <note type="speaker">
            Anf. 89 ARNE KJÖRNSBERG (s) replik:
          </note>
          <note>
            Fru talman! Man skall vara lite försiktig, Johan
          </note>
          <note>
            Pehrson, när man målar upp alla socialbidragstagare man har träffat.
            Det går nämligen inte till på det sättet att man står där med
            blanketten i hand.
          </note>
          <note>
            Johan Pehrson påstår att jag är rädd för att energiförbrukningen
            minskar om avgiften höjs. Det är jag inte alls. Tvärtom - jag
            tycker att det är bra om vi kan spara på det sättet. Sedan försöker
            Johan Pehrson dra parallellen till arbete. Det kan faktiskt vara
            precis tvärtom. Johan Pehrson uttrycker det som att högre skatt
            på arbete kan leda till att vi arbetar mindre. Det var inte min
            formulering. Det var Johan Pehrsons formulering. Det kan faktiskt
            vara precis tvärtom. Det beror på vilka vi är, på vilken livssituation
            vi har, på hur vår familjesituation är och på vilka ambitioner
            vi har.
          </note>
          <note>
            Sedan till det här med sänkta arbetsgivaravgifter.
          </note>
          <note>
            Vi har ju med benägen hjälp av Centerpartiet och
          </note>
          <note>
            Rolf Kenneryd sänkt arbetsgivaravgiften för små företag. Rolf
            Kenneryd vill fortsätta den diskussionen. Det kan finnas skäl
            att göra det. Men vi kan inte se någon entydig, absolut, matematisk
            effekt av det här. Det kan ju finnas andra skäl. Sådant här kan
            också ta tid.
          </note>
          <note>
            Man får inte experimentera alltför mycket, Johan
          </note>
          <note>
            Pehrson. Man får inte experimentera med våra gemensamma inkomster.
            Då går det käpprätt åt skogen.
          </note>
          <note>
            Erfarenheten visar det. Jag säger bara: Fördubblad statsskuld.
            Tredubblad arbetslöshet. Fyrdubblat budgetunderskott. Allt detta
            skedde på fyra år. Det var experimentet. Experimentet kallades
            den enda vägen.
          </note>
          <note type="speaker">
            Anf. 90 JOHAN PEHRSON (fp) replik:
          </note>
          <note>
            Fru talman! Arne Kjörnsberg säger att det är bra att vi minskar
            energiförbrukningen i Sverige. Det tycker jag också. Men poängen
            med de höga skatterna är just att vi skall minska energiförbrukningen.
            Då borde ändå konsekvensen vara att höga skatter på arbete också
            kan få en negativ effekt som vi inte vill ha. Varken Arne Kjörnsberg
            eller jag vill väl minska antalet arbeten gissar jag.
          </note>
          <note>
            Sedan var det detta med välfärden. Jag står ändå fast vid att
            när jag har varit i socialnämnden hemma i
          </note>
          <note>
            Örebro där jag bor, och när jag har varit på studiebesök vid
            de sociala myndigheterna där, är människor faktiskt där och ansöker
            om att få socialbidrag. Och de är väldigt många. Det är ett stort
            problem med det experiment som vi har i dag, att vi inte gör någonting.
          </note>
          <note>
            Vi säger nej till alla förbättringar för företag - eller åtminstone
            att man skall fortsätta vänta. Vi säger nej till sänkt skatt på
            arbete. Vi säger nej till moderniserad arbetsrätt, vilket i och
            för sig är en annan diskussion.
          </note>
          <note>
            Det händer ju ingenting. I dag har bara ungefär hälften av medborgarna
            i arbetsför ålder en riktig fast anställning. Många har tillfälliga
            jobb och utbildningsplatser. Väldigt många är också direkt arbetslösa.
            Detta är ett problem som vi måste ta tag i, och det granska snabbt.
            Om ni förut tyckte att en liten sänkning av arbetsgivaravgiften
            var okej är min direkta fråga: Varför genomförde ni den om ni
            hade bevis alls då? Eller hade ni bevis som gällde just den lilla
            sänkningen?
          </note>
          <note type="speaker">
            Anf. 91 ARNE KJÖRNSBERG (s) replik:
          </note>
          <note>
            Fru talman! Lyssna noga nu, Johan Pehrson, och gå sedan gärna
            till ert partikansli och läs brevet som finansministern har skickat
            till Folkpartiet liberalerna med inbjudan om överläggningar om
            det framtida skattesystemet. Där säger finansministern att syftet
            är att åstadkomma ett skattesystem med sänkta inkomstskatter för
            låg- och medelinkomsttagare som leder till ökad sysselsättning,
            bättre tillväxt och stabila statsfinanser.
          </note>
          <note>
            Detta är uppfattningen hos det parti som jag tillhör såsom det
            är presenterat av regeringen genom finansministern. Vi är beredda
            till detta. Det enda jag vill försöka framföra, Johan Pehrson,
            är att man inte kan säga att allt i övrigt är lika. Det finns
            så många variabler. Och experiment av modell den enda vägen avråder
            jag bestämt från, för att uttrycka det försiktigt.
          </note>
          <note type="speaker">
            Anf. 92 ROLF KENNERYD (c) replik:
          </note>
          <note>
            Fru talman! Om jag bortser från en del smågräl i slutet av den
            här debatten så noterar jag med tillfredsställelse den öppenhet
            som hittills har kännetecknat den. Framför allt noterar jag att
            de traditionella motpolerna Socialdemokraterna och Moderaterna,
            här företrädda av Arne Kjörnsberg och Carl Fredrik Graf, har visat
            en så pass stor öppenhet. Jag tycker att det ger en god grund
            för de här skattesamtalen som skall ske i nästa vecka på, för
            att citera Grönköpings veckoblad, "höjden av nivå".
          </note>
          <note>
            Jag vill också uttrycka förhoppningen att det här skall bli bestående.
            Det är ju då vi kan räkna med resultat. Men förutsättningarna
            för ett konstruktivt arbete inom ramen för de här skatteöverläggningarna
            har ju i varje fall inte hittills stäckts.
          </note>
          <note>
            Jag vill också uttrycka tillfredsställelse över att utskottets
            ordförande har intagit den här attityden och en förhoppning om
            att den också skall känneteckna utskottets arbetsdiskussioner
            framöver. Då kan också dessa bli konstruktiva och till gagn för
            oss alla.
          </note>
          <note>
            Arne Kjörnsberg förde i sitt inlägg vidare ett principiellt resonemang.
            Han ställde frågan: Skall vi inte betala för välfärden, och skall
            vi inte göra det med egna pengar? Jo, så långt är jag och Centerpartiet
            med. Jag får ändå intrycket att resonemanget lite väl mycket andas
            traditionell socialdemokratisk skattefilosofi med högsta möjliga
            skattetryck. Det är en väsentlig balansakt som vi måste klara,
            framför allt med de rörliga skattebaser som måste till som följd
            av europiseringen.
          </note>
          <note>
            Detta är en anpassning som behöver vara ömsesidig mellan de olika
            nationerna. För oss med vårt utgångsläge måste det innebära en
            anpassning nedåt.
          </note>
          <note>
            Jag hoppas att också det skall kunna bli föremål för överläggningar
            inom ramen för skattesamtalen.
          </note>
          <note type="speaker">
            Anf. 93 ARNE KJÖRNSBERG (s) replik:
          </note>
          <note>
            Fru talman! Svaret på den sista frågan eller förhoppningen från
            Rolf Kenneryd är ja. Också det kommer att bli föremål för samtal,
            om de andra parterna vill det.
          </note>
          <note>
            Vad vidare ankommer på mig vill jag verkligen bidra till ett
            bra samtals- och samarbetsklimat i skatteutskottet. Under de veckor
            som Rolf Kenneryd har varit svensk FN-delegat har vi försökt hjälpa
            till med att lösa kriser på olika håll i världen. Jag är ny i
            skatteutskottet - eller åtminstone nygammal; jag har en gång i
            tiden varit suppleant - och jag har mötts av stor vänlighet och
            ett öppet sinne från flera håll. Det uppskattar jag, och jag skall,
            som vi socialdemokrater brukar säga, göra så gott jag kan.
          </note>
          <note>
            Vad sedan gäller samtalsklimatet i skatteöverläggningarna kunde
            Centerpartiet och Socialdemokraterna talas vid, och vi kunde träffa
            handslagsöverenskommelser. Jag tror att Rolf Kenneryd har större
            möjligheter än jag att påverka andra så att vi skall kunna samtala
            lugnt och sansat som vuxna människor om viktiga frågor.
          </note>
          <note>
            Vissa saker kan dock vi socialdemokrater inte släppa. Det skall
            vara ordning på pengarna, på moder
          </note>
          <note>
            Sveas portmonnä, det skall vara minskade klyftor, inte ökade,
            och om vi skall sänka skatter skall vi ha pengarna först, och
            de skall gå till låg- och medelinkomsttagare. Det skall syfta
            till att förbättra sysselsättningen och öka tillväxten. Jag tror
            - i varje fall hoppas jag det - att detta är så allmänt omfattat
            att vi borde kunna komma överens om det som en bas, utifrån vilken
            vi sedan kan gå vidare.
          </note>
          <note type="speaker">
            Anf. 94 ROLF KENNERYD (c) replik:
          </note>
          <note>
            Fru talman! Låt oss ha som utgångspunkt att vi skall åstadkomma
            allt detta goda. Jag har en del dubier om huruvida vi kommer att
            lyckas med det. Vi kommer naturligtvis inte att klara det fullt
            ut, men vi skall göra ett ärligt försök.
          </note>
          <note>
            Låt mig avslutningsvis lite kommentera det som
          </note>
          <note>
            Arne Kjörnsberg var inne på, nämligen förklaringen till tillfälliga
            förslag. De skulle också bero på öppenheten inför andra synpunkter.
            Jag är i vart fall inte alldeles säker på att det är den enda
            förklaringen. Jag tror att det också kan ha varit så att man i
            de överläggningar som har förts mellan partierna i det nuvarande
            regeringsunderlaget närmast har nödgats ta till sådana här tillfälliga
            lösningar för att tillfredsställa någon eller några av de parter
            som ingår i de här överläggningarna.
          </note>
          <note>
            Jag vill därför upprepa min tidigare framställda fråga vad gäller
            Arne Kjörnsbergs bedömning:
          </note>
          <note>
            Kommer den sänkta fastighetsskattesatsen för hyreshus att resultera
            i sänkta hyror, eller kommer pengarna att till slut hamna i fastighetsägarnas
            fickor?
          </note>
          <note type="speaker">
            Anf. 95 ARNE KJÖRNSBERG (s):
          </note>
          <note>
            Fru talman! Jag tror att det drar åt lite olika håll, men enligt
            vad jag kan överblicka med den bakgrund som jag har kommer den
            i varje fall på de allra flesta håll att resultera i lägre hyror,
            och pengarna kommer inte att hamna i fastighetsägarnas fickor.
            Det kan dock bero på att fastighetsägarna i stor utsträckning
            är allmännyttiga bostadsföretag.
          </note>
          <note>
            Fru talman! Jag vill vidare till Rolf Kenneryd bara säga att
            det någonstans i den heliga skrift står: Tänk inte illa om din
            nästa! Vi har från Socialdemokraterna och Centerpartiet tillsammans
            både höjt och sänkt fastighetsskatten. När vi nu sänker den och
            inbjuder er till att samtala med oss vill vi naturligtvis inte
            att den skall vara låst för evärdliga tider. Vi vill i praktiken
            visa att vi har ett öppet sinne.
          </note>
          <note>
            Det är faktiskt den enkla bakgrunden. Rolf Kenneryd! Tänk inte
            illa om din nästa! För protokollets skull vill jag peka på att
            detta är ett citat ur Bibeln och att jag därför kan säga "din"
            nästa.
          </note>
          <note type="speaker">
            Anf. 96 MARIE ENGSTRÖM (v):
          </note>
          <note>
            Fru talman! Vänsterpartiet står, som tidigare sagts, bakom budgetförslaget
            för 1999 tillsammans med Socialdemokraterna och Miljöpartiet de
            gröna.
          </note>
          <note>
            Jag tänker i mitt anförande prata lite grann om vår syn och vår
            inriktning på skattepolitiken i Vänsterpartiet. Jag gör det utifrån
            den inbjudan till skattesamtal som vi liksom alla andra partier
            har fått.
          </note>
          <note>
            Vad syftar då skattepolitiken till? Arne Kjörnsberg var tidigare
            inne på frågan varför vi har skatter och en skattepolitik. Också
            jag skulle vilja ställa den frågan. Vi tycker att skatterna fyller
            vissa väldigt grundläggande och viktiga uppgifter i samhället.
            Det gäller i första hand att finansiera statlig och kommunal verksamhet.
            Det handlar alltså om att ha en stark offentlig sektor.
          </note>
          <note>
            De är också ett viktigt redskap i fördelningspolitiken. Det handlar
            om att minska inkomstskillnader.
          </note>
          <note>
            Skatter kan i vissa fall också ha en styrande effekt.
          </note>
          <note>
            För att fördjupa mig lite grann skulle jag vilja prata om den
            offentliga sektorn och den generella välfärden och den betydelse
            som de har haft, kanske framför allt för oss kvinnor. Vi hade
            på 70- och 80-talet en offentlig sektor som expanderade. Kvinnor
            kom ut på arbetsmarknaden, och detta blev till en stor arbetsmarknad
            också för oss kvinnor.
          </note>
          <note>
            Under 90-talets besparingar har detta ryckts undan. Många kvinnor
            har blivit arbetslösa, och mycket av kompetens tas inte till vara.
            Jag tycker att det är viktigt att ha detta med sig. Jag tycker
            också att det är bra att vi nu ser att vi på något sätt är i slutet
            av den här saneringsperioden, så att vi kan börja återuppbyggnaden
            av vår generella och gemensamma välvärd.
          </note>
          <note>
            Jag vet inte riktigt vad Holger Gustafsson menade när han förut
            sade att den offentliga sektorn i dag inte har kontakt med de
            behov som finns och med efterfrågan. Den skulle därför i stället
            växa av sig själv.
          </note>
          <note>
            Jag vet inte vad ett sådant uttalande står för. Såsom jag ser
            det är det snarare många gånger tvärtom.
          </note>
          <note>
            Den offentliga verksamhet som vi har täcker inte alla de behov
            som faktiskt finns på dagis, i skolan, inom sjukvården och inom
            äldreomsorgen. Det har många larmrapporter de senaste åren faktiskt
            vittnat om.
          </note>
          <note>
            Det är också i mycket en ideologisk fråga vad man använder skattepengarna
            till och vilken typ av samhälle man vill ha. Vi i Vänsterpartiet
            förespråkar den generella välfärden. Vi förespråkar inte den s.k.
          </note>
          <note>
            grundtrygghet som vissa partier vill föra fram som ett alternativ.
            Vi ser det så att en grundtrygghet många gånger förutsätter privata
            försäkringar vid sidan av det som samhället kan erbjuda.
          </note>
          <note>
            Det är en väg som vi inte vill gå in på. När man t.ex. gjorde
            försämringar inom sjukförsäkringen fick vi se prov på hur privata
            försäkringsbolag för några år sedan helt plötsligt hittade en
            helt ny marknad för människor som behövde få trygghet inför eventuellt
            kommande sjukdom.
          </note>
          <note>
            Det är intressant, Holger Gustafsson, att höra så många män göra
            sig till tolkar för hur en ensamstående mamma kan tänka eller
            tycka i en viss situation.
          </note>
          <note>
            Jag kan kanske lite bättre tänka mig in i hur en ensamstående
            mamma tänker, och jag tror inte att hon i första hand tänker:
            Måtte de nu sänka skatterna! Jag tror att hon i stället vill ha
            en bra skola för sina barn och kanske en god vård för sin mamma
            eller sin pappa. Det finns oändligt mycket annat som hon sätter
            högre på prioriteringslistan än att skatterna skall sänkas.
          </note>
          <note>
            Kanske blir detta en lång utläggning om den generella välfärden,
            men det är faktiskt en stor och viktig del av det vi använder
            våra skatter till.
          </note>
          <note>
            Som jag sade förut skall skatterna vara ett redskap i fördelningspolitiken.
            Detta måste få acceptans hos dem som betalar skatt. Det måste
            finnas något slags legitimitet för ett skattesystem. Det måste
            upplevas rättvist. Av den anledningen var vi i Vänsterpartiet
            kritiska till att man ändrade grunden för värnskatt, vilket man
            nu kommer att göra den 1 januari 1999.
          </note>
          <note>
            Det är också en annan sak som andra företrädare har påtalat,
            och det gäller den förmögenhetsbeskattningsbefrielse som vissa
            miljardärer i dag har på börsen. Någon nämnde t.ex. Stefan Persson,
            och det finns naturligtvis flera. Med tanke på kommande skattesamtal
            tror jag att det är viktigt att vi tar upp frågan om hur vi definierar
            arbetande kapital, för det är där problemet ligger. Från Vänsterpartiets
            sida är vi alltså med andra ord inte intresserade av att ta bort
            förmögenhetsskatten.
          </note>
          <note>
            Det har pratats om hushållstjänster. Vi har tidigare från Vänsterpartiets
            sida pratat om, inte specifikt hushållstjänster, utan om den privata
            tjänstesektorn, och vi kan också tänka oss att ta upp detta i
            skattesamtalen. Finns det någon möjlighet att göra riktade sänkningar
            av arbetsgivaravgifter där, eller finns det möjlighet att för
            att öka sysselsättningen tänka sig riktade momssänkningar?
          </note>
          <note>
            Det är också viktigt att vi förbättrar villkoren för företagande,
            kanske framför allt för de små företagen.
          </note>
          <note>
            Småföretagsdelegationen har ju lagt fram en rad förslag, och
            vad jag förstår kommer det så småningom en proposition angående
            detta.
          </note>
          <note>
            Vi har också många gånger påtalat sjuklöneperiodens inverkan,
            i första hand då för de små företagen, och att den många gånger
            minskar viljan att kanske anställa en person eller att, om man
            har två anställda redan, anställa den tredje, för att ha någon
            anställd som befarar att han eller hon kommer att vara frånvarande
            och sjuk mycket hämmar inte bara verksamheten utan också det enskilda
            företagets ekonomi. Det här tänker vi ta med oss till skattesamtalen.
          </note>
          <note>
            Vi får heller inte glömma bort den s.k. gröna skatteväxlingen.
            Jag tycker att det är en viktig del i arbetet för en hållbar utveckling.
            Det är också viktigt att vi i vår generation nu tar upp dessa
            frågor på allvar och använder detta som ett redskap för att minska
            vår miljöbelastning. Jag tycker att det är en viktig del i skattesamtalen,
            och jag tror att det kanske finns en ganska stor samstämmighet
            när det gäller, kanske inte synen på hur vi skall beskatta, men
            att detta är en viktig överlevnadsfråga.
          </note>
          <note>
            Fru talman! Vi är också beredda från Vänsterpartiets sida att
            ställa upp och diskutera de ändrade förutsättningar som vi tyvärr
            har hamnat i på grund av den ökade internationaliseringen. Det
            kan handla om kapitalskatterna. Utan att säga att vi på något
            sätt vill sänka kapitalskatterna måste vi ändå erkänna att detta
            är ett problem. Det handlar alltså om skattebaser som håller på
            att minska; man säger att de eroderar. Att ha breda och starka
            skattebaser är ju också faktiskt grunden för att vi skall kunna
            beskatta och för att vi skall kunna få och få behålla en generell
            välfärd. Det tycker jag är viktigt. Det förs diskussioner om eventuella
            minimiskattesatser, och det förs diskussioner om uppgiftsskyldighet
            mellan länder. Var detta slutar vet jag inte, men oavsett lösning
            är i varje fall dagens system, där t.ex. Luxemburg beskattar kapital
            med
          </note>
          <note>
            0 %, helt förödande för våra möjligheter att på sikt ha en vettig
            kapitalbeskattning.
          </note>
          <note>
            Från Vänsterpartiets sida ser vi det också angeläget i samtalen
            att föra en diskussion om skatteuttag för låg- och medelinkomsttagare,
            i första hand låginkomsttagare. Det handlar om en fördelningsprofil,
            men det handlar också om att skapa köpkraft och kanske därmed
            sysselsättning.
          </note>
          <note>
            Något som i väldigt hög grad påverkat ekonomin för människor
            med lägre inkomst de senaste åren är införandet av de allmänna
            egenavgifterna, det som numera heter allmänna pensionsavgifter.
            Det började med någon procent, växte så småningom och är i dag
            uppe i 6,95 %. Nu skall man veta att parallellt som vi kommer
            att sitta i skattesamtalen sitter det också en genomförandegrupp
            för att slutföra pensionsreformen. Vi har ju fattat beslut om
            merparten, men det finns saker kvar, och en av de delarna är alltså
            finansieringen av pensionsreformen. Det står faktiskt att läsa
            i en bilaga till budgetpropositionen att på några års sikt kommer
            ett underskott att finnas, som måste täckas, då förmodligen som
            jag tolkar det med en höjning av de allmänna pensionsavgifterna.
          </note>
          <note>
            I vilket fall som helst utgör de redan i dag en väldigt stor
            avgift för låginkomsttagare. Vi tycker därför att det är viktigt
            att få en diskussion kring detta. Vi har ju alltid varit väldigt
            kritiska till att över huvud taget ta ut avgifter på detta sätt.
            Dels är det fördelningspolitiskt oriktigt eftersom man tar ut
            dem upp till 7 ½ basbelopp, dels är de avdragsgilla och dels har
            de under flera år påverkat kommunsektorns ekonomi på ett negativt
            sätt.
          </note>
          <note>
            Vi tycker att man nästan skulle kunna tänka sig att prova olika
            alternativa finansieringar, t.ex. att inom befintligt skattesystem
            finansiera via höjda statsskatter eller att inom systemets ram
            helt enkelt kompensera inkomsttagarna för höga pensionsavgifter.
          </note>
          <note>
            Vi i Vänsterpartiet noterar att det i regeringens inbjudan till
            skattesamtal står att den kommande skattepolitiken inte får äventyra
            starka offentliga finanser eller kvaliteten inom vård, skola och
            omsorg och inte leda till ökade skatteklyftor. Den beskrivningen
            ställer sig Vänsterpartiet bakom. Vi tycker att det är en bra
            utgångspunkt, men vi vill också inskjuta betydelsen av att kommande
            skattesystem skall ha till syfte att minska inkomstklyftor. Det
            gläder mig att Arne
          </note>
          <note>
            Kjörnsberg i sina anföranden flera gånger har påtalat just detta
            också: Syftet skall vara att minska klyftorna i Sverige. Det resonemang
            som jag nyss förde om pensionsavgifter är just ett exempel på
            att man kan göra något åt detta.
          </note>
          <note>
            Fru talman! Jag har inget yrkande. De synpunkter jag har fört
            fram finns i stort sett i ett särskilt yttrande i betänkandet.
          </note>
          <note type="speaker">
            Anf. 97 ARNE KJÖRNSBERG (s) replik:
          </note>
          <note>
            Fru talman! Jag vill bara mycket kort säga en sak till Marie
            Engström.
          </note>
          <note>
            Jag råkar sitta i den s.k. Genomförandegruppen.
          </note>
          <note>
            Det är vi som i flera år har hållit på med pensionerna.
          </note>
          <note>
            Det Marie Engström sade om att det skulle vara ett underskott
            på gång om några år och att det skulle leda till att man måste
            höja egenavgifterna kan jag dementera. Så är det inte, och det
            kommer inte att bli på det sättet. Det som Genomförandegruppen
            har att klara ut nu - där har vi olika uppfattningar - är hur
            man skall lösa frågan om "hälften-hälften". Totalt är det ju 18
            ½ % som gäller, och den ursprungliga principöverenskommelsen handlar
            om 9,25 % i egenavgifter och 9,25 % i arbetsgivaravgifter.
          </note>
          <note>
            Jag tycker i och för sig att det är en lite onödig diskussion,
            eftersom pengarna kommer från samma håll. De kommer från produktionen.
            Det spelar inte så stor roll vilken väg de går. Där har vi kvarstående
            problem, och där är vi oense. Det har vi varit sedan förra julen.
            Veckan före jul förra året satt vi och diskuterade detta långa
            kvällar och sena nätter. Men det är bara det som är kvar.
          </note>
          <note>
            Sedan har statsministern, vår partiordförande, offentligt sagt
            att man inom ramen för dessa skatteöverläggningar bör titta på
            vad de s.k. egenavgifterna i pensionssystemet har inneburit för
            olika inkomstgrupper. Det får vi ta med oss, och vi får titta
            på det.
          </note>
          <note type="speaker">
            Anf. 98 MARIE ENGSTRÖM (v) replik:
          </note>
          <note>
            Fru talman! Säger Arne Kjörnsberg att det inte blir någon höjning
            av pensionsavgiften tycker jag naturligtvis att det är bra. Det
            är säkert också många löntagare som tycker att det är bra.
          </note>
          <note>
            Jag noterar att det står i budgetpropositionen att det i dag
            finns ett underuttag som måste täckas. Det är väl bara att vänta
            på att ni i Genomförandegruppen blir ense om hur det göras.
          </note>
          <note>
            Jag hoppas - och det kanske jag kan få ett svar på av Arne Kjörnsberg
            - att det kommer att finnas med i skattesamtalen och att det kommer
            att beaktas.
          </note>
          <note type="speaker">
            Anf. 99 ARNE KJÖRNSBERG (s) replik:
          </note>
          <note>
            Fru talman! Jag refererade till statsministern och min partiordförande.
            Jag tror att han är ett bättre sanningsvittne och har större inflytande
            på det än vad jag kommer att ha. Det får vi se.
          </note>
          <note type="speaker">
            Anf. 100 CARL FREDRIK GRAF (m) replik:
          </note>
          <note>
            Fru talman! Marie Engströms inlägg illustrerar i många avseenden
            de svårigheter som regeringsunderlaget med Vänsterpartiet, Miljöpartiet
            och Socialdemokraterna står inför.
          </note>
          <note>
            Ett exempel är den mycket märkliga förmögenhetsskatt vi har i
            dag som på intet sätt lever upp till någon sorts krav på fördelningspolitik.
            Marie Engströms lösning förefaller vara att det är lika bra att
            vi ökar skattesatsen så att den gäller lika för alla.
          </note>
          <note>
            I budgetpropositionen skriver regeringen: Regeringen bedömer
            att frågan om kapitalinkomstskattesatsens nivå och förmögenhetsskatten
            bör övervägas under mandatperioden. Jag tolkar det trots allt
            som att man inte överväger en ökning av skattesatsen. Det framgår
            av texten som följer.
          </note>
          <note>
            Det är ett problem. Det kommer att bli flera problem. Jag är
            lite orolig för att det kommer att sända ut osäkerhetssignaler
            både till enskilda individer och till näringsliv, där man ifrågasätter
            långsiktigheten och stabiliteten i den ekonomiska politik som
            kommer att föras framöver.
          </note>
          <note type="speaker">
            Anf. 101 MARIE ENGSTRÖM (v) replik:
          </note>
          <note>
            Fru talman! Det är nästan rörande hur många moderater på något
            sätt skall vårda samarbetet mellan s, v och mp. Det är intressant
            i och för sig. Jag har hört det många gånger också i skatteutskottet,
            jag har hört flera gånger här i kammaren, och nu kom det återigen.
          </note>
          <note>
            Jag ser inga problem. Jag är övertygad om att om vi från Vänsterpartiets
            sida kommer med förslag till diskussion i skattesamtalen kommer
            det också att välkomnas av t.ex. Socialdemokraterna.
          </note>
          <note>
            Precis som jag sade förut i mitt anförande är det viktigt att
            vi har ett skattesystem som har trovärdighet och upplevs som rättvist
            av medborgarna. Jag är övertygad om att Socialdemokraterna är
            lika intresserade av det som jag är som representant för Vänsterpartiet.
          </note>
          <note type="speaker">
            Anf. 102 CARL FREDRIK GRAF (m) replik:
          </note>
          <note>
            Fru talman! Jag tycker också att vi skall ha ett rättvist skattesystem.
            Det skall bl.a. innebära att ett antal miljardärer som inte betalar
            förmögenhetsskatt skall hamna i samma situation som alla småhusägare
            och småsparare. De skall inte behöva betala förmögenhetsskatt.
          </note>
          <note>
            Men spåren förskräcker, Marie Engström. Under hösten 1994, då
            Vänsterpartiet senast hade aktiva överläggningar med regeringen,
            höjdes skatterna med ett stort antal miljarder. Sammanlagt under
            mandatperioden blev det 80 miljarder. Ni i Vänsterpartiet är huvudansvariga
            genom att ni under den mandatperioden hjälpte regeringen med det
            mesta i den delen.
          </note>
          <note>
            Jag är i högsta grad orolig för vad det här samarbetet kommer
            att föra med sig.
          </note>
          <note type="speaker">
            Anf. 103 MARIE ENGSTRÖM (v) replik:
          </note>
          <note>
            Fru talman! Javisst, spåren förskräcker. Det såg ganska förskräckligt
            ut 1994. Vi var tvungna att delta i en sanering av statens finanser.
            Det handlade dels om nedskärningar, dels om skattehöjningar. Det
            var en kombination. I dag kan vi faktiskt se resultatet.
          </note>
          <note type="speaker">
            Anf. 104 BIRGER SCHLAUG (mp):
          </note>
          <note>
            Fru talman, ni som lyssnar här i kammaren och ni som lyssnar
            på läktaren! Jag vill först och främst kommentera något av det
            som har sagts.
          </note>
          <note>
            Jag delar helt Marie Engströms syn på egenavgifter. Det är ett
            elände. Jag har också noterat att både finansministern och statsministern
            har noterat vår oro för detta och öppnat för att man skall kunna
            diskutera frågan.
          </note>
          <note>
            Jag vill också passa på att säga till Arne Kjörnsberg att det
            är mycket bra och goda grundbultar som
          </note>
          <note>
            Arne Kjörnsberg levererade. Det är någon sorts ideologisk fasthet
            i det som han sade om att det inte bara är fråga om att samtala
            utan att det faktiskt finns ideologiska rågångar gentemot dem
            som står för nyliberala värderingar. Det uppskattar jag väldigt
            mycket.
          </note>
          <note>
            Den här debattrundan skall handla om skatter.
          </note>
          <note>
            Miljöpartiets ledamot i skatteutskottet Yvonne Ruwaida är på
            ett internationellt grönt europeiskt möte och kan därför inte
            delta. Det ger mig anledning att påminna om den rödgröna våg som
            går genom Europa just nu där röda och gröna partier har kunnat
            samarbeta på ett väldigt bra sätt. Jag är övertygad om att det
            samarbetet också skall kunna fungera väldigt bra i
          </note>
          <note>
            Sverige.
          </note>
          <note>
            Jag kan också konstatera att det är väldigt många i
          </note>
          <note>
            Sverige - inte minst på ledarsidor och i andra sammanhang, och
            också från riksdagens talarstol - som känner en väldigt stor bitterhet
            över samarbetet mellan Vänsterpartiet, Miljöpartiet och Socialdemokraterna.
            Den bitterheten har t.o.m. knökat in sig hos en del centerpartister,
            vilket är lite tragiskt.
          </note>
          <note>
            Jag har med stort intresse tagit del av den debatt som varit.
            Det påstås från en del mörkermän och också en och annan mörkerkvinna
            att detta samarbete är darrigt. De senaste dagarna har visat att
            det inte är darrigt. Jag kan nog leverera min bedömning av regeringen.
            Jag tror inte att regeringen har darrat på manchetten när det
            gällde försvarsuppgörelsen.
          </note>
          <note>
            Det har skrivit mycket om det i medierna. Vi hade en uppgörelse.
            Miljöpartiet gick in i de förhandlingarna med förutsättningen
            att statsskulden skall betalas av och utgiftstaken skall hållas.
            Miljöpartiet, Socialdemokraterna och Vänsterpartiet var överens
            om det, och därmed fanns det inget utrymme. Svårare än så var
            det inte.
          </note>
          <note>
            Någon sade här - jag tror att det var Centerpartiets
          </note>
          <note>
            Rolf Kenneryd - att tack vare utgiftstak och annat har en del
            partier hållit sig på mattan. Ett av de krav som vi i Miljöpartiet
            hade, Rolf Kenneryd, för att över huvud taget sätta oss i förhandlingar
            med regeringen var att vi skall vidmakthålla sunda finanser, att
            statsskulden skall betalas av och utgiftstaken skall hållas. Det
            var förutsättningen för att vi över huvud taget satte oss där.
          </note>
          <note>
            Samsynen mellan de tre partierna när det gäller att hålla sunda
            finanser har också gjort det möjligt för många människor att uppleva
            de låga räntor som finns just nu. De litar på att det inte är
            partier som springer i väg, även om jag kan tänka mig att det
            darrades en del här och var när en del borgerliga partiet tyckte
            att vi skulle satsa ytterligare 6 miljarder på det militära försvaret.
          </note>
          <note>
            Skattetryck diskuteras mycket. Jag håller på att reparera ett
            gammalt hus, och jag rev en vägg. På den tiden isolerade man med
            gamla tidningar. Det var
          </note>
          <note>
            Katrineholms-Kuriren från 1932, tror jag. Det var intressant.
            Det fanns en debatt om det höga skattetrycket på ledarsidan. Det
            är en liberal tidning. Det höga skattetrycket var förfärande.
            Det höga skattetrycket var 17 eller 18 %. Det var fruktansvärt
            förfärande för näringslivet och för allting. Klagomål på skatter
            har alltid förekommit och kommer nog också alltid att förekomma.
          </note>
          <note>
            Vårt synsätt är att skatter är ett sätt att finansiera välfärdens
            kärna, en gemensam välfärd. Därför kan naturligtvis inte skattesänkningar
            i sig vara ett självändamål. Tvärtom är det viktigt att slå fast
            att skattesänkningar inte skall äventyra en generös välfärdspolitik
            eller sunda statsfinanser.
          </note>
          <note>
            Moderaterna, som är riksdagens absolut mest populistiska parti,
            vill sänka skatter på ett sätt gör att man måste skära ned kraftigt.
            Man drar sig inte ens för att bluffa när man talar om hur man
            skall klara av dessa nedskärningar. Vi såg det i Aktuellt i går
            kväll.
          </note>
          <note>
            Det var väldigt pinsamt. Men det är ju bra att medierna granskar
            en del partier som lever väldigt mycket på populism.
          </note>
          <note>
            Vi behöver alltså skatteintäkter. Det är viktigt.
          </note>
          <note>
            Men skattesystemet måste enligt vårt synsätt revideras. Det ligger
            naturligtvis väldigt mycket i det att vi har en hög skatt på arbetstid
            i Sverige. Vi har så hög skatt på arbetstid att vi kanske till
            slut inte har råd med varandra. Detta är ett problem samtidigt
            som vi har för få incitament för företag och andra att göra miljöinvesteringar.
          </note>
          <note>
            Den här kombinationen av brister gör det som klippt och skuret
            att ta steg in i en socialekologisk skattereform, en grön skatteväxling.
            Det talar man om i Tyskland, Frankrike, Italien, Finland och överallt
            där det rödgröna samarbetet fungerar. Jag tror också att vi skall
            diskutera det i Sverige. Jag kommer naturligtvis att medverka
            till att detta skall föras upp i de skatteförhandlingar vi har.
          </note>
          <note>
            Skatteväxling är alltså centralt. Det stimulerar tjänstesektorn.
            Insikten om att skatten på arbetstid är för hög visar sig i resonemanget
            om hushållstjänster.
          </note>
          <note>
            Vi är absoluta motståndare till de s.k. pigavdragen. Vi tycker
            att det är ett fullständigt felaktigt synsätt av flera orsaker.
            Ett skäl är att skattesystemen skall vara enkla, tydliga och väldigt
            klara. Människor skall förstå dem. Det skall inte bli undanträngningseffekter,
            vilket det naturligtvis blir om man kan ta hem en reparatör som
            fixar bilen och får en viss subvention, eller om samma sak gäller
            om någon lagar maten hemma men inte på restaurang. Det blir konstigheter,
            och det kan leda till att vanlig traditionell affärsverksamhet
            får det svårare och kanske konkurreras ut.
          </note>
          <note>
            Detta är felaktigt. Det måste vara enkla och tydliga system.
            Därför tycker vi att en grön socialekologisk skatteväxling är
            oerhört viktig.
          </note>
          <note>
            Någon var inne på att man måste se till att skattebasen inte
            minskar om man höjer de miljörelaterade skatterna, energiskatterna
            osv. Målsättningen är ju att energin skall förbrukas i mindre
            omfattning och att miljöförstöringen skall minska. Det är ju fullt
            riktigt.
          </note>
          <note>
            Men det finns en oändlig massa miljörelaterade skatter som är
            oerhört stabila och robusta. Det är faktiskt på det sättet. Det
            är viktigt att ta de första stora stegen mot ett annat synsätt.
          </note>
          <note>
            Inför skatteöverläggningarna har finansministern tagit upp sju
            punkter som är viktiga. Jag skall mycket snabbt redovisa hur vi
            ser på dem.
          </note>
          <note>
            För det första säger Erik Åsbrink - egentligen säger han det
            för det sjunde, men jag vänder på det eftersom jag tycker att
            det blir mycket trevligare för oss i Miljöpartiet - att skattepolitiken
            skall kunna användas för att förbättra miljön. Det är naturligtvis
            en öppning för att vi måste diskutera detta med en grön skatteväxling
            eller en socialekologisk skattereform i Sverige som i andra länder.
            Det är utmärkt.
          </note>
          <note>
            För det andra talar finansministern om en utjämning av ekonomisk
            levnadsstandard. Det är en ideologisk grundbult för oss att man
            skall sänka skatter på låga inkomster. Jag tycker att det inlägg
            som Arne
          </note>
          <note>
            Kjörnsberg gjorde också visar den ideologiska grundsynen att
            skattepolitiken skall användas för att minska orättvisorna i samhället.
          </note>
          <note>
            För ett tag sedan hade vi en debatt om moral och etik. Jag tror
            att det var Holger Gustafsson som tog upp det, åtminstone förknippar
            jag honom som kristdemokrat med etik och moral. Han talade om
            att värnskatten var så förskräcklig. Men jag vet inte. Så länge
            vi har ett system som innebär att Stadsmissionen måste göra allt
            de gör, tycker jag att det är omoraliskt att jag som höginkomsttagare
            skall få sänkt skatt. Jag tycker att det är oetiskt. Jag tycker
            att det är omoraliskt. Visst finns det moral i skatt. Moral i
            skatt är att vi med höga inkomster betalar lite mer, mer än
          </note>
          <note>
            50 % på den sista hundralappen. Vi har råd med det.
          </note>
          <note>
            Nästa punkt är att skatteändringen inte får äventyra en generös
            välfärdspolitik. Det är fullt riktigt. Det behövs ett relativt
            högt skattetryck i Sverige. Det är så vi måste ha det, och det
            är så vi skall ha det. Det håller ihop samhället på ett positivt
            sätt.
          </note>
          <note>
            Nästa punkt för Åsbrink är kraven på skattesystemet från en tilltagande
            internationalisering. Oavsett om man vill det eller inte, måste
            man se saker på det sättet. Det går inte att blunda för det. Därför
            är vi naturligtvis öppna för en sådan diskussion.
          </note>
          <note>
            Den näst sista punkten Åsbrink tar upp är att förbättra möjligheterna
            för ekonomisk tillväxt via skattesystemet. Här är det så oerhört
            viktigt att vi ser till att den blir ekologiskt hållbar. Därför
            är vi i Miljöpartiet väldigt glada över att vi har fått till en
            utredning som skall titta på just hur sambanden är mellan ekonomisk
            tillväxt och miljö. Tyvärr är det ju ganska lätt att via miljöförstöring
            skapa en kraftig kortsiktig ekonomisk tillväxt. Det synsättet
            måste vi komma bort ifrån.
          </note>
          <note>
            Som sin första punkt har Åsbrink en återgång till skattereformen.
            Det kan vi diskutera principiellt, men även sakligt. Jag tycker
            inte att det är någon huvudpunkt. Vi kan återgå till 30 %, men
            inte till 50 %.
          </note>
          <note>
            Sedan har jag ytterligare några kommentarer till det som har
            sagts här under dagen. Jag reagerade på väldigt mycket av det
            Holger Gustafsson sade. Jag tänker på etik och moral. Jag skulle
            vilja höra hur
          </note>
          <note>
            Holger Gustafsson analyserar det. Jag försökte få Alf
          </note>
          <note>
            Svensson att diskutera frågan under partiledardebatten. Etik
            och moral handlar ju också om hur människor i tredje världen har
            det.
          </note>
          <note>
            Ett av de största problemen för riktigt fattiga länder i framtiden
            blir drivhuseffekten. Man jagar på drivhuseffekten genom att släppa
            ut mycket koldioxid. I valrörelsen åkte kristdemokrater runt och
            lovade att man skulle arbeta för sänkta bensinskatter, dvs.
          </note>
          <note>
            sänkta skatter på koldioxid, på kolatomer som lägger sig som
            ett lock runt jorden och leder till att temperaturen höjs, isarna
            smälter och de riktigt fattiga länderna drabbas av översvämning.
            Är det etik och moral?
          </note>
          <note>
            Jag skall också kommentera några andra saker.
          </note>
          <note>
            Några var inne på detta med socialförsäkringssystemen och talade
            om den generella välfärden. Men problemet i dag är ju att vi inte
            har någon generell välfärd. Jag skulle gärna vilja få en dialog
            med socialdemokraterna om detta. Vad är en generell välfärdspolitik?
            Flera hundratusen står ju utanför i dag.
          </note>
          <note>
            Systemet är uppbyggt på att man gick ut skolan och sedan fick
            man ett jobb. Många slås ut ifrån de s.k. generella välfärdssystemen.
            Jag tror att socialministern har öppnat för en viss diskussion
            om detta.
          </note>
          <note>
            Han har ju insett att det finns stora brister i dagens system.
            Jag tror att man måste ta steg mot en mer generell grundtrygghet
            i botten. Jag tycker inte att man kan kalla dagens system för
            generellt när så många av de människor som har det allra sämst
            står utanför. Generell välfärdspolitik är kanske detsamma som
            att gå över till ett system med en grundtrygghet i botten. Då
            skulle man slippa detta att man står med mössan i ena handen och
            bidragsblanketten i den andra, det gamla patronsamhället. Det
            har vi ju fått tillbaka redan i dag. Det är förnedrande för människor.
            Trots detta finns det politiker som talar om att vi har ett generellt
            välfärdssystem. Det har vi inte.
          </note>
          <note>
            Det finns ett annat begrepp som vi har hört flera gånger. Arne
            Kjörnsberg sade det, men han menade det inte. Han sade att medborgarna
            måste få jobb osv.
          </note>
          <note>
            Men det handlar ju inte om att man är medborgare, utan det handlar
            om alla som bor i Sverige. Det var naturligtvis det Arne Kjörnsberg
            menade. Det är väldigt många som bor i Sverige i dag som inte
            har fått möjlighet att bli medborgare.
          </note>
          <note>
            Jag ser fram emot skatteöverläggningarna med en rättvisare fördelning
            och en bättre miljöprofil. Dessutom måste vi se till att vi kan
            behålla de sunda finanserna.
          </note>
          <note>
            Jag är mycket tacksam för att det här angreppet från militären,
            ÖB och försvarsindustrin på sunda statsfinanser tillbakavisades.
            Det visar att samarbetet mellan Vänsterpartiet, Socialdemokraterna
            och Miljöpartiet är mycket stabilt. Vi stod t.o.m. emot det militära
            anfallet. Det är inte dåligt.
          </note>
          <note type="speaker">
            Anf. 105 ROLF KENNERYD (c) replik:
          </note>
          <note>
            Fru talman! Jag skall göra några smärre kommentarer.
          </note>
          <note>
            Birger Schlaug talar om bitterhet över det nu inledda samarbetet
            och säger att det t.o.m. skulle ha
          </note>
          <note>
            "knökat in sig" hos en del centerpartister, vad nu knöka är för
            något.
          </note>
          <note>
            Jag vill i varje fall för egen del deklarera att jag inte känner
            någon sådan bitterhet. Den rätt att samarbeta för att nå resultat
            som jag har varit ivrig förespråkare för är självfallet en rätt
            som tillkommer också andra partier än mitt eget. Det föranleder
            för min del i varje fall ingen bitterhet.
          </note>
          <note>
            Däremot förbehåller vi oss naturligtvis rätten att lägga synpunkter
            på och i förekommande fall kritisera innehållet i samarbetet och
            de resultat som samarbetet genererar.
          </note>
          <note>
            Om det dessutom, som Birger Schlaug säger, finns en gemensam
            insikt om och en gemensam strävan efter att utgiftstaket skall
            hållas och att det är en tillgång känner jag stolthet över att
            dels ha varit med om att initiera och genomföra detta utgiftstak,
            dels i någon grad pedagogiskt ha medverkat till att denna insikt
            har fått en sådan spridning, om så skulle vara fallet.
          </note>
          <note type="speaker">
            Anf. 106 BIRGER SCHLAUG (mp) replik:
          </note>
          <note>
            Fru talman! Jag tycker att det är trevligt att Rolf
          </note>
          <note>
            Kenneryd är stolt och inte känner bitterhet. Det tycker jag låter
            väldigt trevligt.
          </note>
          <note>
            Vad "knöka in sig" betyder kan vi ta en diskussion om efteråt,
            men Rolf Kenneryd förstår nog ungefär vad jag menar.
          </note>
          <note>
            Rolf Kenneryd var också inne på att det verkar lite darrigt när
            vårt gemensamma förslag innebär tillfälliga sänkningar av fastighetsskatten
            och tillfälliga sänkningar för låginkomsttagare. Det var precis
            på det sätt - jag var själv med i förhandlingarna - som
          </note>
          <note>
            Arne Kjörnsberg säger. Det var för att det skulle vara öppenhet
            gentemot Centern och andra partier inför skatteöverläggningarna,
            så det var inte det att samarbetet darrade.
          </note>
          <note>
            Om samarbetet fortsätter mellan Vänsterpartiet,
          </note>
          <note>
            Miljöpartiet och Socialdemokraterna är jag däremot övertygad
            om att sänkt fastighetsskatt även för hyresfastigheter och sänkt
            skatt för låginkomsttagare kommer att gälla. Därför tycker jag
            att det är viktigt att markera att jag inte hoppas att regeringen
            eller någon socialdemokrat funderar på att samarbeta med moderaterna
            i skattefrågor.
          </note>
          <note type="speaker">
            Anf. 107 ROLF KENNERYD (c) replik:
          </note>
          <note>
            Fru talman! Jag har aldrig uttryckt någon uppfattning om att
            samarbetet skulle darra. Det undandrar sig nämligen fullständigt
            min bedömning. Jag tycker dessutom att det inte finns någon anledning
            att göra sådana lösa bedömningar. Framtiden får väl utvisa hur
            pass hållbart det här är. Låt oss testa öppenheten i skattesamtalen
            och vad den kan leda fram till. Vi kommer, som jag tidigare har
            påpekat, att konstruktivt medverka i det jobbet.
          </note>
          <note type="speaker">
            Anf. 108 BIRGER SCHLAUG (mp) replik:
          </note>
          <note>
            Fru talman! Jag tycker att det låter utmärkt!
          </note>
          <note type="speaker">
            Anf. 109 HOLGER GUSTAFSSON (kd) replik:
          </note>
          <note>
            Fru talman! Jag ber att få tacka Birger Schlaug för engagemanget
            i de ekonomisk-etiska frågorna. Det är alltid värdefullt när det
            blir så här uppenbart.
          </note>
          <note>
            Såvitt jag vet har inte vi kristdemokrater något krav på sänkta
            bensinskatter. De kampanjaktiviteterna var nog mer av ett personligt
            inslag i valrörelsen. Det kan jag inte lämna någon garanti för.
            I vårt program har vi inte något krav på att sänka bensinskatterna.
          </note>
          <note>
            Däremot är vi mycket engagerade i arbetet inom
          </note>
          <note>
            EU för att höja beskattningen på den typen av utsläpp, så jag
            tror att vi klarar av balansgången ganska bra. Men om man räknar
            med en bensinskatt på bortåt
          </note>
          <note>
            15 kr som det har nämnts att Miljöpartiet vill ha ligger vi i
            så fall lågt i det sammanhanget. Då vill jag också fråga hur etiken
            ligger till för den dagmamma som skall hämta sina barn på dagis
            och kanske inte har råd med detta. Är det en så genomtänkt etik
            från dem som kräver ett bensinpris på 15 kr?
          </note>
          <note>
            Låt mig också återkomma till Stadsmissionen. Jag tror att om
            man tänker lite längre får man det lite lättare med etiken. Jag
            försökte förut beskriva för
          </note>
          <note>
            Arne Kjörnsberg att om jag har löner för offentliganställda med
            vanlig skatt, statsskatt, värnskatt och sociala avgifter blir
            det ganska dyrt. De personalkostnaderna gör att vi spräcker våra
            kommunala och landstingskommunala budgetar i dag. Beroende på
            bl.a. det höga skattetrycket har vi inte råd att anställa de socialarbetare
            som skulle ha behövts i Stadsmissionen. Hade vi klarat av en god
            skattepolitik kanske vi hade haft en bättre etik också när det
            gäller Stadsmissionen och dem som sover ute.
          </note>
          <note type="speaker">
            Anf. 110 BIRGER SCHLAUG (mp) replik:
          </note>
          <note>
            Fru talman! Den kommunala verksamheten finansieras faktiskt genom
            just skatter, så jag förstod mig inte riktigt på hur Holger Gustafsson
            argumenterade.
          </note>
          <note>
            Jag skall dock ta upp det första, om krav på sänkt bensinskatt.
            Bl.a. Mats Odell åkte land och rike runt och lovade sänkt skatt
            på bensin. Det är intressant att höra att en som är mer etiskt
            bevandrad än vad Mats
          </note>
          <note>
            Odell kanske var just när han sade det tar avstånd från det.
            Det gläder mig. Men så gjorde ni faktiskt, och ni vann säkert
            en och annan röst på det också. Men det var inte speciellt etiskt
            att lova något om man sedan inte står för det.
          </note>
          <note>
            Egentligen är det ganska ointressant vad skatten på det fossila
            bränslet bensin är i framtiden, om 20 år.
          </note>
          <note>
            Det fossila bränslet bensin skall nämligen mönstras ut. Det är
            därför det skall vara beskattat. I framtiden skall vi ha andra
            bränslen. Framför allt skall det vara lönsamt och trevligt även
            för bilfabrikanterna att göra reklam för bilar som drar 0,2 och
            0,25 liter per mil.
          </note>
          <note>
            Det är det som är vitsen med att höja skatten på det fossila
            bränslet bensin. Det skall nämligen så småningom mönstras ut.
          </note>
          <note type="speaker">
            Anf. 111 ARNE KJÖRNSBERG (s) replik:
          </note>
          <note>
            Fru talman! Jag vill säga fyra korta saker till Birger Schlaug.
          </note>
          <note>
            För det första skulle vi stå pall mot de nyliberala vindarna.
            Jag tror att det blir något enklare. De blåser nämligen inte så
            starkt längre, eller också är det så att de snarare har mojnat.
          </note>
          <note>
            För det andra tackar jag för de vänliga orden, men de skall inte
            tillkomma mig utan mitt parti.
          </note>
          <note>
            För det tredje använde jag fel ord. Jag menade människorna men
            sade medborgarna. Nationens viktigaste tillgång är människornas
            vilja till arbete. Så skall det korrekt formuleras. Det var bra
            att jag fick det påpekandet.
          </note>
          <note>
            För det fjärde har jag haft tillfälle att tacka Per
          </note>
          <note>
            Rosengren och Marie Engström för det samarbete vi har haft. Vi
            har haft våra partiers överenskommelse i botten, och vi har närmat
            oss ett arbete som jag vill beteckna mera som en handslagsöverenskommelse.
          </note>
          <note>
            Detta gäller också Yvonne Ruwaida. Jag vill be om en hälsning
            till henne. Jag tycker att det passar eftersom vi för skatteutskottets
            debatt, så jag ber om det.
          </note>
          <note>
            Det kommer svåra frågor och det kommer svåra tider. Då hoppas
            jag att vi orkar stå pall även för de besvärliga besluten. Jag
            tycker mig se att mycket tyder på att vi skall klara det. Men
            det är en gemensam uppgift. Man brukar säga att har man tagit
            en viss potentat i båten så skall man också ro potentaten i land.
          </note>
          <note type="speaker">
            Anf. 112 BIRGER SCHLAUG (mp) replik:
          </note>
          <note>
            Fru talman! Frågan är om potentaten är sossarna eller vi. Det
            kan man ju diskutera.
          </note>
          <note>
            Hur som helst ser jag inga större problem med att utveckla samarbetet
            på ett bra sätt. När regeringen står pall för det våldsamma angreppet
            från ÖB, militären och vapenindustrin för att hålla en överenskommelse
            tycker jag att det bådar gott.
          </note>
          <note>
            Tack i övrigt för alla vänligheter! Jag returnerar dem.
          </note>
          <note type="speaker">
            Anf. 113 ARNE KJÖRNSBERG (s) replik:
          </note>
          <note>
            Fru talman! Den frågan kan man ställa sig. Låt mig erkänna att
            jag uttryckte mig lite slarvigt. Vad jag menar är att om man har
            bestämt sig för att göra en sak kan man inte göra det halvhjärtat
            utan då får man satsa på det. Allt du gör, gör fullt och helt,
            icke styckevis och delt, tror jag man brukar säga.
          </note>
          <note>
            Anf. 114 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag vill börja med att läsa upp ett antal uttalanden.
          </note>
          <note>
            En person säger sig vara öppen för lokala försök med lägre pris
            på hushållstjänster. En annan finner det möjligt att åtgärder
            kan vidtas för någon typ av skattelättnader för hushållstjänster.
            En tredje anser att
          </note>
          <note>
            LO-utredaren Dan Anderssons förslag om sänkt skatt på s.k. hushållstjänster
            är bra. En fjärde ser det som möjligt att förvandla svarta jobb
            till vita.
          </note>
          <note>
            En femte uttalar: Jag försöker se vilka branscher som skulle
            kunna växa och var det finns behov någonstans. Tjänstesektorn
            är en sådan bransch.
          </note>
          <note>
            Ett sjätte uttalande: Men subvention av hushållstjänster är ett
            bra förslag för den som jobbar svart.
          </note>
          <note>
            Den kan jobba vitt. Det är också ett bra förslag för dem som
            har behov av sådana tjänster.
          </note>
          <note>
            Ett sjunde uttalande: I dag är det många som är beredda att köpa
            tid. Det gör vi hela tiden på restauranger och på annat håll.
            Varför skall vi inte också göra det med tjänster som i dag är
            svarta och handlar om hushållstjänster. Det är väl bra om de blir
            vita. De som jobbar där i dag har noll social trygghet.
          </note>
          <note>
            Det gemensamma för alla dessa uttalanden är att de är positiva
            till hushållsnära tjänster. Men det är inte det viktigaste och
            mest intressanta. Det intressanta och betydelsefulla är att de
            alla är yttrade av socialdemokrater, av socialdemokratiska ministrar
            ingående i nuvarande regering.
          </note>
          <note>
            Egentligen, fru talman, skulle jag kunna sluta mitt anförande
            här och glatt konstatera att det finns stor majoritet i riksdagen
            för att fatta beslut som gör det enklare, ekonomiskt möjligt och
            accepterat för alla, från barnfamiljer till äldre, att köpa hushållsnära
            tjänster vitt. Detta skulle också innebära att de som i dag arbetar
            inom denna sektor inte faller utanför de sociala trygghetssystemen
            på grund av svartarbete.
          </note>
          <note>
            Men tyvärr skulle jag också kunna läsa upp lika många negativa
            uttalanden från socialdemokratiska ministrar. Så vad regeringen
            och socialdemokraterna egentligen tycker i den här frågan är fortfarande
            höljt i dunkel, trots att flera av oss här i kammaren vid ett
            flertal tillfällen har försökt att få klarhet i om det finns en
            gemensam uppfattning inom regeringen och socialdemokratin och
            vilken den i så fall är.
          </note>
          <note>
            Det hörs ofta från socialdemokratiskt håll att skattenivån som
            den är just nu är precis den rätta och att medborgarna i Sverige
            inte alls tycker att skatterna är för höga. De som påstår detta
            har likt strutsen stuckit ned huvudet i sanden i tron att det
            man inte ser eller inte hör inte heller existerar.
          </note>
          <note>
            Men jag vill påstå att det varje dag, varje timme i det tysta
            pågår en skatterevolt här i Sverige. Varför jobbas det svart?
            Varför köps det svarta tjänster?
          </note>
          <note>
            Riksskatteverket uppskattar att 90 000 hushåll köper tjänster
            som städning, fönsterputsning och barntillsyn svart. Siffran gäller
            alltså bara dessa tjänster.
          </note>
          <note>
            Jag har inte tagit med alla de andra, för då blir siffrorna betydligt
            högre för dem som köper tjänster svart.
          </note>
          <note>
            Riksskatteverkets undersökning visar också att den svarta marknaden
            för just hushållstjänster lågt räknat omsätter 10 miljarder kronor
            varje år.
          </note>
          <note>
            Självklart är våra höga skatter grundproblemet.
          </note>
          <note>
            Detta insåg också regeringen när den en kort tid efter en skattehöjning
            på tobak var tvungen att sänka de höga skatterna för att stoppa
            smugglingen och den svarta marknaden och för att över huvud taget
            få in några skatter. Är det då inte rimligt att dra samma slutsats
            när det gäller andra sektorer i samhället, t.ex.
          </note>
          <note>
            de hushållsnära tjänsterna?
          </note>
          <note>
            Orimliga skatter har lagt en död mans hand över en vit marknad
            för hushållstjänster. De s.k. skattekilarna är gigantiska. Hur
            orimligt det hela är fick sin blixtbelysning 1997, när Jan Nygren,
            socialdemokratisk statsministerkandidat, ville ha 39 000 kr inklusive
            arbetsgivaravgift extra för att kunna anställa en hushållerska.
            Trots denna gigantiska summa skulle hushållerskan bara få en lön
            på 13 000 kr. Nej, förresten, man skall ta bort löneskatten. Då
            försvinner 3 000 kr, och hushållerskans bruttolön blir ca 10 000
            kr. Hennes nettolön, efter skatt, blir 7 000 kr. 39 000 kr blir
          </note>
          <note>
            7 000 kr. Siffrorna talar faktiskt för sig själva.
          </note>
          <note>
            Det inte heller helt obekanta, men tyvärr numera nedlagda, EU-projektet
            Humlan i Kungälv har visat att det finns en stor efterfrågan på
            hushållsnära tjänster om priset bara inte är för högt. Det visar
            sig också att många arbetslösa kan tänka sig att arbeta inom denna
            sektor. För ungdomar är detta ett bra sätt att få in en fot på
            arbetsmarknaden.
          </note>
          <note>
            Vi moderater, Folkpartiet och Kristdemokraterna presenterade
            redan i våras en rapport med konkreta förslag för att öka antalet
            arbetstillfällen samt göra den hemnära tjänstesektorn vit. Vi
            har i höst väckt en gemensam motion med förhoppning om att tiden
            nu skulle vara mogen för regeringen och det nya superdepartementet
            att gå från ord till handling. Då kunde vårt förslag, som jag
            i korthet skall presentera, tjäna som en inspirationskälla. Detaljerna
            i det förslag som vi lägger fram kan naturligtvis alltid diskuteras.
            Det är vi också beredda att göra.
          </note>
          <note>
            Nu kommer jag till vårt förslag i korthet. Det gäller alltså
            skattereduktion för tjänster som utförs i hemmet.
          </note>
          <note>
            Ersättning för tjänster som utförs i det egna hemmet skall berättiga
            till skattereduktion. Skattereduktionen skall uppgå till 50 %
            av arbetskostnaden inklusive moms. Skattereduktionen begränsas
            till
          </note>
          <note>
            25 000 kr per hushåll och år. Det innebär att hushållen blir
            berättigade till en skattereduktion för betalning av en arbetskostnad
            på upp till 50 000 kr per år.
          </note>
          <note>
            Man kan köpa tjänsten från ett företag. När en kund köper från
            ett företag skall säljaren dra av skattereduktionen från kundens
            pris direkt vid betalningen. Företaget får därefter dra av skattereduktionen
            i den månatliga skattedeklarationen.
          </note>
          <note>
            Man kan också tänka sig att tjänsten köps från en privatperson.
            Om man gör det får man en skattereduktion på 50 % av arbetskostnaden
            inklusive arbetsgivaravgiften. Reduktionen avräknas när betalningen
            erläggs. Den överenskomna bruttolönen meddelas skattemyndigheten
            som svarar för att arbetsgivaravgift, inkomstskatt och egenavgift
            beräknas och att skattereduktionen reducerar beloppet.
          </note>
          <note>
            I det här sammanhanget är det faktiskt viktigt att ta upp frågan
            om F-skattsedel. Det kan tänkas att fler vill starta den här typen
            av företag. Det behövs då regler som gör det lättare att få denna
            F-skattsedel.
          </note>
          <note>
            Man kan säga att i dag betecknas möjligheten att få F-
          </note>
          <note>
            skattsedel som arbetsmarknadens moment 22, eftersom det för att
            få en F-skattsedel måste påvisas att man har tillräckligt många
            kunder och för att få tillräckligt många kunder måste man ha F-skattsedel.
          </note>
          <note>
            Var och en förstår att det här inte är speciellt enkelt.
          </note>
          <note>
            Våra övergripande mål för det förslag vi har lagt fram är naturligtvis
            att öka antalet jobb. Vi vill göra svarta jobb vita. Vi vill öka
            valfriheten för hushållen, dvs. möjligheten att välja mellan att
            göra det själv och låta någon annan göra en del av hemarbetet.
          </note>
          <note>
            Vi vill öka jämställdheten. Man kan jämföra med det som finns
            i dag, dvs. ROT-avdrag. De gäller till största delen mäns arbetsmarknad
            och att underlätta för män. Jag kan inte förstå vari skillnaden
            består.
          </note>
          <note>
            Sätter man in nya fönster får man en skattereduktion, men om
            man vill ha någon som putsar de nya fönstren får man ingen skattereduktion.
            Vårt förslag gör inte den här märkliga diskrimineringen, utan
            vårt förslag omfattar även dem som i dag omfattas av
          </note>
          <note>
            ROT-avdraget.
          </note>
          <note>
            Som jag sade tidigare är vi givetvis redo att diskutera den exakta
            tekniken för hur skattereduktionen skall gå till. Men grundsatsen
            är den jag nyss beskrivit. I finansutskottets betänkande redovisas
            Moderaternas, Kristdemokraternas, Folkpartiets och Centerns samsyn
            beträffande de hushållsnära tjänsterna.
          </note>
          <note>
            Roten till det onda är de höga skatterna. Valet står mellan att
            blunda och låta allt vara som det är eller att gå till botten
            med det onda, dvs. skattesystemet, och förändra det. Det måste
            bli enkelt att jobba vitt och få jobb utfört vitt. Det måste bli
            enkelt att göra rätt.
          </note>
          <note>
            Vad tillsättandet av Dan Andersson, LO-
          </note>
          <note>
            ekonomen som har utrett och lagt fram förslag om tjänstesektorn,
            som en av de fem statssekreterarna i det nya superdepartementet
            kan få för betydelse återstår att se.
          </note>
          <note>
            Fru talman! Hittills har det från socialdemokratiskt håll i fråga
            om konkreta förslag angående hushållsnära tjänster varit precis
            som att klippa grisen, dvs. mycket skrik och lite ull.
          </note>
          <note type="speaker">
            Anf. 115 ARNE KJÖRNSBERG (s) replik:
          </note>
          <note>
            Fru talman! Socialdemokraternas och skatteutskottets majoritets
            uppfattning i frågan finns på s. 348
          </note>
          <note>
            i betänkandet i första stycket under rubriken Utskottet. Det
            är socialdemokraternas uppfattning.
          </note>
          <note>
            Låt mig trots detta ge några kommentarer. En särskild stimulans
            för det som kallas för hushållsnära tjänster innebär ett avsteg
            från principen om likformig neutral beskattning. Man kanske skall
            göra så, men man skall vara medveten om att det innebär det.
          </note>
          <note>
            Jag är tveksam till om effekterna på sysselsättningen blir små
            eller inga alls. Erfarenheter från Danmark tyder på det. Dessutom
            tyder erfarenheterna från
          </note>
          <note>
            Danmark på att det inte blir fråga om heltidsarbete utan korta
            påhugg - ofta för studerande. Det kan i och för sig vara bra,
            men det kan inte vara det som Marietta de Pourbaix-Lundin efterlyser.
          </note>
          <note>
            Kostnaderna för att stimulera fram detta är stora.
          </note>
          <note>
            Låt mig också peka på avgränsningsproblemen. Vad är hushållsnära
            tjänster? Under valrörelsen noterade jag att ett parti, som ingår
            bland reservanterna, tyckte att det var alla tjänster som görs
            i anslutning till bostaden. Tar man hem bilreparatören och reparerar
            bilen på gårdsplanen - om man nu har en gårdsplan -
          </note>
          <note>
            skall det vara en hushållsnära tjänst. Det är ett exempel på
            problemet.
          </note>
          <note>
            Ett argument som brukar användas är att subventioner för hushållsnära
            tjänster kan förvandla svartjobb till vita jobb. Är det inte så
            att fuskgränsen flyttas? Jag vet inte. Hur skall man göra med
            kontrollen? Alla ni som brukar tala om faran med storebror, har
            ni funderat över hur man skall kontrollera detta? Kommer storebror?
            Ni som brukar hylla marknaden och hur marknaden kan lösa allt,
            har ni funderat på undanträngnings- och snedvridningseffekter
            med sådana system som ni förordar?
          </note>
          <note>
            Trots dessa invändningar, låt oss resonera. Låt oss diskutera
            detta som allt annat. För helhetens skull vill jag peka på de
            stora problemen. Om det finns pengar, är det bättre att de går
            till behovsprövade åtgärder som t.ex. till Svea Pettersson, 84
            år, i Borås, än att någon skall komma hem till mig och till ett
            lägre pris, på skattebetalarnas bekostnad, dammsuga på Götgatan
            7.
          </note>
          <note type="speaker">
            Anf. 116 ANDRE VICE TALMANNEN:
          </note>
          <note>
            Jag vill erinra om tiderna för repliker. Det är önskvärt att
            de respekteras.
          </note>
          <note>
            Anf. 117 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag har fortfarande inte riktigt klart för mig vad
            socialdemokraterna i regeringen tycker i frågan. Alla de uttalanden
            jag har läst upp - och jag har ställt frågor i kammaren - ger
            inte någon entydig uppfattning hos socialdemokraterna. Det får
            man inte heller när man läser vad som står i betänkandet.
          </note>
          <note>
            Huvudinvändningen är att det nu görs ett avsteg från någonting.
            Vad är då ROT-avdraget? Då är detta ett avsteg, men det är tydligen
            helt okej. Det gynnar männen och de saker män gör. Det som vi
            pratar om kan gynna hela familjen. Men då fungerar det inte speciellt
            bra.
          </note>
          <note>
            Jag undrar vad det blir för undanträngningseffekter. I dag är
            det mycket som antingen inte görs alls, görs svart eller så gör
            man det själv. När det görs svart blir det inga skatteintäkter.
            Jag tycker inte att man kan blunda för det, och det gör inte Arne
          </note>
          <note>
            Kjörnsberg. Han medger att det finns en stor svart sektor. Det
            vet vi alla. Vilken lösning har Arne
          </note>
          <note>
            Kjörnsberg för att komma till rätta med den stora svarta sektor
            som finns, så att folk som verkligen vill vara hederliga också
            skall komma i åtnjutande av dessa tjänster även om de inte har
            enorma inkomster?
          </note>
          <note>
            Det exempel jag hade visar att det behövs 39 000 kr extra per
            månad för att kunna betala ut en lön på
          </note>
          <note>
            13 000 kr brutto till någon som hjälper. Det är bara förunnat
            några få rika.
          </note>
          <note type="speaker">
            Anf. 118 ARNE KJÖRNSBERG (s) replik:
          </note>
          <note>
            Fru talman! Jag tycker att Moderaterna, som brukar framhålla
            sig själva som sådana räknemästare, skulle kunna räkna på dessa
            förslag. Ni säger att det skall bli så många nya jobb. Räkna på
            detta, och notera att priskänsligheten tycks ligga på 60-70 kr
            i timmen. Räkna på vad det skulle kosta med era prognoser om hundratusentals
            tjänster. Det borde ni kunna göra.
          </note>
          <note>
            Jag vidhåller det för mig ideologiskt viktiga. Om vi har råd
            med detta, är det viktigare att en äldre person, en pensionär,
            som behöver hjälp hemma med städning får hjälp en gång var fjortonde
            dag i stället för en gång i månaden, än att skattebetalarna skall
            betala för att någon skall dammsuga hos mig på Götgatan 7 i Stockholm
            eller på Hasselbacksgatan 42 i
          </note>
          <note>
            Borås.
          </note>
          <note>
            Anf. 119 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Var fanns ideologin när det gäller
          </note>
          <note>
            ROT-avdraget? Finns det någon ideologi bakom det?
          </note>
          <note>
            Jag kan inte hitta någon. Vi vill göra det lika, både med det
            som i dag ingår i ROT-avdraget och det som vi vill införa, nämligen
            hushållsnära tjänster såsom städning, barnpassning, att kratta
            löv osv.
          </note>
          <note>
            I dag får faktiskt staten inga intäkter när hushållstjänsterna
            utförs svart. Staten får 0 kr. Då kan jag inte förstå vad det
            är som skall kosta. Vi har en finansiering i vår budget. Men på
            sikt kan jag inte se att det skall kosta någonting. Tvärtom skall
            det bli mer skatteintäkter.
          </note>
          <note type="speaker">
            Anf. 120 MARIE ENGSTRÖM (v) replik:
          </note>
          <note>
            Fru talman! Jag instämmer i många frågeställningar som Arne Kjörnsberg
            har rest i sin replikväxling. Men det är något som intresserar
            mig speciellt när det gäller det samlade förslaget om hushållstjänster.
            Det gäller krånglet.
          </note>
          <note>
            Jag har deltagit i många debatter i kammaren där vi hela tiden
            har pratat om att förenkla för småföretagen. Det skall finnas
            enkla, klara regler. Men det här förslaget är en uppvisning i
            krångel av sällan skådat slag. Skall vi inrätta nya tjänster på
            skattemyndigheterna, något slags skattereduktionsavräkningspersonal,
            som skall hålla reda på att man inte utnyttjar mer än 25 000 kr
            per år per familj eller skattskyldig?
          </note>
          <note>
            Anf. 121 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Om tekniken och krånglet är det enda hindret och
            bekymret, är vi beredda att diskutera hur det skall gå till väga.
            Det betyder underförstått att
          </note>
          <note>
            Marie Engström är beredd att köpa principen, bara det går att
            hitta en lösning som gör att det blir enkelt att genomföra detta.
            Det tackar jag för.
          </note>
          <note type="speaker">
            Anf. 122 MARIE ENGSTRÖM (v) replik:
          </note>
          <note>
            Fru talman! Det var en grov misstolkning av min fråga till Marietta
            de Pourbaix-Lundin. Jag inledde med att säga att jag instämmer
            i de frågeställningar som Arne Kjörnsberg redan har väckt. Den
            viktigaste är varför vi skall satsa skattemedel i den sektorn
            när det finns många äldre som är i behov av ökad hemhjälp och
            över huvud taget ökad service. Det är kanske det allra viktigaste.
          </note>
          <note>
            Det var mera av ett personligt intresse att höra en företrädare
            som annars håller fanan högt när det gäller att bekämpa krångel,
            nu kommer med det krångligaste förslaget. Marietta de Pourbaix-Lundin
            säger själv att hon inte riktigt vet hur det skall gå till tekniskt
            sett.
          </note>
          <note>
            Anf. 123 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag sade inte att jag inte vet hur det skall gå till.
            Det står väl beskrivet i vår motion, och jag gick igenom den från
            talarstolen. Om det går att få en bred uppslutning, är vi beredda
            att diskutera det tekniska. Det kanske finns andra som har bättre
            förslag än vad vi har.
          </note>
          <note>
            Jag vill fråga Marie Engström: Blundar Marie
          </note>
          <note>
            Engström för att det här är en väldigt stor svart sektor och
            att de som jobbar svart är helt utanför alla våra sociala trygghetssystem?
            Blundar Marie Engström för att staten inte får in några skatteintäkter
            när det jobbas svart? Vi får över huvud taget inte in de pengar
            som vi vill ha för att utbildningen och sjukvården skall bli bättre.
            Det här är ett sätt att göra sektorn vit, så att människor kan
            vara lagliga, att vi kan få in skatteintäkter och att de som utför
            de här tjänsterna kommer in i vårt sociala välfärdssystem.
          </note>
          <note type="speaker">
            Anf. 124 HELENA HÖIJ (kd):
          </note>
          <note>
            Fru talman! Jag tänker fortsätta debatten om skatt på tjänster
            som riktar sig till hushållssektorn.
          </note>
          <note>
            Det måste löna sig både att jobba "vitt" och att köpa tjänster
            vitt. I dag omsätter den svarta sektorn totalt mellan 50 och 60
            miljarder kronor om året i
          </note>
          <note>
            Sverige, enligt Riksrevisionsverket. Det innebär inte bara att
            samhället går miste om betydande skatteintäkter på uppskattningsvis
            mellan 20 och 40 miljarder kronor om året. Det innebär vidare
            att de som jobbar svart står utanför en stor del av det sociala
            skyddsnät som många av oss tar för mer eller mindre självklart.
          </note>
          <note>
            Det innebär i sin tur naturligtvis en otrygghet för dem som mer
            eller mindre känner sig tvingade att jobba svart, inte sällan
            lågutbildade kvinnor som jobbar åt hushållen.
          </note>
          <note>
            En växande svart sektor innebär också att fler och fler skolas
            in att både sälja och köpa svart - en trend som kan vara svår
            att bryta och som undergräver det etiska medvetandet och respekten
            för våra gemensamma skattelagar och rättssamhället i stort.
          </note>
          <note>
            Framför allt tycker vi kristdemokrater att vi måste sänka skatten
            på arbete generellt genom ett höjt grundavdrag - ett förslag som
            också återfinns i vårt budgetalternativ. Detta har vi hört tidigare
            i denna debatt.
          </note>
          <note>
            Vidare måste vi göra oss av med de höga skattekilarna inom tjänstesektorn.
            Detta vill vi göra genom att ge rätt till skatteavdrag när man
            köper in tjänster till hushållen som ett första steg. Även detta
            föreslår kristdemokraterna. Det är detta förslag, fru talman,
            som jag tänker uppehålla mig vid.
          </note>
          <note>
            Jag vågar påstå att en stor del av de tjänster som utförs svart
            vänder sig till just hushållen. Kristdemokraternas förslag innebär
            att man gör vita hushållstjänster tillgängliga för människor med
            normala inkomster. Detta gör vi genom en rejäl utvidgning av dagens
            ROT-system, så att systemet omfattar hemtjänst, renoverings-,
            underhålls- och reparationsarbeten samt större trädgårdsarbeten
            av anläggningskaraktär och installationsarbeten för t.ex. vitvaror
            och datorer i eller för hushållen. Detta skulle också leda till
            att långt fler tjänster i hushållet som traditionellt betraktats
            som kvinnliga får lika skattemässiga villkor som de traditionellt
            manliga. Detta är en nog så viktig poäng i sammanhanget.
          </note>
          <note>
            Vi föreslår att en skattereduktion på 50 % införs för privatpersoners
            betalning av arbetskostnaden när det gäller hushållstjänster som
            utförs i det egna hemmet på totalt upp till 25 000 kr per år.
            Förslaget inenbär jämfört med dagens regler att det vita priset
            halveras direkt vid köpet.
          </note>
          <note>
            Vi har tidigare i debatten här hört att vi har förslaget gemensamt
            med Folkpartiet och Moderaterna, och jag ser det som ett viktigt
            steg mot lägre skatt på arbete och en växande och dynamisk tjänstesektor.
          </note>
          <note>
            Förslaget innebär en ökad valfrihet för hushållen - en valfrihet
            som i dag är förbehållen dem med mycket tjock plånbok och dem
            som kan tänka sig att köpa dessa tjänster svart. Lägre kostnader
            för hushållstjänster skulle få betydelse inte minst för småbarnsföräldrar,
            som i dag ofta har en orimlig arbetsbelastning, men också för
            äldre personer som kan behöva hjälp t.ex. i trädgården.
          </note>
          <note>
            Det är beklagligt att varken regeringen eller finansutskottet,
            eller för den delen majoriteten i skatteutskottet, är beredd att
            ställa sig bakom förslag som öppnar en laglig och vit tjänstemarknad
            som riktar sig till de privata hushållen. Skatteutskottet menar
            att kostnaderna skulle bli stora och effekterna små. Jag menar
            att de siffror jag nämnde inledningsvis visar på det motsatta
            när det gäller kostnaderna. Vi vet dessutom att ca 45 % av allt
            arbete som utförs sker i hemmen. Hushållssektorn har alltså en
            stor potential vad gäller nya jobb. Vår bedömning är att förslaget
            på sikt kan ge upphov till mellan 50 000 och 100 000
          </note>
          <note>
            nya jobb.
          </note>
          <note>
            Genom de höga skattekilarna är den vita marknaden för hushållstjänster
            i dag i stort sett obefintlig, medan svartjobben inom sektorn
            är mycket omfattande. Både efterfrågan och tillgång finns, och
            kostnaderna är små på sikt - det skulle snarare ge en positiv
            nettoeffekt för de offentliga finanserna. Dessutom skulle ändrade
            regler ge människor en chans att inordna sig i ett lagligt system.
          </note>
          <note>
            En möjlighet till skatteavdrag för hushållsnära tjänster skulle
            alltså ur flera aspekter vara en samhällsekonomisk vinst.
          </note>
          <note>
            Med detta, fru talman, vill jag avsluta genom att instämma i
            de bifall som yrkats till reservation 1 med anledning av finansutskottets
            betänkande nr 1.
          </note>
          <note type="speaker">
            Anf. 125 ARNE KJÖRNSBERG (s) replik:
          </note>
          <note>
            Fru talman! ROT-avdrag har kommit upp gång på gång här, och det
            är egentligen en investering som man gör. Man kan låna pengar
            för att byta fönster eller tilläggsisolera, och man får det lite
            billigare.
          </note>
          <note>
            Man betalar det sedan på månadskostnaden. Men det ni talar om
            är konsumtion, i varje fall i nationalekonomisk bemärkelse. Det
            är faktiskt en väldigt stor skillnad där. Detta blir bara åtkomligt
            - med all respekt för era subventioner - för människor som har
            väldigt bra inkomster. Lågavlönade vårdbiträden kommer inte att
            ha råd att ta hem någon som skurar golvet.
          </note>
          <note>
            Sedan tycker jag att ni är så fördomsfulla och så gammalmodiga.
            Ni talar hela tiden om traditionellt kvinnliga och traditionellt
            manliga jobb. Sådant som ni kallar traditionellt kvinnliga jobb
            är tvätt, strykning och dammsugning, och det är sådant som jag
            gör. Ni kan väl för ordningens skull försöka släppa de här gamla
            föreställningarna. Det argumentet är inte särskilt mycket värt,
            i varje fall inte för moderna förhållanden.
          </note>
          <note type="speaker">
            Anf. 126 HELENA HÖIJ (kd) replik:
          </note>
          <note>
            Fru talman! När jag säger att skatteavdrag för hushållsnära tjänster
            ur flera aspekter skulle vara en samhällsekonomisk vinst, talar
            jag inte bara om investeringar eller den typen av tjänster, utan
            jag menar också att de som i dag utför tjänster svart i hemmen,
            ofta lågutbildade kvinnor, kommer att få tillgång till de skyddsnät
            och trygghetssystem som vi andra omfattas av.
          </note>
          <note>
            Jag tycker också att det är en samhällsekonomisk vinst att ge
            småbarnsföräldrar mer tid till sina barn.
          </note>
          <note>
            Jag vill hemskt gärna koppla den här reformen till vår familjepolitik.
          </note>
          <note>
            När det gäller det traditionella synsättet vet vi i dag att de
            tjänster som hushållen köper in vitt, genom t.ex. ROT-avdraget,
            utförs i stor utsträckning av män.
          </note>
          <note>
            De tjänster som de hushåll som inte har en extremt tjock plånbok
            tvingas köpa in svart - om man nu kan tänka sig att göra det -
            utförs i stor utsträckning av kvinnor. Jag var noga med att påpeka
            att det är tjänster som "traditionellt betraktas" som kvinnliga
            och manliga, men vi skall ha klart för oss att de föreställningarna
            lever kvar.
          </note>
          <note type="speaker">
            Anf. 127 KENNETH LANTZ (kd):
          </note>
          <note>
            Fru talman! Jag tänker uppehålla mig vid pensionssparandet och
            den avsättning som är möjlig i dag
          </note>
          <note>
            - den begränsade summan ett halvt basbelopp. Jag kommer inte
            att lägga fram något förslag på ytterligare yrkanden utan ställer
            mig bakom tidigare framlagda yrkanden vad gäller kristdemokraternas
            motioner i detta betänkande.
          </note>
          <note>
            Vi håller just nu på att gå från ett gammalt pensionssystem till
            ett nytt. Ja, så gammalt är det egentligen inte - ungefär 40 år
            gammalt. ATP-systemet, som skulle förse oss med ekonomisk ersättning
            vid ålderspensionen, planas ut. Det nya pensionssystemet blir
            säkert bra. Jag skall inte tala om detta just nu. Men det är märkligt
            att regeringen, samtidigt som fem partier ställer sig bakom den
            nya pensionsreformen och bl.a. accepterar en lägre ekonomisk ersättning
            vid ålderspension, i sin budgetproposition inte besvärat sig med
            att återställa den sedan våren 1995 minskade avdragsrätten för
            pensionsförsäkringar.
          </note>
          <note>
            Jag kan acceptera den förändring som skedde
          </note>
          <note>
            1973, då avdrag för makes pensionsförsäkring slopades. Jag har
            full förståelse för detta med tanke på den särbeskattningsreform
            som beslutades och genomfördes 1970.
          </note>
          <note>
            Fru talman! Om den nya pensionsreformen kommer att ge allt lägre
            ersättning vid ålderspensioneringen är det väl ett rimligt krav
            att man inte bara återgår till den avdragsrätt på ett basbelopp
            som gällde före våren 1995 utan rentav, som bl.a. Folkpartiet
            yrkat i flera motioner, sätter ett och ett halvt basbelopp som
            avdragsgräns.
          </note>
          <note>
            Kristdemokraterna har som sig bör finansierat en höjning av utrymmet
            för pensionsavdrag från ett halvt basbelopp till ett helt basbelopp
            med 470 miljoner kronor för 1999, 930 miljoner kronor för år 2000
          </note>
          <note>
            samt slutligen 1 170 miljoner kronor för år 2001.
          </note>
          <note>
            Sparandet framställs ofta, inte minst av regeringens företrädare,
            som ett problem och nämns även som en av orsakerna till djupet
            i den ekonomiska krisen och den höga arbetslösheten. Detta måste
            vara ett i grunden felaktigt synsätt. Det individuella sparandet
            borde i stället uppmuntras och av statsmakterna premieras på olika
            sätt. Sedan barnsben har jag och många med mig lärt känna bankernas
            Spara och Slösa. Vi erinrar oss säkerligen också höstdagarna då
            banken bjöd in till olika aktiviteter för att vi redan i unga
            år skulle lära oss att spara våra veckopengar och sedermera del
            av lönen. Tidningar, ballonger och vänliga människor på banken
            gav oss stimulans till sparande.
          </note>
          <note>
            Att spara, fru talman, är en god sed. Att handla och leva på
            egna pengar har vi alltid hållit högt. Staten skall inte ge fel
            signal om sparandet. Ett utökat avdrag skulle tvärtom dels kompensera
            avsättningen, dels stimulera för framtida uttag och ett större
            eget ansvar för ålderspensionen.
          </note>
          <note>
            Hushållssparandet i Sverige är extremt lågt jämfört med andra
            länder. Även om sparandet ökat i någon ringa grad ligger det fortfarande
            på en alltför låg nivå internationellt sett. Detta beror säkerligen
            på den egna självbevarelsedriften. Att spara i Sverige är skattemässigt
            inte särskilt förmånligt. Beskattningen är alltför hög. Det gäller
            såväl skatten på kapitaltillväxten i form av ränta och fondtillväxt
            som schablonbeskattningen av pensions- och kapitalförsäkringar.
          </note>
          <note>
            Den beskattning som drabbar försäkringssparande är ren konfiskering
            av kapital. Regeringens inställning till sparande tydliggörs på
            flera olika sätt genom höga beskattningar på samtliga former av
            sparande.
          </note>
          <note>
            Kristdemokraternas uppfattning är att det fordras ett ännu större
            individuellt sparande på en godkänt hög nivå för att kunna ge
            den enskilde individen handlingsutrymme och ekonomisk buffert
            för oförutsedda händelser såväl under den aktiva yrkestiden som
            under den kommande pensionsperioden. Våra olika socialförsäkringssystem
            är så generella att det inte går att i dessa täcka in alla individuella
            önskemål, även om det för vissa säkert vore önskvärt. Största
            effektivitet erhålls normalt sett alltid med större ansvar för
            individen. Därför bör i stället den enskilda människan, som är
            trogen skattebetalare, få möjlighet och stimulans att genom långsiktigt
            sparande gardera sig mot inkomstbortfall, eller kanske rentav
            få möjlighet att spara målmedvetet för att göra egna större investeringar.
          </note>
          <note>
            Möjlighet till enskilt och långsiktigt sparande var också en
            av förutsättningarna på vilken den nya pensionsuppgörelsen vilar.
            Utan eget sparande blir de enskilda helt beroende av staten för
            sin trygghet vid sjukdom och ålderdom.
          </note>
          <note>
            Det finns en annan effekt av lågt sparande. Staten och kommunerna
            tillhör dem som förlorar om det enskilda sparandet minskar, eftersom
            den enskildes kapacitet att klara oförutsedda utgifter också minskar.
          </note>
          <note>
            En minskning av det inhemska långsiktiga sparandet och därmed
            mindre uppbyggt kapital drabbar både svensk företagsamhet och
            staten. Det uppkommer ett behov av att placera omfattande lån.
          </note>
          <note>
            Avslutningsvis, fru talman, vill jag säga att kristdemokraterna
            har föreslagit såväl lägre beskattning på pensions- och kapitalförsäkringar
            som en återgång till vad som gällde tidigare för avdragsrätten
            för privat och enskilt pensionssparande, vilket innebär en höjning
            till ett basbelopp. Genom att erbjuda svenska folket möjlighet
            att yrka avdrag i sin deklaration för pensionsavsättning med ett
            basbelopp ger staten en riktig signal, nämligen att vi skall ta
            vårt individuella ansvar för vår ålderspension. Detta stämmer
            överens med det nya pensionssystemet, som fem partier gemensamt
            har kommit överens om. Låt oss därför också vara överens om en
            återgång till rätten att dra av ett fullt basbelopp.
          </note>
          <note type="speaker">
            Anf. 128 PER ROSENGREN (v):
          </note>
          <note>
            Fru talman! Jag tänker uppehålla mig vid motion
          </note>
          <note>
            Fi912 om ett operativt skrattmål. Som alla säkert vet lever vi
            i dag i kongressernas tidevarv. Alldeles nyss avhölls den internationella
            kongressen för humor i den schweiziska staden Basel. Jag skulle
            här vilja erinra om den ostkongress som hölls i nyss nämnda land,
            som faktiskt refererades i Radio Mosebacke för att antal år sedan.
            Det var ett reportage som avslutades med följande: "Oj, nu knackar
            det på dörren. Det måste vara kumminosten. Kum in!"
          </note>
          <note>
            Att skratta är att finnas till. Det sade redan filosofen Cartesius,
            som i och för sig dog efter att ha formulerat denna djärva tes.
            Det var inte så lyckat.
          </note>
          <note>
            För att gå vidare i historien, och för att ge detta en viss ideologisk
            prägel, tänker jag formulera ett marxistiskt perspektiv när det
            gäller just skrattens funktion i samhället. Skrattet kan ses som
            en överbyggnad som, om förhållandena i basen är gynnsamma, helt
            kan blomma ut. Skrattet kan frodas i världen.
          </note>
          <note>
            Basen skulle då naturligtvis bestå av de livsbetingelser vi har,
            som t.ex. ekonomi, hälsa och relationer. För att öka skrattmängden
            i samhället krävs alltså insatser i just denna bas. Alla borde
            kunna ställa upp på kravet om ökad skrattmängd.
          </note>
          <note>
            När det sedan kommer till frågan om vem som skrattar och åt vad
            man skrattar blir enigheten kanske inte total. Då kommer skilda
            uppfattningar fram.
          </note>
          <note>
            Kommer man från vänstern värnar man om arbetarklassens och småfolkets
            rättigheter. Överklassen må småfnittra över gåslevern, men det
            vi vill värna är folkets rätt till ordentliga gapskratt - särskilt
            om de är riktade mot överheten.
          </note>
          <note>
            Chaplin konstaterade helt riktigt att skrattet faktiskt har en
            klasskaraktär. Han anförde att det inte är särskilt kul att tappa
            en glass innanför en lokalvårdares klänning. Men att göra samma
            sak i dekolletaget på en överklassdam kan vara riktigt roligt.
          </note>
          <note>
            Lenin är inte särskilt känd för att vara en jättestor lustigkurre.
            Det tror jag att vi alla här i kammaren kan enas om över blockgränserna.
            Men ett av motiven för att genomföra NEP - ny ekonomisk politik
            - på
          </note>
          <note>
            1920-talet var just att sovjetmedborgarna skulle få det roligare
            och skratta mera.
          </note>
          <note>
            Nu är det inte så att alla skratt är positiva. Det finns en del
            rent skadliga och t.o.m. negativa skratt.
          </note>
          <note>
            Framför allt hånskrattet är ett sådant. Det bör vi naturligtvis
            akta oss för och framför allt inte stimulera på något sätt.
          </note>
          <note>
            Finansutskottet hävdar i sitt betänkande att man inte utan vidare
            är beredd att överväga att instämma i motionärernas verklighetsbeskrivning.
            Finansutskottets sammanträden i all ära, men med hänvisning till
            de resultat som redovisades vid den internationella humorkongressen
            i Basel är det minskande skrattandet ett större problem än vad
            som redovisas i finansutskottets betänkande. Man konstaterade
            nämligen på kongressen att skrattet sedan 50-talet faktiskt har
            minskat från 18 minuter till 6 minuter per dag.
          </note>
          <note>
            Det här är alarmerande.
          </note>
          <note>
            Vi föreslår i motionen att man skall tillsätta en grupp, förslagsvis
            bestående av finansministern och representanter för Miljöpartiet
            och Vänsterpartiet, som skall komma fram till åtgärder för att
            vi återigen skall komma till 50- och 60-talets nivå när det gäller
            skratt.
          </note>
          <note>
            Trots en i övrigt positiv skrivning når utskottet inte ända fram
            till målet. Snarare slutar betänkandet med ett rejält självmål.
            Eller är det så att finansutskottet egentligen föreslår att dess
            sammanträden skall vara öppna för alla, så att alla kan insupa
            utskottets goda stämning samt kunna deltaga i dess sammanträden
            som icke helt är i avsaknad av skratt?
          </note>
          <note>
            Är det så vi skall tolka utskottets svar?
          </note>
          <note>
            Nej, låt oss skapa ett skratteparadis med vidgade avdragsmöjligheter
            i våra deklarationer, avdrag i form av skrattereduktion av olika
            slag. Avdrag bör kunna yrkas under förutsättning att en skrattjournal
            förs, där skrattets art, styrka och längd klart framgår.
          </note>
          <note>
            En sådan journal måste naturligtvis kunna uppvisas för skrattemyndigheten
            vid anfordran för att avdraget skall kunna gå igenom.
          </note>
          <note>
            Visst skulle det vara härligt att se en sådan marxistisk idé
            genomförd i landet, för innerst inne är vi väl alla här i kammaren
            djupt troende marxister. Låt oss därför i detta skede icke glömma
            det ursprungliga upphovet. Låt oss alla hålla minnet av Marx i
            helgd.
          </note>
          <note>
            Då menar jag såväl Chico som Harpo och framför allt
          </note>
          <note>
            Groucho.
          </note>
          <note>
            Vad vore väl mer lämpligt, i detta hus bestående av politiker,
            än att avsluta med ett citat av just Groucho Marx? Lyssna nu,
            alla politiker! Han sade så här:
          </note>
          <note>
            "Detta är mina principer. Gillar ni dem inte så har jag andra."
          </note>
          <note>
            Jag yrkar bifall till motion Fi912.
          </note>
          <note type="speaker">
            Anf. 129 BERIT JÓHANNESSON (v):
          </note>
          <note>
            Fru talman! Ärade riksdagsledamöter! Jag håller helt och fullt
            med Per Rosengren i hans anförande.
          </note>
          <note>
            Vår motion om ett operativt skrattmål har väckt viss munterhet
            runtom i landet. Det är ju en positiv och mycket önskvärd reaktion
            på motionen. Det har skrivits många artiklar om skratt, och behovet
            av skratt har lyfts fram. Jag tror att vi med detta agerande har
            fått en ökad skrattfrekvens i landet.
          </note>
          <note>
            Motionen har t.o.m. fått ett humoristiskt bemötande i finansutskottet,
            vilket alla ledamöter här kan ta till sig, glädjas åt och t.o.m.
            skratta åt.
          </note>
          <note>
            Men motionen är egentligen mycket allvarligt menad. När vi fick
            kunskap om att Sverige skrattar mindre i dag än på 50- och 60-talet
            frågade vi oss, liksom alla seriöst arbetande politiker måste
            fråga sig:
          </note>
          <note>
            Varför? Det finns säkert många orsaker till detta, men en del
            av svaret finns i hur människor upplever sin situation i dag i
            Sverige. Under dagens skatte- och finansdebatt har vi fått många
            bevis på att det finns problem i det här samhället. Det finns
            många människor och grupper som har det besvärligt. Otrygghet
            och större ensamhet är bara några av problemen.
          </note>
          <note>
            Men varför vill vi då att man skall skratta mer? Jo, därför att
            skrattet är ett synligt bevis på att vi mår bättre, att vi t.o.m.
            mår bra. Kan vi då genom olika åtgärder öka skrattfrekvensen har
            vi förhoppningsvis förbättrat för många - inte bara i materiellt
            avseende, utan också i tillfredsställelse med det egna livet och
            den egna situationen i stort.
          </note>
          <note>
            Men skratt har också ett egenvärde. Jag är gammal sjuksköterska,
            så jag måste ta till de medicinska aspekterna på detta. Skratt
            är nyttigt och hälsobringande. Dessutom är det smittsamt, i ordets
            riktiga bemärkelse. När vi skrattar utlöses reaktioner i hjärnan
            som ger ökad produktion av adrenalin och noradrenalin. Dessa ämnen
            sätter fart på hjärtat, ökar blodflödet och förbättrar andningen.
          </note>
          <note>
            Det bildas också endorfiner, som är naturens eget smärtstillande
            ämne. Alla som har motionerat vet att det är upplevelsen av detta
            ämne som driver en hängiven motionär ut i skogen i regn och rusk.
            Det är just det som gör det vanebildande, på ett positivt sätt,
            att jogga och springa runt i skogen.
          </note>
          <note>
            Personligen föredrar jag dock att skratta för att få samma upplevelse.
          </note>
          <note>
            Det finns alltså vetenskapliga belägg för det gamla uttryck som
            säger att ett gott skratt förlänger livet.
          </note>
          <note>
            En norsk forskare, Sven Svebak, professor i medicin och psykologi,
            har kartlagt humorn hos ungdomar. Unga människor med humor klarar
            förkylningar och andra sjukdomar bättre än de som inte skrattar
            så mycket.
          </note>
          <note>
            Dessutom ger skrattet oss en inre massage, en massage av våra
            inre organ. Efter en härlig skrattattack känner vi oss avslappnade
            och tillfreds, och ett välbefinnande infinner sig.
          </note>
          <note>
            En amerikansk forskare har genom experiment visat att skratt
            dessutom gör oss mer kreativa och gör att vi löser problem bättre.
            Dessutom vet vi genom forskning att skratt förebygger stress och
            gör vårt immunsystem mer robust.
          </note>
          <note>
            Skratt är alltså vårt bästa försvar mot både inre och yttre fiender
            till vår kropp och vår själ. Det är nästan så att bibliotekets
            avdelning för böcker som ger skratt borde få del av läkemedelssubventionerna,
            fru talman.
          </note>
          <note>
            Men det är viktigt att det är rätt sorts skratt. Ett hånskratt
            har inte alls samma effekt som ett hjärtligt, från hjärtat kommande
            skratt. Skratt skall komma ur gemenskap och samhörighet.
          </note>
          <note>
            Men vad kan vi här i riksdagen göra för att öka skrattfrekvensen
            och få människor att skratta mer? Jo, varje gång vi här i riksdagen
            fattar ett beslut som ökar jämställdheten och jämlikheten i samhället
            har vi berett jorden för att fröet skratt skall kunna gro. Varje
            gång vi fattar beslut som förbättrar situationen för människor,
            skapar trygghet och ger en framtidstro bidrar vi till ökad skrattfrekvens.
            Vi kan alltså göra mycket.
          </note>
          <note>
            Kanske vi själva, här i riksdagen, skulle kunna föregå med gott
            exempel. Det är väl bra och lovvärt om politiker kan vara ett
            föredöme inom denna positiva sektor: humor i riksdagen. Humor
            är ju faktiskt att se det lilla i det stora och det stora i det
            lilla.
          </note>
          <note>
            Med detta, fru talman, yrkar jag bifall till motionen.
          </note>
          <note>
            I detta anförande instämde Per Rosengren (v).
          </note>
          <note type="speaker">
            Anf. 130 HOLGER GUSTAFSSON (kd) replik:
          </note>
          <note>
            Fru talman! Man skall inte underskatta den här typen av inlägg
            - de kan vara ett värdefullt inslag -
          </note>
          <note>
            men jag tror ändå att Vänsterpartiet är på fel väg, om man där
            tror att vi skall skatta oss lyckliga i vårt land.
          </note>
          <note type="speaker">
            Anf. 131 BERIT JÓHANNESSON (v) replik:
          </note>
          <note>
            Fru talman! Jag vill nog vidhålla vår åsikt i det här fallet.
            Vi tror faktiskt att man kan skratta sig lycklig och att detta
            är en mycket viktig aspekt på vår gemensamma hållning här i riksdagen.
            Vi måste naturligtvis också se till att det här har möjlighet
            att sprida sig till andra.
          </note>
          <note type="speaker">
            Anf. 132 KENNETH LANTZ (kd) replik:
          </note>
          <note>
            Fru talman! Också jag reagerade lite grann när den tidigare talaren
            sade att vi skrattar allt mindre. En spontan tanke, som det kanske
            kan finnas någon sanning i, är att det kanske är fråga om kommunicerande
            kärl. Det hänvisades till en tidigare ganska hög frekvens av skratt
            i vårt samhälle. Vi hörde tidigare i skattedebatten här att beskattningen
            då var avsevärt lägre.
          </note>
          <note>
            Man kan då fråga motionären om det är fråga om kommunicerande
            kärl, dvs. ju högre beskattning, desto lägre skratt. Kunde det
            ges någon uttömmande förklaring till detta, skulle det kanske
            i kammaren kunna väckas ett förslag om att sänka skatterna rejält,
            så skulle det skrattas mer.
          </note>
          <note type="speaker">
            Anf. 133 BERIT JÓHANNESSON (v) replik:
          </note>
          <note>
            Fru talman! Jag måste göra Kenneth Lantz besviken. Det är nämligen
            så att den minskade skrattfrekvensen är ganska generell över hela
            Europa. Jag vet inte hur det är i USA eller i andra länder, men
            i Europa visar man tyvärr upp samma tråkiga resultat. Jag tror
            därför inte att de här kommunicerande kärlen finns.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 11 §.)
          </note>
          <note>
            11 § Tilläggsbudget 2 för budgetåret 1998
          </note>
          <note>
            Föredrogs
          </note>
          <note>
            Finansutskottets betänkande 1998/99:FiU11
          </note>
          <note>
            Tilläggsbudget 2 för budgetåret 1998 (prop.
          </note>
          <note>
            1998/99:1 delvis)
          </note>
          <note type="speaker">
            Anf. 134 LENNART HEDQUIST (m):
          </note>
          <note>
            Fru talman! Först en randkommentar till slutet av debatten i
            det förra ärendet. Man kan möjligen säga att det var beklagligt
            för dem som motionerat om det operativa skrattmålet att debatten
            om detta mål inte föranledde ett enda hörbart skratt från kammarens
            sida.
          </note>
          <note>
            Fru talman! Nu övergår vi till att behandla finansutskottets
            betänkande beträffande tilläggsbudget
          </note>
          <note>
            2. Jag vill under den punkten säga att den på senare år införda
            ordningen med ett utgiftstak för staten är mycket bra men att
            det också är utomordentligt viktigt att vi då har en regering
            som vidtar de nödvändiga åtgärderna enligt budgetlagen.
          </note>
          <note>
            Det finns ju en tendens att när skatteinkomsterna ökar i en uppåtgående
            konjunktur blir budgetdisciplinen och utgiftsprövningen mindre
            noggrann med hänvisning till att inkomstökningen klarar de ökade
            utgifterna. Vi har också sett hur regeringen inte minst under
            den gångna valrörelsen i det läget binder sig för ökande bestående
            utgifter. På så sätt driver man ju upp utgiftsnivån för framtiden,
            så att det blir ett budgetunderskott när konjunkturen viker. Samtidigt
            permanentar man också det orimligt höga skattetrycket.
          </note>
          <note>
            När vi nu har fått tilläggsbudget 2 kan vi se ett antal åtgärder
            som regeringen vidtar för att på papperet klara utgiftstaket.
            Man bör uppmärksamma att en del av detta uppenbarligen ligger
            i att man inte för riksdagen presenterar utgiftsökningar som äger
            rum och som vi med all sannolikhet kommer att erfara först när
            vi gör en uppföljning av budgetåret 1998.
          </note>
          <note>
            Men utifrån de åtgärder som vi tar del av kan vi göra den reflexionen
            att det är viktigt att man inom ramen för nuvarande ordning har
            en belönande kultur, där man uppmuntrar sparande hos förvaltningar
            och myndigheter. I det sammanhanget får väl sägas att handläggningen
            av anslagssparandet hos länsstyrelserna i det här ärendet är ett
            exempel på en åtgärd som kan bli rent kontraproduktiv inför framtiden.
          </note>
          <note>
            Regeringen lägger här nämligen beslag på anslagssparande hos
            de länsstyrelser som har åstadkommit ett sådant och för över en
            stor del av det till andra utgiftsslag inom utgiftsområdet. Jag
            tror att det finns anledning för regeringen att tänka över hur
            man egentligen skall hantera den typen av situationer.
          </note>
          <note>
            Fru talman! Vi har från moderat sida i anslutning till den här
            tilläggsbudgeten ett antal yrkanden som har behandlats i finansutskottet
            och som vi moderater där har yrkat bifall till. Jag skall här
            yrka bifall bara till reservation 2.
          </note>
          <note type="speaker">
            Anf. 135 BENGT SILFVERSTRAND (s):
          </note>
          <note>
            Fru talman! Finansutskottets betänkande nr 11 om tilläggsbudget
            2 för innevarande budgetår har en stor spännvidd. Det handlar
            om anslagsökningar och anslagsminskningar och berör områden alltifrån
            Försvarsmaktens budgetdisciplin, ett nog så aktuellt ämne, till
            minröjningsuppdrag i Västsahara.
          </note>
          <note>
            Sammantaget innebär förslaget en anslagsökning netto på 139 miljoner
            kronor, vilket mycket väl ryms inom de budgetpolitiska målen.
            Med anknytning och hänvisning till den debatt som under större
            delen av denna dag tidigare har förts om den ekonomiska politiken,
            där man i en borgerlig trojka försökt överträffa varandra i pessimism
            och svartsyn i fråga om tillståndet i riket, är det intressant
            att notera att ett enigt finansutskott, inkluderande moderaterna,
            står bakom konstaterandet att de offentliga finanserna utvecklas
            positivt och att det som i 1998 års budgetproposition beräknades
            bli ett underskott på 15 miljarder nu i stället enligt tillgängliga
            prognoser blir ett överskott.
          </note>
          <note>
            Statsfinanserna är i dag de starkaste vi har haft under hela
            90-talet. Få andra länder om ens något annat land inom den europeiska
            gemenskapen kan uppvisa överskott i statsbudgeten. Klarsynen om
            de här förhållandena och självkritiken om de egna budgetalternativen
            börjar också sprida sig djupt in i de borgerliga leden. I går
            kunde vi i Aktuellt höra hur moderaten Mikael Odenberg underkände
            Moderaternas budgetalternativ. Det går helt enkelt inte ihop.
          </note>
          <note>
            Två reservationer är fogade till utskottets betänkande. Den första
            handlar om Fonden för den mindre skeppsfarten. Utskottsmajoriteten
            ställer sig bakom oppositionens förslag om att 50 miljoner från
            fonden skall inlevereras till statskassan. Mot detta reserverar
            sig moderaterna med motiveringen att fonden behöver dessa medel
            för att klara sin verksamhet med topputlåning vid köp av nya fartyg.
          </note>
          <note>
            Farhågorna är starkt överdrivna. Fonden har en behållning på
            drygt 130 miljoner kronor. Utestående och beviljade lån är totalt
            180 miljoner kronor. Behållningen efter indragningen är alltså
            80 miljoner kronor. Med principen om ett utlåningstak på tio gånger
            eget kapital är möjligheten till utlåning 800
          </note>
          <note>
            miljoner kronor. Slutsatsen blir därför att verksamheten inte
            kommer att påverkas av det förslag till indragning som regeringen
            lagt fram.
          </note>
          <note>
            I en andra reservation motsätter sig moderaterna att anslaget
            F 7 Diverse kostnader för rättsväsendet höjs med 15 miljoner kronor
            och att finansiering sker genom motsvarande minskning av anslaget
            A 2 Säkerhetspolisen. Moderaterna anser att det inte är möjligt
            att bedöma relevansen i den föreslagna anslagshöjningen.
          </note>
          <note>
            I själva verket är denna anslagsförändring väl underbyggd. Det
            rör sig här om ett regelstyrt anslag som det i princip är omöjligt
            att prognostisera med någon större exakthet. 75 % av anslaget
            var förbrukat vid halvårsskiftet, och det är mot denna bakgrund
            regeringen gör bedömningen att anslaget måste höjas. Det går t.ex.
            inte att förutsäga kostnaderna för statens rättegångar. Få men
            stora rekvisitioner på 2-4 miljoner kronor påverkar anslagsutfallet
            stort.
          </note>
          <note>
            Det finns också goda skäl att finansiera via Säpos anslag. Säpo
            har ett stort anslagssparande, eller 200
          </note>
          <note>
            miljoner kronor av totalt 516 miljoner kronor. Myndigheten har
            också själv gjort den bedömningen att medel från anslaget kan
            tas utan att det drabbar verksamheten.
          </note>
          <note>
            Fru talman! Jag yrkar avslag på reservationerna och bifall till
            utskottets hemställan.
          </note>
          <note type="speaker">
            Anf. 136 LENNART HEDQUIST (m) replik:
          </note>
          <note>
            Fru talman! Jag vill göra ett par kommentarer.
          </note>
          <note>
            Bengt Silfverstrand åberopar prognosen för statens verksamhet
            1998 och att statsfinanserna utvecklar sig väl. Vi får hoppas
            att han har rätt på den punkten. Vi kan notera att vi i utskottet
            utgår från det förhållandet.
          </note>
          <note>
            Men vad Bengt Silfverstrand inte uppehåller sig vid så mycket
            av lättförståeliga skäl är de totala statliga utgifterna för 1998.
            Det är ju dem vi egentligen behandlar i samband med tilläggsbudgeten,
            och där lär den framtida uppföljningen få visa i vilken utsträckning
            de utgiftsnivåer som riksdagen har beslutat om på de olika utgiftsområdena
            kommer att visa sig hålla.
          </note>
          <note>
            Bengt Silfverstrand talar om Fonden för den mindre skeppsfarten
            och hänvisar till att den verksamheten inte kommer att behöva
            påverkas. Jag hoppas att Bengt Silfverstrand har rätt, men vi
            får väl även där se om den uppföljning som görs för året kommer
            att visa att Bengt Silfverstrand har rätt i sitt påstående om
            att så skulle vara fallet. Jag har andra uppgifter.
          </note>
          <note type="speaker">
            Anf. 137 BENGT SILFVERSTRAND (s) replik:
          </note>
          <note>
            Fru talman! En budget, en statsbudget och en tilläggsbudget,
            består av både utgifter och inkomster.
          </note>
          <note>
            I det här fallet är det inte bara en förhoppning det handlar
            om utan det är ett konstaterande att den här prognosen är välgrundad.
            Bakom det konstaterandet står samtliga partier inklusive Moderaterna.
            Jag har inte hittat någon reservation på den punkten.
          </note>
          <note>
            När det gäller Fonden för den mindre sjöfarten kan man konstatera
            att det givetvis rör sig om bedömningar. Man kan aldrig vara helt
            säker. Men om
          </note>
          <note>
            Lennart Hedquist ställer upp på att det är rimligt att ha ett
            utlåningstak som ligger på den här nivån, dvs.
          </note>
          <note>
            tio gånger behållningen vilket gör att man kan gå upp till 800
            miljoner kronor, så är vi så nära sanningen som vi kan vara. Man
            måste göra bedömningar, men de är välgrundade. Har Lennart Hedquist
            andra uppgifter så bör han redovisa dem för kammaren.
          </note>
          <note type="speaker">
            Anf. 138 LENNART HEDQUIST (m) replik:
          </note>
          <note>
            Fru talman! Bengt Silfverstrand sätter på nytt fokus på den samlade
            statsbudgeten, och det av lättförståeliga skäl. Jag sätter fokus
            på de statliga utgifterna.
          </note>
          <note>
            Jag har redan sagt att det är mycket betänkligt att man inte
            kan hålla utgiftsnivån i en uppåtgående konjunktur. Hur blir det
            inte då när man har en nedåtgående konjunktur med ökande utgifter
            i ett läge då skatteinkomsterna minskar? Då har man åstadkommit
            en permanentning av ett högt skattetryck samtidigt som man har
            en utgiftsnivå som man inte klarar av att finansiera annat än
            med ett stort budgetunderskott, och det är den situationen vi
            på nytt kommer att glida in i när vi får en konjunkturförsvagning.
          </note>
          <note type="speaker">
            Anf. 139 BENGT SILFVERSTRAND (s) replik:
          </note>
          <note>
            Fru talman! Utgifterna och överskridandet i tilläggsanslaget
            är 139 miljoner kronor. Moderaterna ställer upp på formuleringen
            att det är rimligt att förslaget till tilläggsbudget ryms inom
            de budgetpolitiska målen. Därmed har man också skrivit under på
            att vi har bedömt utgiftsökningen och utgifterna såsom rimliga.
            Vi kan inte göra andra antaganden med det underlag vi har. Vi
            vet att situationen i vår omvärld har påverkat utvecklingen dithän
            att vi noterar att tillväxten och utvecklingen av bruttonationalprodukten
            inte blir så positiv som vi hade bedömt tidigare.
          </note>
          <note>
            Då är det märkligt att man, om man har det pessimistiska synsätt
            som Lennart Hedquist redovisar i kammaren, har inskränkt sig till
            att reservera sig på synnerligen begränsade punkter. Det rör sig
            här om en reservation där man motsätter sig en ökning på 15
          </note>
          <note>
            miljoner kronor av anslaget för rättsväsendet. Detta stämmer
            alltså inte. Moderaterna står tydligen inte bakom detta. Om jag
            uppfattar Lennart Hedquist rätt tycks han också, från att ha varit
            konstruktiv och ställt upp på den här tilläggsbudgeten, ha präglats
            av den svartsyn som hans partiföreträdare redovisade tidigare
            i den ekonomisk-politiska debatten.
          </note>
          <note type="speaker">
            Anf. 140 LENA EK (c):
          </note>
          <note>
            Fru talman! Centerpartiet står bakom det förslag som har antagits
            i utskottet och har inte reserverat sig på någon punkt. Jag skulle
            bara vilja lyfta fram frågan om att man under utgiftsområde 18,
            Samhällsplanering, bostadsförsörjning och byggande lyfter undan
            anslag från kontot A 12 Investeringsbidrag för anordnande av bostäder
            till studenter m.fl. med 75 miljoner kronor.
          </note>
          <note>
            Det här är, tycker jag, väldigt synd, därför att det fattas studentbostäder
            på många universitetsorter. De nya högskolor som Centerpartiet
            och Socialdemokraterna gemensamt har varit med om att utveckla
            befinner sig i en särskilt besvärlig situation därför att på de
            orter där de ligger är bostadssituationen sådan att det är bostadsbrist
            för studenter. Studenter har en dålig ekonomi och svårt att hitta
            pengar för att finansiera boendet. Man har inte råd med lägenhet
            eller bostadsrätt, utan ett billigare studentboende är nödvändigt.
          </note>
          <note>
            Det här är särskilt synd om man kombinerar denna situation med
            hur studiemedelssystemet ser ut i dagens läge och den snedrekrytering
            som faktiskt finns. Trots att politiker i den här kammaren har
            pratat om snedrekrytering som ett problem för hela landet i decennier
            är frågan fortfarande inte löst.
          </note>
          <note>
            Jag kommer att återkomma till frågan om finansiering av studentbostäder
            och tillgången på studentbostäder i ett annat sammanhang.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            FiU1 Utgiftsramar och beräkning av statsinkomsterna, m.m.
          </note>
          <note>
            Mom. 1 (allmänna riktlinjer för den ekonomiska politiken)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            3. res. 2 (c)
          </note>
          <note>
            Förberedande votering:
          </note>
          <note>
            Kammaren biföll utskottets hemställan med acklamation.
          </note>
          <note>
            Huvudvotering:
          </note>
          <note>
            163 för utskottet
          </note>
          <note>
            120 för res. 1
          </note>
          <note>
            7 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 38 v, 3 c, 13 mp
          </note>
          <note>
            För res. 1: 72 m, 37 kd, 11 fp
          </note>
          <note>
            Avstod: 1 s, 6 c
          </note>
          <note>
            Frånvarande: 21 s, 10 m, 5 v, 5 kd, 9 c, 6 fp, 3 mp
          </note>
          <note>
            Carina Adolfsson (s) anmälde att hon avsett att rösta ja men
            markerats ha avstått från att rösta.
          </note>
          <note>
            Tullia von Sydow (s) anmälde att hon avsett att rösta ja men
            markerats som frånvarande.
          </note>
          <note>
            Ragnwi Marcelind (kd) anmälde att hon avsett att rösta nej men
            markerats som frånvarande.
          </note>
          <note>
            Mom. 2 (sysselsättningsmålet)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            167 för utskottet
          </note>
          <note>
            134 för res. 3
          </note>
          <note>
            1 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 39 v, 15 mp
          </note>
          <note>
            För res. 3: 72 m, 38 kd, 14 c, 10 fp
          </note>
          <note>
            Avstod: 1 c
          </note>
          <note>
            Frånvarande: 18 s, 10 m, 4 v, 4 kd, 3 c, 7 fp, 1 mp
          </note>
          <note>
            Tullia von Sydow (s) anmälde att hon avsett att rösta ja men
            markerats som frånvarande.
          </note>
          <note>
            Mom. 3 (formerna för beslutsfattande om Sveriges framtida deltagande
            i valutaunionen)
          </note>
          <note>
            1. utskottet
          </note>
          <note>
            2. res. 6 (fp)
          </note>
          <note>
            3. res. 7 (mp)
          </note>
          <note>
            Förberedande votering:
          </note>
          <note>
            15 för res. 6
          </note>
          <note>
            54 för res. 7
          </note>
          <note>
            235 avstod
          </note>
          <note>
            45 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            152 för utskottet
          </note>
          <note>
            53 för res. 7
          </note>
          <note>
            98 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 2 m, 37 kd, 1 c
          </note>
          <note>
            För res. 7: 38 v, 15 mp
          </note>
          <note>
            Avstod: 2 s, 70 m, 14 c, 12 fp
          </note>
          <note>
            Frånvarande: 17 s, 10 m, 5 v, 5 kd, 3 c, 5 fp, 1 mp
          </note>
          <note>
            Leif Carlson (m) anmälde att han avsett att avstå från att rösta
            men markerats ha röstat ja.
          </note>
          <note>
            Mom. 5 (mellanstatligt samarbete för ökad sysselsättning)
          </note>
          <note>
            1. utskottet
          </note>
          <note>
            2. res. 10 (v)
          </note>
          <note>
            Votering:
          </note>
          <note>
            160 för utskottet
          </note>
          <note>
            39 för res. 10
          </note>
          <note>
            105 avstod
          </note>
          <note>
            45 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 37 kd, 7 c, 1 fp, 2 mp
          </note>
          <note>
            För res. 10: 39 v
          </note>
          <note>
            Avstod: 1 s, 71 m, 1 kd, 8 c, 11 fp, 13 mp
          </note>
          <note>
            Frånvarande: 17 s, 11 m, 4 v, 4 kd, 3 c, 5 fp, 1 mp
          </note>
          <note>
            Marianne Jönsson (s) anmälde att hon avsett att rösta ja men
            markerats ha avstått från att rösta.
          </note>
          <note>
            Mom. 7 (budgetförslagen för år 1999)
          </note>
          <note>
            1. utskottet
          </note>
          <note>
            2. res. 16 (m)
          </note>
          <note>
            3. res. 17 (kd)
          </note>
          <note>
            4. res. 18 (c)
          </note>
          <note>
            Förberedande votering 1:
          </note>
          <note>
            38 för res. 17
          </note>
          <note>
            16 för res. 18
          </note>
          <note>
            251 avstod
          </note>
          <note>
            44 frånvarande
          </note>
          <note>
            Kammaren biträdde res. 17.
          </note>
          <note>
            Förberedande votering 2:
          </note>
          <note>
            72 för res. 16
          </note>
          <note>
            39 för res. 17
          </note>
          <note>
            193 avstod
          </note>
          <note>
            45 frånvarande
          </note>
          <note>
            Kammaren biträdde res. 16.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            72 för res. 16
          </note>
          <note>
            65 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 39 v, 1 c, 12 mp
          </note>
          <note>
            För res. 16: 72 m
          </note>
          <note>
            Avstod: 37 kd, 14 c, 12 fp, 2 mp
          </note>
          <note>
            Frånvarande: 17 s, 10 m, 4 v, 5 kd, 3 c, 5 fp, 2 mp
          </note>
          <note>
            Mom. 22 (operativt skrattmål)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. mot. 1998/99:Fi912 (v)
          </note>
          <note>
            Votering:
          </note>
          <note>
            271 för utskottet
          </note>
          <note>
            21 för mot.
          </note>
          <note>
            11 avstod
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 70 m, 11 v, 36 kd, 15 c, 12 fp, 14
          </note>
          <note>
            mp
          </note>
          <note>
            För mot.: 21 v
          </note>
          <note>
            Avstod: 2 m, 7 v, 1 kd, 1 mp
          </note>
          <note>
            Frånvarande: 18 s, 10 m, 4 v, 5 kd, 3 c, 5 fp, 1 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            FiU11 Tilläggsbudget 2 för budgetåret 1998
          </note>
          <note>
            Mom. 13 (sammanställning av anslag och utgiftsramar på tilläggsbudget
            till statsbudgeten för budgetåret
          </note>
          <note>
            1998)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            231 för utskottet
          </note>
          <note>
            72 för res. 2
          </note>
          <note>
            46 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 38 kd, 15 c, 11 fp, 15 mp
          </note>
          <note>
            För res. 2: 72 m
          </note>
          <note>
            Frånvarande: 17 s, 10 m, 5 v, 4 kd, 3 c, 6 fp, 1 mp
          </note>
          <note>
            Lena Olsson (v) anmälde att hon avsett att rösta ja men markerats
            som frånvarande.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            12 § Justering av protokoll
          </note>
          <note>
            Justerades protokollet för den 26 november.
          </note>
          <note>
            13 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Konstitutionsutskottets betänkande 1998/99:KU6
          </note>
          <note>
            Miljö- och jordbruksutskottets betänkande
          </note>
          <note>
            1998/99:MJU5
          </note>
          <note>
            Näringsutskottets betänkande 1998/99:NU4
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Socialutskottet betänkande
          </note>
          <note>
            1998/99:SoU3 Stärkt patientinflytande m.m.
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 2 december
          </note>
          <note>
            1998/99:69 av Inga Berggren (m) till miljöministern
          </note>
          <note>
            Byggforskningens framtid
          </note>
          <note>
            1998/99:70 av Gunilla Tjernberg (kd) till socialministern
          </note>
          <note>
            Funktionshindrade barn
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 8 december.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 2 december
          </note>
          <note>
            1998/99:132 av Per-Olof Svensson (s) till utbildningsministern
          </note>
          <note>
            Kunskapslyftet
          </note>
          <note>
            1998/99:133 av Birger Schlaug (mp) till miljöministern
          </note>
          <note>
            Östra Tönningflon
          </note>
          <note>
            1998/99:134 av Carlinge Wisberg (v) till näringsministern
          </note>
          <note>
            Hanteringen av resgods
          </note>
          <note>
            1998/99:135 av Bertil Persson (m) till miljöministern
          </note>
          <note>
            Vindkraftsanläggning på Lillegrund
          </note>
          <note>
            1998/99:136 av Marietta de Pourbaix-Lundin (m) till näringsministern
          </note>
          <note>
            Förnyelse av körkort för funktionshindrade
          </note>
          <note>
            1998/99:137 av Marietta de Pourbaix-Lundin (m) till näringsministern
          </note>
          <note>
            Hanteringen av pyrotekniska varor
          </note>
          <note>
            1998/99:138 av Maud Ekendahl (m) till statsrådet
          </note>
          <note>
            Pierre Schori
          </note>
          <note>
            Hiv/aids
          </note>
          <note>
            1998/99:139 av Alf Eriksson (s) till näringsministern
          </note>
          <note>
            Västkustbanan
          </note>
          <note>
            1998/99:140 av Sonja Fransson (s) till socialministern
          </note>
          <note>
            Funktionshindrades rättigheter
          </note>
          <note>
            1998/99:141 av Sonja Fransson (s) till näringsministern
          </note>
          <note>
            Beläggning av grusvägar i Sjuhärad
          </note>
          <note>
            1998/99:142 av Sonja Fransson (s) till jordbruksministern
          </note>
          <note>
            Avbytartjänster inom jordbruket
          </note>
          <note>
            1998/99:143 av Gunnel Wallin (c) till justitieministern
          </note>
          <note>
            Bedrägeri mot småföretagare
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 8 december.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 2 december
          </note>
          <note>
            1998/99:78 av Per Lager (mp) till justitieministern
          </note>
          <note>
            IB-forskningen
          </note>
          <note>
            1998/99:94 av tredje vice talman Rose-Marie Frebran (kd) till
            statsrådet Ulrica Messing
          </note>
          <note>
            Hörseltest av elever som studerar svenska för invandrare
          </note>
          <note>
            1998/99:96 av Kia Andreasson (mp) till justitieministern
          </note>
          <note>
            Sverige och National Security Agency, NSA
          </note>
          <note>
            1998/99:107 av Tuve Skånberg (kd) till justitieministern
          </note>
          <note>
            Skatter och sociala förmåner som missgynnar äktenskapet
          </note>
          <note>
            1998/99:109 av Tuve Skånberg (kd) till socialministern
          </note>
          <note>
            Tillgången till familjerådgivare
          </note>
          <note>
            1998/99:110 av Gudrun Lindvall (mp) till statsrådet
          </note>
          <note>
            Ingegerd Wärnersson
          </note>
          <note>
            Jaktutbildning i skolan
          </note>
          <note>
            1998/99:117 av Gunnel Wallin (c) till socialministern
          </note>
          <note>
            Infektionsrisken på sjukhus
          </note>
          <note>
            1998/99:120 av Carina Adolfsson (s) till statsrådet
          </note>
          <note>
            Ingegerd Wärnersson
          </note>
          <note>
            Föräldrainflytande
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 8 december.
          </note>
          <note>
            18 § Kammaren åtskildes kl. 17.10.
          </note>
          <note>
            Förhandlingarna leddes av talmannen från sammanträdets början
            t.o.m. 10 §
          </note>
          <note>
            anf. 21 (delvis), av andre vice talmannen därefter t.o.m. anf.
            62 (delvis), av tredje vice talmannen därefter t.o.m. anf. 96
            (delvis), av andre vice talmannen därefter t.o.m. 11 § anf. 134
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
