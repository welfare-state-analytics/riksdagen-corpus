<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--38</head>
          <docDate when="1998-12-17 00:00:00">1998-12-17 00:00:00</docDate>
        </div>
      </front>
      <body>
        <div>
          <note>
            19.00 - 21.28
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 11 december.
          </note>
          <note>
            2 § Anmälan om kompletteringsval till arbetsmarknadsutskottet
          </note>
          <note>
            Andre vice talmannen meddelade att Socialdemokraternas riksdagsgrupp
            på grund av uppkommen vakans anmält Björn Kaaling som ledamot
            i arbetsmarknadsutskottet efter Ingvar Johnsson.
          </note>
          <note>
            Andre vice talmannen förklarade vald till
          </note>
          <note>
            ledamot i arbetsmarknadsutskottet
          </note>
          <note>
            Björn Kaaling (s)
          </note>
          <note>
            3 § Meddelande om val
          </note>
          <note>
            Andre vice talmannen meddelade att val till Statsrådsarvodesnämnden
            och styrelsen för Stiftelsen
          </note>
          <note>
            Riksbankens Jubileumsfond skulle företas vid morgondagens sammanträde.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1998/99:33
          </note>
          <note>
            Till riksdagen
          </note>
          <note>
            Interpellation 1998/99:33 av Carina Hägg (s) om lokalisering
            av EU-organ till Sverige.
          </note>
          <note>
            Interpellationen kommer att besvaras tisdagen den
          </note>
          <note>
            19 januari 1999.
          </note>
          <note>
            Skälet till dröjsmålet är att en debattdag som passar både interpellanten
            och mig inom föreskriven tid inte stått att finna.
          </note>
          <note>
            Stockholm den 14 december 1998
          </note>
          <note>
            Pierre Schori
          </note>
          <note>
            Interpellation 1998/99:62
          </note>
          <note>
            Till riksdagen
          </note>
          <note>
            Interpellation 1998/99:62 av Berit Jóhannesson
          </note>
          <note>
            (v) om JAS-export till Sydafrika.
          </note>
          <note>
            Interpellationen kommer att besvaras tisdagen den
          </note>
          <note>
            19 januari 1999.
          </note>
          <note>
            Skälet till dröjsmålet är att riksdagen inte har fler interpellationstillfällen
            innan juluppehållet.
          </note>
          <note>
            Stockholm den 14 december 1998
          </note>
          <note>
            Pierre Schori
          </note>
          <note>
            Interpellation 1998/99:75
          </note>
          <note>
            Till riksdagen
          </note>
          <note>
            Interpellation 1998/99:75 av Peter Pedersen (v)
          </note>
          <note>
            om momsen på spelarköp.
          </note>
          <note>
            Interpellationen kommer att besvaras tisdagen den
          </note>
          <note>
            26 januari 1999.
          </note>
          <note>
            Skälet till dröjsmålet är att jag befinner mig i
          </note>
          <note>
            Bryssel vid nästkommande tidpunkt för interpellationssvar den
            19 januari 1999.
          </note>
          <note>
            Stockholm den 10 december 1998
          </note>
          <note>
            Ulrica Messing
          </note>
          <note>
            Interpellation 1998/99:76
          </note>
          <note>
            Till riksdagen
          </note>
          <note>
            Interpellation 1998/99:76 av Peter Pedersen (v)
          </note>
          <note>
            om sexismen inom idrotten.
          </note>
          <note>
            Interpellationen kommer att besvaras tisdagen den
          </note>
          <note>
            26 januari 1999.
          </note>
          <note>
            Skälet till dröjsmålet är att jag befinner mig i
          </note>
          <note>
            Bryssel vid nästkommande tidpunkt för interpellationssvar den
            19 januari 1999.
          </note>
          <note>
            Stockholm den 10 december 1998
          </note>
          <note>
            Ulrica Messing
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och delats ut till
            kammarens ledamöter:
          </note>
          <note>
            Ändrat förslag till direktiv om införande av en ordning för erkännande
            av examensbevis för de former av yrkesverksamhet som omfattas
            av direktiven om liberalisering och övergångsåtgärder; en ordning
            som kompletterar den generella ordningen för erkännande av examensbevis
            KOM (98)
          </note>
          <note>
            640
          </note>
          <note>
            Ändrat förslag till rådets förordning om införande av en slutgiltig
            antidumpningstull på import av vissa oblekta vävnader av bomull
            med ursprung i Folkrepubliken Kina, Egypten, Indien, Indonesien
            och
          </note>
          <note>
            Pakistan, ett slutgiltigt uttag av den preliminära tullen samt
            om avslutande av antidumpningsförfarandet rörande import av dessa
            vävnader med ursprung i Turkiet KOM (98) 540
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            1998/99:Sk14-Sk16 till skatteutskottet
          </note>
          <note>
            1998/99:Ju9 och Ju10 till justitieutskottet
          </note>
          <note>
            7 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Miljö- och jordbruksutskottets betänkanden
          </note>
          <note>
            1998/99:MJU1 och MJU2
          </note>
          <note>
            8 § Beslut rörande utskottsbetänkande som slutdebatterats den
            16 december
          </note>
          <note>
            SoU1 Utgiftsområde 9 Hälsovård, sjukvård och social omsorg
          </note>
          <note>
            Kammaren biföll utskottets hemställan.
          </note>
          <note>
            Meddelande om samlad votering
          </note>
          <note>
            Andre vice talmannen meddelade att arbetsmarknadsutskottets betänkande
            AU1 samt näringsutskottets betänkanden NU1, NU2 och NU3 skulle
            avgöras i ett sammanhang efter avslutad debatt.
          </note>
          <note>
            9 § Ekonomisk trygghet vid arbetslöshet samt arbetsmarknad och
            arbetsliv
          </note>
          <note>
            Föredrogs
          </note>
          <note>
            Arbetsmarknadsutskottets betänkande 1998/99:AU1
          </note>
          <note>
            Utgiftsområdena 13 Ekonomisk trygghet vid arbetslöshet och 14
            Arbetsmarknad och arbetsliv (prop.
          </note>
          <note>
            1998/99:1 delvis)
          </note>
          <note type="speaker">
            Anf. 1 KENT OLSSON (m):
          </note>
          <note>
            Fru talman! Jag känner mig när jag går upp i den här salen i
            dag ungefär som betjänten i den berömda sketchen Grevinnan och
            betjänten, som när grevinnan frågar vad som skall ske svarar:
            "The same procedure as last year - the same procedure as every
            year."
          </note>
          <note>
            När nu regeringen presenterar sin budget för femte gången sedan
            makttillträdet 1994, inräknat vårpropositionerna, är detta det
            nionde budgetförslaget utan några som helst idéer om hur arbetslösheten
            skall kunna minska.
          </note>
          <note>
            Detta är tragiskt, fru talman, när cirka en halv miljon människor
            står utanför arbetsmarknaden. Till denna halva miljon skall läggas
            de arbetslösa som går i kunskapslyftet och de som är förtidspensionerade
            av arbetsmarknadspolitiska skäl. Dessutom vet tiotusentals att
            de snart blir varslade eller har blivit varslade.
          </note>
          <note>
            Dessutom flyr företagen Sverige. Astras huvudkontor flyttas till
            London. Stora Enso lägger sitt huvudkontor i Finland. Merita-Nordbanken
            flyttar också till Finland. Ericsson flyttar huvudkontoret m.m.
          </note>
          <note>
            Varslen fortsätter att öka. Stena Line har varslat
          </note>
          <note>
            300. I Volvo riskerar 6 000 att mista jobbet. Inom försvarsindustrin
            hotas upp till 5 000 jobb.
          </note>
          <note>
            Situationen är alltså mycket allvarlig. Med denna oroväckande
            situation, med den höga arbetslösheten, de ökande varslen och
            utflyttningen av företag från
          </note>
          <note>
            Sverige - vad gör då regeringen? Jo, i princip ingenting. Precis
            som tidigare står den handfallen. Ingenting sker.
          </note>
          <note>
            Jo, tre statsråd har skrivit en debattartikel. Regeringen skriver
            debattartiklar om att man skall öka sysselsättningen men ingenting
            om hur det skall ske.
          </note>
          <note>
            Man säger att hinder för tillväxt måste undanröjas, att det måste
            löna sig att arbeta och att man vill ha låga skatter. Det är inget
            konkret, men ändå något. Förslag skall komma senare. Detta har
            vi ingenting emot, även om vi hade förväntat oss att några förslag
            skulle komma under den här tiden.
          </note>
          <note>
            Det här har vi sagt länge, dvs. att vi skall ha låga skatter
            och att det skall ske förändringar för företagen. Men då har inte
            Socialdemokraterna ansett att dessa förändringar varit viktiga,
            utan de har i stället kritiserat oss för att vilja sänka skatter.
          </note>
          <note>
            Det intressanta är att om detta sägs det ingenting i budgetpropositionen.
            Men det kanske är regeringens linje att debattera i Dagens Nyheter.
            Debatt är bra, men har man makten måste man visa handling. De
            arbetslösa får inte fler jobb av debattartiklar - det får de om
            regler förändras och om företagarna ges bättre villkor.
          </note>
          <note>
            Fru talman! Jag sade tidigare att regeringen inte gör något för
            att arbetslösheten skall minska och att man i årets budgetproposition
            står tomhänt. Fru talman! Det var en liten överdrift. Man föreslår
            nämligen att API och ALU ersätts av en ny åtgärd, arbetspraktik.
            Det är alltså regeringens stora nyhet i årets budgetproposition,
            att man sammanslår två åtgärder till en åtgärd.
          </note>
          <note>
            Med en halv miljon arbetslösa innebär regeringens nytänkande
            att dessa två åtgärder, som jag tidigare sagt, är det enda nya.
            Detta är regeringens politik för att minska arbetslösheten. I
            övrigt är det konjunkturen som skall minska arbetslösheten, och
            de arbetslösa får vänta till våren innan nya förslag kommer.
          </note>
          <note>
            De förslag som kommer skall väl först förhandlas inom regeringen,
            med facket och med Vänsterpartiet och Miljöpartiet, så vi får
            väl se vad som återstår efter dessa förhandlingar.
          </note>
          <note>
            Det man kan notera om i stort sett det enda av regeringens förslag
            är dessutom att det inte heller lyckades passera utskottet, dvs.
            att man ändrade på finansieringen i den här delen.
          </note>
          <note>
            För Sveriges alla arbetslösa får vi hoppas att ministrarna Rosengren
            och Sahlin tar till sig de förslag som de borgerliga partierna
            i denna kammare lagt, även om utskottsmajoriteten nu säger nej
            till våra förslag. Det är ju inte ovanligt att de återkommer,
            och då säger man ja så småningom.
          </note>
          <note>
            De fyra och ett halvt åren som regeringen har haft makten har
            inte varit speciellt lyckade. I denna kammare har vi haft det
            ena konstiga förslaget efter det andra. Vem minns inte RAS - riktat
            anställningsstöd?
          </note>
          <note>
            Det var en mycket dyr åtgärd som gav oerhört få jobb. Det var
            kostsamt men ineffektivt.
          </note>
          <note>
            Vi har också haft en del andra förslag som regeringen nu själv
            inser inte har varit så lyckade. OTA
          </note>
          <note>
            var ett förslag som nu är på väg att försvinna. Generationsväxlingen
            gav knappast några som helst nya jobb, men ett antal människor
            försvann från arbetsmarknaden. Därmed såg det bättre ut i statistiken.
          </note>
          <note>
            Det finns andra oroande åtgärder kring detta. I
          </note>
          <note>
            årets budget har Miljöpartiet motionerat om ett s.k.
          </note>
          <note>
            sabbatsår eller friår. I utskottstexten står det att man skall
            undersöka detta om utrymme finns. Gör inte ännu ett misslyckat
            experiment för att minska arbetslösheten genom att ta ut folk
            från arbetsmarknaden! Från moderaternas sida ser vi det som så,
            att det är åtgärder inom arbetsmarknaden som man skall vidta.
          </note>
          <note>
            Regeringen, som så kapitalt har misslyckats med att få upp sysselsättningen,
            tycker dock att det är bra att prata om sysselsättningen utomlands.
            EU-länderna skall efter svenskt initiativ ha sysselsättningspakter
            med nationella handlingsplaner. Varför lägger statsministern sin
            tid på detta, och till vilken nytta? Inte ger det fler jobb. En
            handlingslös regering i Sverige pratar mycket i EU om sysselsättning.
            Är det för att försöka få någon att tro att regeringen är handlingskraftig
            som man gör på detta vis? Mer energi på hemmaplan och mindre prat
            om sysselsättningskommissioner och pakter i EU skulle nog de svenska
            arbetslösa föredra.
          </note>
          <note>
            Göran Persson har också i budgeten lovat att den öppna arbetslösheten
            skall ned till 4 % år 2000. I dag är den öppna arbetslösheten
            5,3 % och den totala arbetslösheten ca 10 %. Det man kan konstatera
            är att finansministern efter valet har tvingats att skära ned
            sina antaganden om tillväxten. De före valet så ljusa prognoserna
            om Sveriges framtid har visat sig inte alls hålla. Den massarbetslöshet
            som vi moderater varnade för skulle komma att permanentas blir
            alltmer permanent. Regeringen står, som jag tidigare har sagt,
            handfallen och har inga andra förslag än att
          </note>
          <note>
            ALU och API skall bli en arbetspraktik. Till dessa dystra framtidsutsikter
            skall dessutom läggas att alltfler välutbildade framför allt civilingenjörer
            flyttar utomlands, och de kommer inte hem igen.
          </note>
          <note>
            Vi kan dessutom konstatera att vi trots denna stora arbetslöshet
            ändå har en situation där företagen har svårt att få anställda.
            Vi har flaskhalsproblematiken, som vi moderater i denna kammare
            år efter år efter år har varnat för. Det väsentliga för regeringen
            har varit ett volymmål i arbetsmarknadspolitiken, i stället för
            att explicit utbilda människor till de yrken där de kan få jobb.
          </note>
          <note>
            Enligt en rapport från SAF uppger sig sju av tio arbetsgivare
            ha problem med rekryteringen. Sju av tio arbetsgivare uppger sig
            ha problem med rekryteringen i ett land med över en halv miljon
            arbetslösa. Det vi kan konstatera är att man även här har misslyckats
            från regeringens sida. Det har inte kommit någon kompetensutvecklingsplan,
            som vi talade om tidigare.
          </note>
          <note>
            Vi kan också konstatera att nyföretagandet har minskat med 21
            % jämfört med förra året.
          </note>
          <note>
            Låt oss titta på en sammanfattning kring hur situationen ser
            ut. Vi har alltså över 500 000 arbetslösa.
          </note>
          <note>
            Kunskapslyftet tar dessutom undan folk från arbetsmarknaden,
            och vi har förtidspensioneringar. I vårprognosen från AMS förutspådde
            man 60 000 nya jobb. Nu, i höstprognosen, förutspår man 33 000
            nya jobb. Vi kommer att ha en total arbetslöshet, beräknar
          </note>
          <note>
            AMS, på 10,3 % 1999.
          </note>
          <note>
            Jag kan, fru talman, medge att det inte var vackra ord kring
            regeringens politik. Man kan kanske säga att det är typiskt moderater
            att svartmåla. Låt mig då ge ett par citat från Aftonbladet den
            27 november.
          </note>
          <note>
            Där står det bl.a. följande: "Trots högkonjunkturen står fortfarande
            403 772 människor utan ordinarie jobb. Det är som om alla i Göteborg
            skulle vara arbetslösa. Den ljusa bilden av strålande tider och
            expansion som basunerades ut från valrörelsens talarstolar stämmer
            inte längre med verkligheten." Det står vidare: "Socialdemokraternas
            dundermiss i valrörelsen var att inte diskutera eller ha några
            visioner i den gamla paradgrenen: sysselsättningen. Det är en
            gåta att regeringen inte satsar på en framtidsuppgörelse om kunskaps-
            och kompetensutveckling. - - - Det sämsta som kan hända är att
            regeringen nu som under vågdalen 1997 passivt tittar på och hoppas
            att allt ska lösas av sig självt. Sådana fasoner håller inte."
          </note>
          <note>
            Detta är skrivet av det regeringen närstående organet Aftonbladet.
            Det är knappast så att jag är ensam i min kritik. Det kanske svider
            än hårdare att Aftonbladet säger precis samma saker som jag säger
            från denna talarstol. Det är en socialdemokrati utan idéer och
            utan framtidshopp, vilket inte ger de arbetslösa något hopp.
          </note>
          <note>
            Mot denna politik utan innehåll och utan hopp för de arbetslösa
            står den politik som vi moderater under ett antal år har förordat
            - den politik som vi har tagit upp i motioner och i särskilda
            yttranden, och i reservationer tillsammans med kd och Folkpartiet.
            Vad är då utmärkande för vår politik?
          </note>
          <note>
            För det första har vi vår jobballians. Vi konstaterar att arbetslösheten,
            som jag tidigare har sagt, är vårt största ekonomiska problem.
            Vi har presenterat ett sjupunktsprogram för att vända denna utveckling.
          </note>
          <note>
            Det sjupunktsprogrammet innehåller sänkta skatter på arbetande
            och företagande, särskilda skattelättnader för hemnära tjänster,
            minskat krångel för företagen, modernisering av arbetsmarknadsreglerna,
            möjlighet för företagen att använda euro här och en förnuftig
            energipolitik. Vi vill också göra Sverige till ett spjutspetsland
            inom IT.
          </note>
          <note>
            Det skall bli intressant att se när regeringen presenterar sin
            tionde budget - vårpropositionen - hur mycket av detta som kommer
            med. Därför skall det bli intressant att höra arbetsmarknadsutskottets
            ordförande Johnny Ahlqvist när han går upp i talarstolen.
          </note>
          <note>
            Han kommer antagligen att säga att oerhört många av våra förslag
            är orealistiska. Men jag är ganska övertygad om att en hel del
            av dem återkommer till våren.
          </note>
          <note>
            Vi ser alltså sysselsättningen som ett stort problem. Sysselsättningen
            måste öka. Det måste ges förutsättningar för att skapa fler riktiga
            arbeten och växande företag. Framför allt småföretag måste ges
            förbättrade regler, så att de kan växa. Vi ser avregleringen av
            arbetsmarknaden som oerhört väsentlig, och likaså att vi utformar
            en ny arbetsrätt där turordningsreglerna måste ändras. Det skall
            finnas möjlighet till provanställningar, och den fackliga veteorätten
            vid entreprenader måste slopas. Förbud bör införas mot blockad
            av enmansföretag. Vi ser i dag bl.a. på taxi i Örebro hur situationen
            är. Moderniseringen av arbetslöshetsförsäkringen, m.m., måste
            ske snabbare.
          </note>
          <note>
            Vi måste få arbetsmarknadspolitiska åtgärder som ger jobb - inte
            arbetsmarknadspolitiska åtgärder som finns till för att ge en
            bättre statistik.
          </note>
          <note>
            Fru talman! Vi ser alltså en tydlig skillnad mellan den moderata
            inriktningen på politiken och den socialdemokratiska inriktningen.
            Jag är säker på att det kommer att bli än tydligare under denna
            debatt i kammaren.
          </note>
          <note>
            Låt mig avslutningsvis, fru talman, få säga att jag givetvis
            står bakom alla de reservationer som vi moderater har. För att
            vinna tid yrkar jag bifall bara till reservation nr 1 och reservation
            nr 5.
          </note>
          <note type="speaker">
            Anf. 2 HANS ANDERSSON (v):
          </note>
          <note>
            Fru talman! Snacka om the same procedure, Kent
          </note>
          <note>
            Olsson! Det var en raspig grammofonskiva.
          </note>
          <note>
            Jag skall börja med ett citat: "Den enskildes personliga, ekonomiska
            och kulturella välfärd skall vara grundläggande mål för den offentliga
            verksamheten.
          </note>
          <note>
            Det skall särskilt åligga det allmänna att trygga rätten till
            arbete - - -." Regeringsformen 1 kap. 2 §.
          </note>
          <note>
            Vi är representanter för det allmänna. Vi har under hela 90-talet
            misslyckats. Detta är en oerhört dramatisk situation.
          </note>
          <note>
            Man kan prata om bluffstatistik. Man kan syna olika former av
            sysselsättningsstatistik - AKU, AMS,
          </note>
          <note>
            Konjunkturinstitutet och SCB-prognoser. De är upp och ned, olika
            för olika branscher. Resultaten blir olika beroende på mätperioder.
            Vad vi dock kan se är:
          </note>
          <note>
            · att de fasta heltidsjobben egentligen har minskat under en
            lång period,
          </note>
          <note>
            · att alla sysselsättningstillfällen vi kan uppbringa har minskat
            under 90-talet,
          </note>
          <note>
            · att korttidsjobben har ökat,
          </note>
          <note>
            · att övertiden slår rekord samtidigt som vi har massarbetslöshet.
          </note>
          <note>
            Nu tror herr Attefall att han har upptäckt någonting nytt, ser
            jag i Dagens Nyheter. Han ser att en del av sysselsättningsuppgången
            från mitten av 90-talet beror på minskad sjuknärvaro. Så är nämligen
            sambanden: När man drar åt svångremmen i sjukförsäkringen och
            sätter in karensdagar får vi sjuknärvaro.
          </note>
          <note>
            Då mår folk dåligt. Man är på jobbet fast man är sjuk.
          </note>
          <note>
            När vi får bättre förtroende för ekonomin, när människor mår
            bättre och när vi får bättre socialförsäkringar kan folk utnyttja
            dem som de skall, och det blir sjukfrånvaro. Det är inget konstigt
            med det.
          </note>
          <note>
            På samma sätt är det med övertidsfrågan. Vi har, tycker jag,
            ett slags stöld av riktiga arbetstillfällen genom att vi har massövertid
            samtidigt som vi har massarbetslöshet.
          </note>
          <note>
            Låt oss på allvar diskutera sysselsättningsstatistiken. Låt oss
            inte göra den till dåliga slagträn i debatten om vårt gemensamma
            misslyckande.
          </note>
          <note>
            Arbete handlar om människors försörjning och delaktighet. Det
            handlar väldigt mycket om makt. Det handlar om den välfärd vi
            har möjlighet att bygga upp. Det handlar om individers frihet.
            Det är möjligheten till tillväxt. Det är instrumentet mot klyftor,
            fattigdom, segregation och också mot budgetunderskott.
          </note>
          <note>
            Wigforss hade rätt: Vi kan aldrig bli så fattiga att vi inte
            har råd att arbeta.
          </note>
          <note>
            Arbete och sysselsättning skall ställas mot behov och efterfrågan.
            Det är grunden. Om vi inte kan tillfredsställa behov, om vi inte
            har någon efterfrågan, då kommer vi inte heller att ha sysselsättning.
            Vi skall alltså upprätthålla en hög ekonomisk aktivitet, investera
            för framtiden på ett hållbart sätt samt skaffa oss en god konkurrenskraft
            med hög kompetens och hög produktivitet. Den produktiva rättvisan,
            delaktighet, är Vänsterpartiets politik för tillväxt mot obalanser
            och ökade klyftor i vårt samhälle.
          </note>
          <note>
            Men detta kan vi vara överens om, Kent Olsson:
          </note>
          <note>
            Vi måste öka sysselsättningen! Jag har sagt det här i fem år.
            Jag har kritiserat samtliga regeringar som jag har upplevt i den
            här salen för otillräcklig politik.
          </note>
          <note>
            Men när man tittar på vad som skulle vara effektivt måste man
            förstå vad som är arbetslöshetens orsaker. Till stor del beror
            den på ett efterfrågeras, då politiken lades om till att bekämpa
            inflation och inte ha full sysselsättning som mål. Det skedde
            i Sverige i början av 90-talet och är en effekt av den EMU- och
          </note>
          <note>
            EU-anpassning som vi har genomgått. Denna brukar ju högern applådera.
          </note>
          <note>
            En häftig åtstramning av den offentliga sektorn sparkade bort
            hundratusentals människor ur välfärdssektorn samtidigt som det
            privata näringslivet inte kunde suga upp någon arbetskraft. Kan
            man tänka sig maken till kontraproduktiv politik?
          </note>
          <note>
            Omställningen i näringslivet har varit otillräcklig.
          </note>
          <note>
            Devalveringspolitiken har varit förödande. Vi är kvar i en gammal
            industristruktur, och det är det vi nu ser när stora svenska transnationella
            företag som överlever flyttar ut eller rationaliserar. Vi har
            alldeles för lite miljöomställning och alldeles för lite investering
            i humankapital.
          </note>
          <note>
            Vi har fått en just in time-arbetsmarknad med precis det som
            högern och moderaterna brukar vilja ha:
          </note>
          <note>
            flexibilitet. Det drabbar den enskilde. Ta jobb den dag det finns!
            Ta jobb så många timmar det finns! Arbetsgivaren bestämmer. Det
            skall inte finnas något särskilt uppsägningsskydd. Låt staten
            betala praktiklöner! Låt staten ordna anpassade arbetsplatser!
            Säg upp på direkten! Låt inte arbetslivet i sig och arbetsgivarna
            ha något socialt eller finansiellt ansvar för arbetskraften annat
            än när den exploateras för goda vinster!
          </note>
          <note>
            Detta är en djupt ideologisk fråga. Det är en fråga om makten
            i vårt samhälle.
          </note>
          <note>
            Uteblivna skatteväxlingar, utebliven arbetstidsreform - ja, det
            finns väldigt mycket som förklarar den ökade arbetslösheten i
            hela Europa och i Sverige.
          </note>
          <note>
            Borgerlighetens recept i reservation 1 - som jag vill kalla för
            SAF-alliansen, för det är verkligen en rejäl avskrift av SAF -
            är en nattstånden och ineffektiv politik: Sänk skatten, sänk skatten,
            sänk skatten!
          </note>
          <note>
            Individuell lönebildning, bortre parentes i a-kassan, sämre villkor
            i a-kassan, hårdare kvalifikationsvillkor i a-kassan, större egenfinansiering
            i a-kassan - vad blir det för jobb?
          </note>
          <note>
            När Sverige hade full sysselsättning hade vi en mycket generös
            a-kassa. Där sitter inte problemet.
          </note>
          <note>
            Ta bort arbetsrätten! Ta bort stora delar av arbetsrätten! Ta
            bort turordningsreglerna i LAS! Vad har vi då kvar? Jo, godtycklighet
            och arbetsgivarmakt. Säg det i stället för att prata om modern
            arbetsrätt!
          </note>
          <note>
            Det är klart att Moderaterna är värst, men kd och
          </note>
          <note>
            Folkpartiet är också med på båten. Folkpartiets gamla allians
            med TCO, tjänstemannarörelsen - var är den?
          </note>
          <note>
            Kristdemokraterna vill i och för sig inte visa så mycket av den
            kristna moralen. Men det jämlika människovärdet och Bergspredikan,
            är det människors otrygghet? Är det arbetsgivarmakt? Är det sänkt
            skatt för de rika? Kom ihåg liknelsen om nålsögat och att ta sig
            till himmelriket! Jag tycker inte att detta är en politik för
            rättfärdighet. Annars finns det fortfarande en del inslag hos
            kristdemokraterna som går i rätt riktning. När det gäller handikappade
            och andra är det precis som på den gamla goda tiden med
          </note>
          <note>
            Dan Ericsson i utskottet.
          </note>
          <note>
            Det går att lösa arbetslöshetsproblemet. Kalla in alla som slavar,
            så är ingen arbetslös. Eller också gör man arbetsmarknaden till
            en fri marknad, precis som när vi säljer äpplen och fisk. Låt
            det vara en fri marknad, och så får det gå som det går! Vi kommer
            aldrig att ställa upp på det. Då får vi just obalanser: segregation
            mellan svenskar och invandrare, segregation mellan män och kvinnor,
            segregation mellan storstäder och glesbygd. Vi kommer aldrig att
            ställa upp på det. Ökad makt för kapitalet och minskad för arbetet
          </note>
          <note>
            - aldrig. Det är ett led i en strategi för att krossa fackföreningsrörelsen.
            Vi kommer aldrig att ställa upp på det.
          </note>
          <note>
            Vänsterpartiets grundsyn och inriktning finns i vår sysselsättningsmotion.
            Den handlar väldigt mycket om allmän sysselsättningspolitik -
            ekonomisk politik, näringspolitik, innovationspolitik, regionalpolitik
            och skattepolitik. Vi är överens om att vi måste ha sysselsättningstillväxt.
            Vi måste också få arbetstidsförkortning. Även om vi får fram alla
            de arbetade timmar vi vill ha kommer det inte att räcka till.
            Vi måste fördela de ökade timmarna mera rättvist.
          </note>
          <note>
            Vi behöver en arbetsmarknadspolitik som är rejält inriktad på
            tillväxt och kompetens. Vi har stått för det länge. Då måste det
            också finnas rörlighet. Jag förstår inte kd och Centern som säger
            nej till rörlighetsstimulerande åtgärder och flyttningsbidrag.
            Regionalpolitik, kommunpolitik och näringspolitik skall ge oss
            möjlighet att leva i hela Sverige, men arbetsmarknaden skall vara
            rörlighetsstimulerande. Ni tänker fel.
          </note>
          <note>
            Sysselsättningsmålen är mycket bra, men det kommer att bli oerhört
            tufft att komma dit. Prognosen har skrivits ned redan nu. Och
            det beror inte på regeringens misslyckande, Kent. Det beror på
            en internationell konjunkturnedgång. Den skrivs ned i hela EU
          </note>
          <note>
            och i hela OECD-området. Men det är illa nog att det finns så
            lite av konstruktiva bidrag; det kan jag hålla med om.
          </note>
          <note>
            Vi vill ha en decentralisering. Vi vill inte ha försökskommuner
            och frilän; vi vill ha decentralisering och regelförenkling, Johnny
            Ahlqvist. Vi har pratat om det tidigare. Nu måste vi snart komma
            till skott.
          </note>
          <note>
            Vi vill ha ned volymkraven. Vi vill ha en effektiv tillväxtinriktad
            arbetsmarknadspolitik. Men se till att vi inte får utförsäkring
            när vi utmönstrar volymåtgärder.
          </note>
          <note>
            Vi vill ha kompetensutveckling som en första rangens åtgärd i
            arbetslivet och för de arbetslösa. Vi vill samordna närings-,
            arbetsmarknads- och delvis socialpolitiken. Vi måste nämligen
            ta hand om dem som inte orkar med att vara rörliga på en tillväxtinriktad
            marknad, utan att de skall försäkras ut.
          </note>
          <note>
            Det finns bruk för alla, heter ett bra projekt i Skaraborg. Det
            slåss jag för att det skall få vara kvar. Det hotas till sin existens.
            Den typen av initiativ måste få leva för att människor skall kunna
            tas om hand och så att vi kan få upp aktiviteten och slippa marginalisera
            människor.
          </note>
          <note>
            Vi behöver mycket mer kostnadsansvar från företagen. De skall
            betala praktik, de skall betala lärlingssystem, de skall betala
            anpassade arbetsplatser.
          </note>
          <note>
            De skall vara med och investera i det nya humankapitalet. De
            skall också ta hand om människor som har exploaterats, skadats,
            blivit trötta, inte orkar längre.
          </note>
          <note>
            De människorna skall inte bara avpolletteras till en akassa,
            som moderaterna vill skall täcka jättekort tid, och sedan slängas
            ut i någonting, jag vet inte vad.
          </note>
          <note>
            Samhället skall inte i sina sjukförsäkrings- och akassesystem,
            genom AMS-politik eller genom kommunernas kassa behöva ansvara
            för allt detta. Det är en klyfta vi har fått mellan privat sektor
            av kapitalstarka intressen, svaga människor ekonomiskt sett, som
            inte har några resurser, och samhällskassor där det är ebb. Det
            är en orimlig samhällstillvaro, som inte präglas av solidaritet.
          </note>
          <note>
            Arbetsmarknadsutbildning behöver vi mycket mer av, mycket mer
            av långsiktighet. Men inte enbart genom arbetsmarknadspolitiken,
            utan också från arbetsgivarna. Titta på kommuner och landsting:
          </note>
          <note>
            Sparka ut folk 1993, 1994 och 1995! Skrik 1996 och
          </note>
          <note>
            1997: Vi har inget folk! Det måste arbetsmarknadspolitiken betala
            åt oss.
          </note>
          <note>
            SCB ger en prognos på 100 000 människor inom vård- och omsorgsarbete
            utan kvalificerad utbildning år 2010. Det rör sig om 25 000 sjuksköterskor,
            för att inte tala om IT-personal. Det är en ynkedom att arbetslivet
            i sitt marknadsmisslyckande inte klarar av att förse oss långsiktigt
            med den kompetens vi behöver.
          </note>
          <note>
            Fru talman! Låt mig också säga att jag är mycket dyster över
            ministerfrånvaron. Den kan i dag möjligtvis motiveras med USA:s
            aggression när det gäller
          </note>
          <note>
            Irak. Men frånvaron var känd redan i går på kammarkansliet, och
            jag tror inte att Rosengren är synsk. Han visste nog inte om Clintons
            attacker. Jag tycker att när arbetslöshetsmålet för år 2000 har
            visat sig falla, när sysselsättningsprognosen är nedskriven i
            förhållande till budgeten, när vi har ett nytt departement, med
            två ministrar som håller på att omorganisera sig, när Rosengren
            i Svenska Dagbladet och i TT-intervju talar om att arbetsmarknadspolitiken
            skall läggas om
          </note>
          <note>
            - mycket som jag vill - vore det att visa respekt för riksdagen
            att vara här när vi skall föra vår stora sysselsättnings- och
            arbetsmarknadspolitiska debatt. Då hade det inte behövt bli the
            same procedure as last year, Kent Olsson.
          </note>
          <note>
            Budget diskuterar vi nu, och det har vi diskuterat tidigare.
            Vi har sett Mikael Odenberg inför hela svenska folket försöka
            förklara den budgetpolitik som moderaterna står för. Det var svettigt.
          </note>
          <note>
            Låt mig bara nämna de partier som säger att regeringen gör för
            lite. Egentligen är jag ledsen, för jag står bakom den politiken,
            och vi gör inte tillräckligt mycket. Jag skall slåss för att vi
            gör mer.
          </note>
          <note>
            Moderaterna minskar utgifterna med 10 miljarder, om jag lägger
            ihop utgiftsområde 13 och 14. Grattis de arbetslösa! Kristdemokraterna
            minskar med 14
          </note>
          <note>
            miljarder. Grattis! Det finns vissa skattesänkningar som kompenserar
            en del där. Centern minskar med 3
          </note>
          <note>
            miljarder, fast man vill ha mer dyr kompetensinriktad arbetsmarknadspolitik.
            Och Folkpartiet sticker till med en minskning på 4,7 miljarder.
          </note>
          <note>
            Ändå har man räknat dubbelt. Generationsväxling tar vi hän. Det
            vill vi inte ha. Jaha, vad ger det då?
          </note>
          <note>
            Det ger väl a-kassa i stället för a-kassa till pension.
          </note>
          <note>
            OTA tar vi bort nu, inte om ett år. Det ger pengar.
          </note>
          <note>
            Vadå då? Det blir väl a-kassa i stället för OTA-kassa.
          </note>
          <note>
            På punkt efter punkt är det så här. För att inte tala om moderaterna,
            ni spar miljardbelopp på a-kassan redan 1999 genom en bortre parentes.
            Ut med folk!
          </note>
          <note>
            Men de skall ju inte behöva gå på socialbidrag. Vem skall betala
            för dem då? Kommunerna, finansieringsprincipen, staten? Då belastar
            de väl något annat konto. Vilket? Ni har inte räknat på det.
          </note>
          <note>
            Moderaterna spar på arbetslivsforskning och Arbetarskyddsstyrelsen,
            610 miljoner, hur som helst.
          </note>
          <note>
            Goddag-yxskaft. Sparar från den 1 januari på långsiktiga forskningsprojekt,
            stor personal. Skall de sparkas omedelbart? Tror ni att ni har
            fått bort arbetsrätten redan?
          </note>
          <note>
            Ni har bara plockat från anslagen och sagt här behöver vi lite
            pengar till något annat. Det är inte bra att politiska partier,
            stora oppositionspartier, beter sig på det sättet. Det gör hela
            den här debatten meningslös.
          </note>
          <note>
            Det är så oseriöst. Dynamiska effekter och meningslösheter.
          </note>
          <note>
            Men det ligger en hel del ideologi i det. Hur kan moderaterna
            halvera Arbetarskyddsstyrelsen? Förstår ni vad det betyder? Har
            ni ingen respekt för arbetsmiljöfrågor, för Yrkesinspektionen
            och sådant?
          </note>
          <note>
            Fru talman! Vänsterpartiet har ställt sig bakom budgeten, och
            det står vi fast vid. Vi har i särskilda yttranden och i en reservation
            vi har lagt i förhållande till politikens inriktning talat om
            hur otillräcklig den här politiken är. Jag tror att socialdemokratin
            är överens med mig om det. Jag förutsätter att de diskussioner
            som nu kommer att pågå fram till vårbudgeten, och i och för sig
            ytterligare en tid framöver, när vi lägger fast politiken på lång
            sikt den här mandatperioden, skall präglas av den produktiva rättvisan.
            Sysselsättningstillväxt utan ökade klyftor. Sysselsättningstillväxt
            utan kärnkraftsraseri, däremot med miljöhänsyn. Sysselsättningstillväxt
            i hela landet, utan att få klyftor mellan könen, etniska klyftor,
            mellan dem som är helt funktionsdugliga och de som har funktionshinder
            i arbetslivet. Sysselsättningstillväxt utan att kapitalmakten
            ökar. Låt oss både öka det demokratiska inflytandet och människors
            förmåga att försörja sig. Då lär man hålla sig långt borta från
            SAF-
          </note>
          <note>
            alliansens förslag.
          </note>
          <note>
            Fru talman! Jag yrkar bifall enbart till reservation nr 1, förlåt
            nr 2 menar jag, trots att jag hade ett flertal andra goda alternativ
            att rösta på. Men ni vet att jag står bakom dem ändå.
          </note>
          <note>
            I detta anförande instämde Tanja Linderborg, Peter Pedersen,
            Lena Olsson, Gunilla Wahlén, Camilla
          </note>
          <note>
            Sköld, Carlinge Wisberg och Sven-Erik Sjöstrand
          </note>
          <note>
            (alla v).
          </note>
          <note type="speaker">
            Anf. 3 KENT OLSSON (m) replik:
          </note>
          <note>
            Fru talman! Ibland kan felsägningar vara mer än tillfälligheter.
            På något sätt uppfattade jag kanske att
          </note>
          <note>
            Hans Andersson tycker att vår politik är riktigt bra.
          </note>
          <note>
            Framför allt blev jag mycket förvånad när han i kammaren säger
            att han står bakom socialdemokraternas politik. Samtidigt som
            han säger det är det tyst vad gäller anmärkningar mot den politiken.
            Det är möjligt att det är det pris man måste betala för att få
            något inflytande tillsammans med regeringen. Men det är ingen
            tvekan om att det ger ett mycket underligt intryck.
          </note>
          <note>
            Låt mig sedan säga om segregation och de utslagna, som Hans Andersson
            var inne på, att är det någonting som har gett segregation och
            utslagning är det faktiskt den politik som socialdemokraterna
            har fört och för. Det står alltså mer än 500 000 människor utanför
            arbetsmarknaden, mer än 500 000 som inte har något jobb att gå
            till, mer än 500 000 som har sämre ekonomi. Många av dem tillhör
            just de grupper som Hans Andersson talade om, som har speciellt
            hög arbetslöshet, liksom andra grupper med låg utbildning. Detta
            har den här politiken lett till.
          </note>
          <note>
            När Hans Andersson talar om att vår politik skulle medföra bekymmer
            är det precis tvärtom. Vår politik går ut på att ge förutsättningar
            för jobb. Vår politik går ut på att det är flexibla företag, att
            det är flexibla regler, så att företag kan verka. Men för att
            få något slags facklig merit kan inte Hans Andersson acceptera
            de här sakerna.
          </note>
          <note>
            Vad är er politik, Hans Andersson, för att få fler jobb? Jag
            hörde egentligen inte någonting om vad
          </note>
          <note>
            Vänsterpartiets politik på detta område är. Man säger sig stå
            bakom regeringens politik, som inte innebär något som helst nytt
            i denna arbetsmarknadspolitik.
          </note>
          <note>
            Man hör samma svar hela tiden. Vad är er politik,
          </note>
          <note>
            Hans Andersson?
          </note>
          <note type="speaker">
            Anf. 4 HANS ANDERSSON (v) replik:
          </note>
          <note>
            Fru talman! Vi har en omfattande motion som handlar om sysselsättningspolitikens
            inriktning. Om
          </note>
          <note>
            Kent Olsson är intresserad kan han läsa den. Vi har en reservation
            där vi vill gå längre än utskottets text gör. Utskottets text
            innehåller också bra formuleringar. Man har tagit åt sig många
            av våra synpunkter.
          </note>
          <note>
            Utskottet skriver om arbetsmarknadspolitik. Sysselsättningen
            genereras i första hand med hjälp av den ekonomiska politiken,
            politiken gentemot kommunsektorn, skattepolitiken, näringspolitiken
            och utbildningspolitiken. Det är inte konstigt att det inte står
            i det här betänkandet.
          </note>
          <note>
            Ändå hade jag med dessa frågor i mitt anförande.
          </note>
          <note>
            Jag skulle gärna vilja ha några svar på mina frågor om moderat
            budgetpolitik. Svara ändå på några av mina frågor!
          </note>
          <note>
            Varför har vi en reservation? Jo, för att utskottet inte alls
            går så långt som man borde när det gäller volymneddragning, en
            bättre tillväxtinriktning av arbetsmarknadspolitiken med mer åtgärder
            av kompetens därför att man inte vill ta sig an det stora problem
            som korttidsarbetsmarknaden, just in timearbetsmarknaden utgör,
            där vi har lagt fram flera förslag av arbetsrättslig natur.
          </note>
          <note>
            Jag delar uppfattningen om att konkurrensen och internationaliseringen
            gör att vi måste ha en stark anpassningsförmåga till vår ekonomi.
            Men jag motsätter mig att det skall läggas flexibilitet på den
            enskilde personen, som får bära hela bördan av näringslivets omställning
            och nya konkurrensförhållanden.
          </note>
          <note>
            Vi har antytt ett flertal vägar som vi kan gå för att på ett
            mer solidariskt sätt upprätthålla en god anpassning i den svenska
            ekonomin, utan att leda till ökade klyftor och ökad maktlöshet
            för många samtidigt som några få berikar sig.
          </note>
          <note type="speaker">
            Anf. 5 KENT OLSSON (m) replik:
          </note>
          <note>
            Fru talman! Min fråga var föranledd av att jag mycket noggrant
            har läst Vänsterpartiets motion och särskilda yttrande till reservationen.
            Där ser jag egentligen ingenting som kommer att gå åt rätt håll.
          </note>
          <note>
            Jag medger att ni har med frågan om volymmålet.
          </note>
          <note>
            Där är vi överens. Det kan var intressant att vara överens i
            den saken.
          </note>
          <note>
            Er politik kommer inte på något sätt att medföra att det blir
            fler jobb. Ni motsätter er ju att vi skall sänka skatterna, som
            de flesta ekonomer är överens om innebär fler jobb. Vänsterpartiet
            har predikat de höga skatternas moral hela tiden. Jag kan dessutom
            konstatera att om något parti i denna kammare har stått för överbudspolitik
            så är det faktiskt Hans Anderssons parti.
          </note>
          <note>
            Under budgetdebatt efter budgetdebatt innan de nya reglerna infördes
            lade man på mer pengar. Att i det här läget angripa oss moderater
            - som är det parti som har den strängaste budgetdisciplinen -
            för att inte ha täckning för våra budgetalternativ är häpnadsväckande.
            Vår politik går faktiskt ut på att få folk i arbete.
          </note>
          <note>
            Det gör den genom att genomföra förändringar så att företagen
            kan nyanställa fler människor. Det sker med hjälp av lägre skatter,
            bättre villkor för företagen och möjlighet att anlita hemtjänster.
          </note>
          <note>
            Men där sker ingenting. Hans Andersson tror att det går att förkorta
            arbetstiden - hur nu det skall gå ekonomiskt. Vi ser inga förändringar
            vad gäller förbättringar för företag. Hans Andersson har en replik
            kvar. Det är möjligt att jag har missuppfattat någonting i Vänsterpartiets
            politik som kan göra detta klarare, så att det åtminstone finns
            någonting som kan ge bättre förutsättningar för företag och arbetsliv.
          </note>
          <note type="speaker">
            Anf. 6 HANS ANDERSSON (v) replik:
          </note>
          <note>
            Fru talman! Jag vet inte vad jag skall svara. Jag får överlämna
            ett personligt exemplar av motionen om skattepolitik med skattesänkningar
            för låginkomsttagare, den röda skatteväxlingen även för mindre
            företag. Men vi vill belasta större företag med högre skatter
            - europeisk nivå på bolagsskatten. Den gröna skatteväxlingen som
            styr över i jobb är hållbar, och sänkta skatter för låginkomsttagare
            skapar ökad efterfrågan och fler jobb.
          </note>
          <note>
            Nej, vi hade inte överbud. Det var det som var skillnaden. Vi
            hade en mer kraftfull arbetsmarknadspolitik som jag i dag inte
            kan försvara. Det kostade
          </note>
          <note>
            5 ½ miljarder kronor mer. Jag räknade inte med dynamiska effekter.
            Hur hade jag råd med det? Jag fick ha en högre skattekvot. Det
            tycker vi är solidariskt.
          </note>
          <note>
            Vi räknade med noll dynamiska effekter av vår innovationspolitik,
            näringslivspolitik, regionalpolitik osv., som vi anser vara djupt
            jobbskapande.
          </note>
          <note>
            Vi visste inte exakt hur det skulle gå. Därför lade vi krona
            för krona mer i vår budget när vi ville hävda de handikappades
            intressen och när vi ville höja utbildningsbidragen.
          </note>
          <note>
            Jag anklagar er och övriga partier i SAF-alliansen för att ni
            faktiskt sänker anslagen till arbetsmarknadspolitiken med mellan
            4 och 14 miljarder kronor, samtidigt som ni hymlar om att ni vill
            ha bättre kvalitet, bättre insatser, mera handlingsplaner med
            färre personal med mindre pengar. Det ger ju sämre åtgärder. Detta
            är falskspel. På det sättet uppmanar man åtminstone till en sak:
            politikerförakt.
          </note>
          <note type="speaker">
            Anf. 7 STEFAN ATTEFALL (kd):
          </note>
          <note>
            Full sysselsättning är ett djupt ideologiskt mål för oss kristdemokrater.
            Därför är vi djupt oroade över den höga arbetslösheten, alla varsel
            som läggs i
          </note>
          <note>
            Olofström, Avesta, Töcksfors, Porjus och alla andra orter som
            blivit riksbekanta under senare tid.
          </note>
          <note>
            Allt detta handlar givetvis om de uppemot 150
          </note>
          <note>
            miljarder kronor som arbetslösheten kostar samhället.
          </note>
          <note>
            Det handlar om de undanträngningseffekter som uppstår när hundratusentals
            människor skall sysselsättas i arbetsmarknadspolitiska åtgärder.
            Det handlar om det slöseri det innebär att fullt friska människor
            inte deltar i den ordinarie arbetsmarknaden. Men det handlar framför
            allt om de hundratusentals människor, enskilda individer, som
            oroar sig över att inte kunna försörja sig och sin familj, om
            den känsla av vanmakt och utanförskap som många av de arbetslösa
            upplever, om de risker för permanent utanförskap och sociala problem
            som kan följa i spåren av en långvarig arbetslöshet.
          </note>
          <note>
            Det är mot den här bakgrunden oerhört dystert att konstatera
            hur lite som händer för att bryta den höga arbetslösheten. Åren
            1990-1991 började sysselsättningen rasa i Sverige. Vi kan tvista
            om orsakerna till det. Raset fick vi inte stopp på förrän 1993-1994
            då kurvorna vände uppåt - ganska brant. Men den här positiva utvecklingen
            bröts 1995 och sysselsättningen vände nedåt. Först under förra
            året började utvecklingen gå uppåt igen. Men notera: Mellan 1994
            och
          </note>
          <note>
            1998 har vi haft en god konjunktur, goda internationella omständigheter.
            Trots detta har det under de fyra åren med socialdemokratiskt
            styre bara skapats netto ca 50 000 nya jobb. Detta är mot bakgrund
            av den höga arbetslösheten ett oerhört misslyckande. Det är ju
            under de goda tiderna som arbetslösheten skall ned och långtidsarbetslösheten
            brytas.
          </note>
          <note>
            I stället för en regering och en utskottsmajoritet full av oro
            möter vi budskapet att allt är väl. Så har vi i oppositionen bemötts
            ända fram till helt nyligen.
          </note>
          <note>
            Men i fredags började reträtten från skönmålningens väg. Då retirerade
            regeringen inför verkligheten.
          </note>
          <note>
            BNP-tillväxten reviderades ned med 27 %, från 3 %
          </note>
          <note>
            till 2,2 % för nästa år. Målet om 4 % öppen arbetslöshet år 2000
            har nu officiellt övergivits. Snittet för år
          </note>
          <note>
            2000 blir 5,3 %, enligt regeringens nya prognoser.
          </note>
          <note>
            Men bilden av den ökande sysselsättningen har regeringen ännu
            inte reviderat. Skrytet om att sysselsättningen ökat kraftigt
            under det senaste året är en skenbild, en skönmålning av verkligheten.
            Det visar en bearbetning av Statistiska centralbyråns arbetskraftsundersökning
            som vi kristdemokrater tagit fram.
          </note>
          <note>
            Hittills i år har sysselsättningen, som den mäts, ökat med i
            genomsnitt 56 000 personer jämfört med samma period förra året.
            Nära 60 % av den ökningen beror på ökad frånvaro från jobbet!
          </note>
          <note>
            Som sysselsatta i SCB:s mätningar räknas de som under mätveckan
            arbetat minst en timme och de som var tillfälligt frånvarande
            under hela mätveckan. En deltidstjänst på en timme i veckan registreras
            alltså som två sysselsatta personer om den ordinarie personen
            t.ex. är sjuk och ersätts av en vikarie.
          </note>
          <note>
            Ett extremfall är exempelvis en lärare som springvikarierar för
            fyra deltidsarbetande lärare under en influensaperiod. Det registreras
            alltså som fem sysselsatta personer. Av dessa skäl är sysselsättningen
            som högst under sommarmånaderna, då stora delar av arbetskraften
            har semester och ersätts av sommarpersonal.
          </note>
          <note>
            Det senaste årets ökade sysselsättning beror till största delen
            på att antalet personer som är tillfälligt frånvarande har ökat,
            inte att antalet personer som faktiskt är i arbete har ökat. Antalet
            personer i arbete har bara ökat med knappt 24 000 under årets
            elva första månader jämfört med samma period 1997!
          </note>
          <note>
            Med den här takten skulle det ta minst 15 år för regeringen att
            nå sitt mål om ca 375 000 nya arbetstillfällen.
          </note>
          <note>
            Slutsatsen av SCB:s siffror är att utvecklingen på arbetsmarknaden
            är betydligt dystrare än vad som hittills framkommit. Frågan är
            om inte den djupare analysen av SCB:s statistik borde få utskottets
            ordförande Johnny Ahlqvist att ta ett allvarligt samtal med sina
            kompisar i regeringen.
          </note>
          <note>
            Vi kan också konstatera att det betänkande som vi skall fatta
            beslut om här i dag redan är inaktuellt i långa stycken på grund
            av nya prognoser och bedömningar om framtiden.
          </note>
          <note>
            Till detta kommer att Björn Rosengren i Dagens
          </note>
          <note>
            Nyheter i dag formellt överger fixeringen vid AMS
          </note>
          <note>
            volymmål. Men utskottsmajoriteten skall nu rösta igenom en politik
            som regeringen flyr ifrån. Frågan är: Känns det bra, Johnny Ahlqvist,
            att försvara den politiken?
          </note>
          <note>
            Vi kristdemokrater har levererat en rad förslag till åtgärder
            för att vända utvecklingen på arbetsmarknaden. Det är åtgärder
            som underlättar och stimulerar småföretagande och öppnar möjligheten
            till framväxt av hushållstjänster, reformering av arbetsrätten
            samt skattelättnader. Vidare vill vi införa ett lärlingssystem.
            Detta är åtgärder som underlättar skapandet av nya jobb inom framtidsbranscher
            såsom tjänstesektorn, miljötekniken, IT eller annan högteknologi.
          </note>
          <note>
            Fru talman! Socialdemokraternas misslyckande framstår dessutom
            i än klarare dager när vi mitt i en period av hög arbetslöshet,
            när uppemot 17 % av arbetskraften är arbetslösa eller undersysselsatta,
            får problem med flaskhalsar på arbetsmarknaden. Det börjar bli
            brist på byggnadsarbetare, datatekniker, lärare, ja, t.o.m. vårdpersonal
            och yrkesskickliga industriarbetare, rapporterar AMS. Vilket underbetyg
            åt arbetsmarknadspolitiken!
          </note>
          <note>
            Nu krävs det mindre av fixerade volymmål för
          </note>
          <note>
            AMS, färre antal åtgärder och ökad prioritering av den yrkesinriktade
            arbetsmarknadsutbildningen. I
          </note>
          <note>
            stället fortsätter detaljstyrningen, och resurserna till den
            yrkesinriktade arbetsmarknadsutbildningen ökar bara blygsamt.
            Här borde regeringen vidta åtgärder.
          </note>
          <note>
            Här borde utskottsmajoriteten reagera. Men icke!
          </note>
          <note>
            Socialdemokrater, vänsterpartister och miljöpartister sitter
            tysta och tar därmed på sig ett stort ansvar för utvecklingen.
          </note>
          <note>
            Fru talman! I dag debatterar riksdagen arbetsmarknadspolitiken
            och näringspolitiken, men inga statsråd finns på plats. Andra
            statsråd har prioriterat att delta i debatterna här i kammaren
            under de gångna veckorna, men de två ministrar som har ansvar
            för
          </note>
          <note>
            Sveriges kanske största problem bevärdigar sig inte att delta
            i riksdagens viktigaste debatt om arbetslösheten. Är inte detta
            anmärkningsvärt?
          </note>
          <note>
            Men jag förstår kanske orsaken. Till skillnad mot tidigare har
            man fått Hans Andersson som regeringens försvarsadvokat. Han,
            som tidigare så skarpt kritiserade den förda politiken, är nu
            en försvarare av den passiva politik som han var emot för bara
            några månader sedan.
          </note>
          <note>
            I medierna har de båda "superministrarna" gjort uttalanden kors
            och tvärs. Oftast har andra statsråd dementerat vad de nya tänkt
            och tyckt. Mona Sahlin meddelade i alla fall i går att hon dagen
            före julafton skall presentera ett paket för småföretagen, men
            riksdagen får ingen chans att debattera det. I stället försöker
            regeringen att undvika oppositionens granskning och utnyttja nyhetstorkan
            på redaktionerna för att kunna plantera sitt budskap.
          </note>
          <note>
            Hade inte vi kristdemokrater och andra partier opponerat oss
            så kraftigt mot regeringens politik, hade det inte kommit någonting
            förrän till våren. Det har nämligen sagts så i budgetpropositionen
            och i tidigare uttalanden. Nu har vi tvingat regeringen att prestera
            någonting i alla fall. Men att komma hit till kammaren och ta
            debatten med oppositionen, det vågar inte
          </note>
          <note>
            Björn Rosengren och Mona Sahlin. Det är ynkligt.
          </note>
          <note>
            Fru talman! Jag vill kommentera några saker som har sagts här
            om de kristdemokratiska besparingarna på utgiftsområdena 13 och
            14. Det är en ganska enkel logik bakom dem. Vi tror nämligen att
            det är bra med höjda egenavgifter i a-kassesystemet. Detta kompenserar
            vi de enskilda löntagarna med sänkt skatt. Vi tror också att den
            politik som vi för och de övriga åtgärder som vi föreslår på olika
            politikområden minskar behovet av arbetsmarknadspolitiska åtgärder.
          </note>
          <note>
            Med den teknik - jag vill betona teknik - som vi har valt blir
            det sammantaget de besparingseffekter som
          </note>
          <note>
            Hans Andersson nämnde. Men det innebär inte att vi kastar ut
            människor på gatan på något sätt.
          </note>
          <note>
            Innan jag avslutar skulle jag vilja kommentera en av de otaliga
            arbetsmarknadspolitiska åtgärder som vi i dag skall besluta om.
            ALU och arbetsplatsintroduktion upphör och i stället införs arbetspraktik.
            Det nya är att alla som ordnar sådana platser skall betala 3 000
          </note>
          <note>
            kronor per praktikant och månad. Kommuner, statliga myndigheter
            såsom exempelvis Skogsstyrelsen och privata företag kommer att
            tveka inför detta åtagande.
          </note>
          <note>
            Kommunförbundet har reagerat skarpt mot den höga finansieringsavgiften
            och fick också utskottsmajoriteten att backa en aning. Nu ska
            finansieringsbidraget bli 1 000 kr per månad för dem som arbetar
            i kommunerna och för dem som är långtidsinskrivna vid arbetsförmedlingen.
            Denna minskning av finansieringsbidraget skall betalas genom att
            kringkostnadsersättningen begränsas.
          </note>
          <note>
            Vi från oppositionen i utskottet avfärdades när vi ville få en
            utförligare redovisning av hur en sådan omfördelning slår för
            kommuner och ideella organisationer som kanske förlorar sin kringkostnadsersättning.
            Orsaken var att utskottsmajoriteten inte visste konsekvenserna
            av sitt beslut. Kommunförbundet har deklarerat att risken för
            att kommunerna kraftigt minskar sina åtaganden är stor. När vi
            krävde en uppföljning av det nya systemet till våren fick vi inget
            gehör. Därav vår reservation nr 20, mom. 27.
          </note>
          <note>
            Frågan som vi ställde då och som vi nu ställer till socialdemokrater,
            vänsterpartister och miljöpartister är om ni i dag vet konsekvenserna
            av ert beslut.
          </note>
          <note>
            Fru talman! Eftersom riksdagen redan har fattat beslut om de
            ekonomiska ramarna, har vi kristdemokrater i ett särskilt yttrande
            redovisat vårt budgetalternativ på arbetsmarknadsområdet. I en
            gemensam reservation med Moderaterna och Folkpartiet utvecklar
            vi riktlinjerna för en ny politik på arbetsmarknadsområdet. Därutöver
            har vi flera reservationer, egna och gemensamma med andra partier.
            Vi står givetvis bakom samtliga våra reservationer, men för att
            spara kammarens tid nöjer jag mig med att yrka bifall till reservationerna
            1, 4, 20 och 27.
          </note>
          <note type="speaker">
            Anf. 8 HANS ANDERSSON (v) replik:
          </note>
          <note>
            Fru talman! Låt mig först säga att jag självfallet står bakom
            budgeten. Men jag är kritisk mot att vi inte har kommit längre,
            så kritisk att jag för Vänsterpartiets del har en reservation
            när det gäller inriktningen. Jag har i ett särskilt yttrande tagit
            upp ett flertal punkter där vi menar att man bör göra förändringar
            till våren. En sådan är t.ex. utbildningsbidrag för dem som går
            på arbetsmarknadspolitiska åtgärder.
          </note>
          <note>
            Kristdemokraternas budgetalternativ håller inte ihop. Ni räknar
            med dynamiska effekter från den 1
          </note>
          <note>
            januari. Det är orimligt! Ni har väl några skatteförslag och
            några strukturförslag som ni tror skall göra det möjligt att upprätthålla
            en god arbetsmarknadspolitik, samtidigt som ni backar med 3,9
            miljarder kronor. Ni räknar dubbelt när det gäller OTA, generationsväxling
            och annat. Och som jag sade förstår jag inte vad ni menar när
            det gäller flyttningsbidragen. Arbetsmarknadspolitiken skall vara
            rörlig och stimulerande.
          </note>
          <note>
            Hela Sverige skall leva genom näringspolitik, utbildningspolitik,
            ekonomisk politik och resurser till kommunerna.
          </note>
          <note>
            Sedan tycker jag att det är ett slags gnälligt förhållningssätt
            till statistiken. Det är ett allvarligt läge.
          </note>
          <note>
            Vi har 415 000 arbetslösa totalt. Det är 9,5 %. Med
          </note>
          <note>
            EU-regler får vi räkna upp siffran med 2 % genom kunskapslyftsfolket.
            Det blir 11,5 %. Det är ett oerhört allvarligt läge, och det är
            därför som jag säger att vi måste kraftsamla på detta område.
          </note>
          <note>
            Men ni kan väl inte både säga att det är bluff att det blir nya
            jobb och gnälla över flaskhalsar. Flaskhalsar uppkommer när det
            i olika regioner är efterfrågan på människor som skall arbeta
            och dessa inte finns. Konjunkturinstitutet, AKU-statistiken och
          </note>
          <note>
            AMS noggranna förmedlingsstatistik talar samma språk: Flera jobb
            har kommit till stånd. Men det är väldigt många korttidsjobb,
            och det är inte riktigt det som vi behöver. Men tro inte att det
            går att sjabbla med statistiken, Stefan.
          </note>
          <note type="speaker">
            Anf. 9 STEFAN ATTEFALL (kd) replik:
          </note>
          <note>
            Fru talman! Hans Andersson tillhör ett parti som har skrivit
            ihop sig med regeringen kring ett antal samarbetsområden. Sysselsättningen
            är ett av dessa områden. Ekonomin är ett annat. Nu försöker Hans
          </note>
          <note>
            Andersson stå på två ben i denna debatt. Dels skall han försöka
            vara lojal med sin uppgörelse med regeringen, dels skall han distansera
            sig från den här politiken.
          </note>
          <note>
            Hans Andersson får faktiskt bestämma sig. Stöder
          </note>
          <note>
            Hans Andersson Vänsterpartiets och regeringens politik eller
            är han emot den? Vilken linje skall Hans
          </note>
          <note>
            Andersson ha? Han får bestämma sig i debatten. Det är intressant
            för framtiden och för regeringsunderlaget. Jag tror inte minst
            att Johnny Ahlqvist gärna vill veta var han har sin kompis.
          </note>
          <note>
            Så har jag några kommentarer om s.k. dynamiska effekter. Det
            finns inga dynamiska effekter i vårt budgetalternativ. Däremot
            räknar vi självklart med att en viss minskad volym på arbetsmarknadsåtgärder
            blir effekten av de olika politikförslag vi har. Vi har också
            en del kopplingar mellan olika offensiva åtgärder och minskade
            åtgärder på arbetsmarknadens område. Det gäller exempelvis att
            stimulera hushållsnära tjänster.
          </note>
          <note>
            Beträffande det här gnället om förhållandet till statistiken
            vill jag säga att min poäng inte är att SCB
          </note>
          <note>
            gör fel som mäter. Min poäng är att socialdemokraternas skryt
            om att det är en så kraftigt positiv utveckling på arbetsmarknaden
            inte stämmer med verkligheten.
          </note>
          <note>
            Jag förnekar inte att det har varit en positiv utveckling på
            arbetsmarknaden det senaste året. Men det är intressant att när
            det från den låga nivå vi har legat på under de gångna åren sker
            en viss förbättring, då blir det flaskhalsproblem. Vad har vi
            gjort med arbetsmarknadspolitiken under de gångna åren? Vad har
            arbetsmarknadspolitiken sysslat med? Är det inte att förbereda
            för en uppgång, att utbilda människor och ge människor ett kompetenslyft?
            Det resultat som vi kan utläsa i dag visar att politiken är helt
            misslyckad. Den politiken stöder nu Hans Andersson. Det är märkligt
            med tanke på hur han har agerat tidigare.
          </note>
          <note type="speaker">
            Anf. 10 HANS ANDERSSON (v) replik:
          </note>
          <note>
            Fru talman! Nej, det är inte märkligt. Jag stöder budgetförslaget.
            Jag säger att det inte går tillräckligt långt. Det präglas inte
            av tillräckligt mycket insikt.
          </note>
          <note>
            Den uppfattningen delar jag uppenbarligen, om jag får tro Svenska
            Dagbladet, med Björn Rosengren. Så länge jag gör det tror jag
            nog att det skall gå att jobba.
          </note>
          <note>
            Hur kan däremot Kristdemokraterna i SAF-
          </note>
          <note>
            alliansen tro på försämrad arbetsrätt, försämrad akassa, ökade
            bördor på de arbetslösa och sänkta skatter rakt av? Vi är också
            för skattesänkningar. Men de skall finansieras med andra skattehöjningar
            så att vi inte får ett statsfinansiellt moras, vilket vi fick
            förra gången när kd satt vid rodret.
          </note>
          <note>
            Snacka om den arbetsmarknadspolitik som rådde då, herr Attefall,
            under Börje Hörnlunds tid! Då var vi högt uppe när det gäller
            volymåtgärder på det mest lågkvalitativa plan. Det var en fullständig
            explosion av meningslös arbetsmarknadspolitik.
          </note>
          <note>
            Från den dagen har jag försökt dra in Socialdemokraterna i en
            klassisk, tillväxtinriktad arbetsmarknadspolitik. Jag tror att
            jag har utskottsordförande
          </note>
          <note>
            Ahlqvist med mig där, men han har ju haft en del besvär med ett
            antal ministrar som har föreslagit sina bokstavskombinationer
            för att komma fram.
          </note>
          <note>
            Sedan vill jag säga något om statistiken. Det är ju på det sättet
            att om det är mycket övertid eller lite övertid så påverkar det
            situationen. Om det är mycket sjuknärvaro eller mycket sjukfrånvaro
            så påverkar det situationen. Jag menar att vi, när det gäller
            sjukfrånvaron, har ett normalt tillstånd i dag. Vi hade en extremt
            hög sjuknärvaro, och det är många forskare som har varnat för
            konsekvenserna för folkhälsan när det gäller den aspekten.
          </note>
          <note>
            Jag förstår inte riktigt den här kritiken. Men däremot förstår
            jag rädslan för vad statistiken säger.
          </note>
          <note>
            415 000 människor är öppet arbetslösa eller i åtgärder. Det är
            ytterligare många som inte söker jobb.
          </note>
          <note>
            Arbetskraften har minskat. Ytterligare flera befinner sig i utbildning
            som de faktiskt inte vill vara i. Det är därför det här är hjärtefrågan
            och det stora misslyckandet i svensk politik. Det håller jag med
            om.
          </note>
          <note type="speaker">
            Anf. 11 STEFAN ATTEFALL (kd) replik:
          </note>
          <note>
            Fru talman! Jag delar oron, Hans Andersson.
          </note>
          <note>
            415 000 människor är arbetslösa eller i arbetsmarknadspolitiska
            åtgärder. Jag hade t.o.m. varit orolig om vi hade haft en lågkonjunktur
            i omvärlden och om vi hade haft dystra år bakom oss på arbetsmarknadens
            och ekonomins område. Problemet är att vi har den här höga siffran
            i slutet av en högkonjunktur. När vi nu ser att prognoserna börjar
            vika och att vi går mot en avmattning, då har vi den här höga
            den volymen av arbetslösa människor. Det är det som är så allvarligt.
          </note>
          <note>
            Åren 1991-1994 var det en extrem situation.
          </note>
          <note>
            1990-1991, alltså före det att fyrpartiregeringen tillträdde,
            började raset på sysselsättningens område. Vi hamnade i en extrem
            situation. Vi kan debattera hur snabbt vi skulle ha tagit oss
            ur den. Men vi vände utvecklingen under den förra regeringsperioden
            när de borgerliga partierna styrde - kraftigt t.o.m.
          </note>
          <note>
            Utvecklingen bröts dock när Vänsterpartiet och
          </note>
          <note>
            Socialdemokraterna började samarbeta om den ekonomiska politiken.
            Den negativa utvecklingen fortsatte under samarbetet med Centerpartiet.
            Och nu tänker Hans Andersson fortsätta med den politik som har
            misslyckats under fyra år.
          </note>
          <note>
            Jag undrar när Hans Andersson skall inse att det krävs nya åtgärder
            och en ny politisk inriktning för att hjälpa de människor som
            i dag är utanför arbetsmarknaden.
          </note>
          <note type="speaker">
            Anf. 12 MARGARETA ANDERSSON (c):
          </note>
          <note>
            Fru talman! Arbete har i alla tider påverkat människors liv och
            välstånd. I Första Mosebok i Bibeln säger Herren när han kört
            ut Adam och Eva ur lustgården att Eva skall föda sina barn med
            smärta och att
          </note>
          <note>
            Adam ska äta sitt bröd i sitt anletes svett. Det är en ganska
            negativ syn på arbete egentligen.
          </note>
          <note>
            Martin Luther har ju beskyllts för allt möjligt. Han lär också
            ha sagt att arbete befrämjar hälsa och välstånd och förhindrar
            många tillfällen till synd. Vår
          </note>
          <note>
            1900-talspoet Karin Boye slutligen, skaldar i en dikt att "nog
            finns det mål och mening med vår färd men det är vägen som är
            mödan värd".
          </note>
          <note>
            Synen på arbete har alltså blivit mer och mer positiv, så att
            den i dagens läge nästan slår över åt andra hållet. Den som inte
            har något arbete har heller inget människovärde i dagens samhälle.
            Då har utvecklingen gått snett. Då måste vi börja se på människor
            på ett annat sätt, inte bara som sysselsättningsmaskiner.
          </note>
          <note>
            Dagens arbetsmarknadspolitik har kommit till under de senaste
            100 åren. Till en början bestod den till stor del av reglering
            av arbetstider. Så småningom fick vi så LAS, lagen om anställningsskydd,
            jämställdhetslagen m.m. Vid sidan av detta har också ett idogt
            arbete lagts ned av arbetsmarknadens parter för att få ett väl
            fungerande arbetsliv.
          </note>
          <note>
            Dagens samhälle förändras mycket fort, och ibland upplever vi
            att lagstiftningen på viktiga områden inte hänger med. Så är det
            även på arbetsmarknadsområdet. Framför allt har det blivit väldigt
            många lagar som i vissa fall överlappar varandra och i andra fall
            ligger väldigt nära varandra men med olika regelverk.
          </note>
          <note>
            Detta har medverkat till att alltför få människor vågar starta
            egna företag, men framför allt till att småföretagare tvekar att
            anställa medarbetare som kanske skulle ge ytterligare fart åt
            verksamheten. De arbetslösa drabbas eftersom de dels inte får
            jobb när inga sådana kommer till, dels ofta kan få olika ekonomiskt
            utfall beroende på vilken åtgärd de är föremål för. Därför är
            en förenkling och förändring av regelverket alldeles nödvändig
            som vi ser det från
          </note>
          <note>
            Centerpartiets sida.
          </note>
          <note>
            Förändringarna i arbetslivet medför också att man inte kan räkna
            med att ha en anställning hela livet och att ens arbetsuppgifter
            skall vara desamma från första till sista dagen på jobbet. Därför
            föreslår vi att ett kompetenskonto införs som ger den enskilde
            i samverkan med arbetsgivaren möjlighet att under acceptabla ekonomiska
            förhållanden fylla på sin utbildning mitt i livet.
          </note>
          <note>
            För dagens arbetslösa behövs större möjligheter att få utbildning
            via AMS och andra. De flaskhalsar som finns på arbetsmarknaden
            i dag gynnar ingen.
          </note>
          <note>
            Företagen kan inte rekrytera medarbetare med rätt kompetens och
            de arbetslösa kan inte få jobb.
          </note>
          <note>
            Om konjunkturen fortsätter och inte avmattas alltför mycket är
            risken stor att bristerna leder till löneglidning på ett sätt
            som kan äventyra hela samhällsekonomin på nytt. Vi har 80-talet
            i färskt minne, och förhoppningsvis har även parterna det. Det
            bör leda till att man aktar sig för alltför höga lönelyft. Samhället
            måste ändå som jag ser det bidra till att eliminera de här problemen,
            bl.a. genom att öka arbetsmarknadsutbildningen.
          </note>
          <note>
            Regeringen har visserligen kraftigt sänkt volymmålet i arbetsmarknadsåtgärderna
            men eftersom arbetsmarknaden ser så väldigt olika ut i olika delar
            av landet är det ändå viktigt att man på lite sikt helt tar bort
            dem. I stället bör man införa effektmål och mer kvalitativa mål.
            Att bara ha människor i åtgärder som inte leder någonstans kan
            i stället få inlåsningseffekter av oönskat slag.
          </note>
          <note>
            Flyttningsbidragen är en annan faktor som vi från
          </note>
          <note>
            Centerpartiets sida helt vill ta bort. Vi anser inte att samhället
            skall bidra till den koncentration av företag och människor som
            nu är fallet med inflyttningen till storstäderna. Detta är något
            som Hans Andersson ondgör sig över. Men vad har han själv att
            erbjuda i stället för den låtgåpolitik som under många år har
            bedrivits på det här området? Jag tycker att det är bättre att
            uppmuntra företagsbildningar i alla delar av landet så att fler
            kan stanna kvar på landsorten.
          </note>
          <note>
            Att införa ett nordiskt flyttningsbidrag är heller ingen lösning
            på arbetsmarknadsproblemen. Om företagen är mycket angelägna har
            de möjlighet att hjälpa sina anställda med både flyttning och
            bostad.
          </note>
          <note>
            För den som flyttar är det heller inte säkert att det är en så
            stor fördel. Man har nämligen lättare att få jobb där man är känd
            än om man flyttar till ett nytt ställe. I
          </note>
          <note>
            och med att människor kan ge referenser och på annat sätt hjälpa
            till är det faktiskt bättre att stanna kvar.
          </note>
          <note>
            Detta har forskningsrapporter visat på.
          </note>
          <note>
            Regeringen har i ett förslag försökt ändra i åtgärdsfloran genom
            att ta bort ALU och API. I stället har man infört något som kallas
            för arbetspraktik.
          </note>
          <note>
            Detta skall enligt propositionen delvis finansieras via ett finansieringsbidrag
            på 3 000 kr som anordnaren av arbetspraktiken skall betala. I
            utskottet har majoriteten kommit fram till att det för kommunernas
            del blir för dyrt eftersom man har många i ALU, och de kommer
            också då att gå över i det nya systemet. Man har därför bestämt
            sig för att kommunerna, liksom ideella organisationer som ordnar
            sådan praktik, skall betala endast 1 000 kr per månad och praktikant.
            Det låter bra men jag undrar om förslaget till finansiering är
            tillräckligt och om det verkligen inte i en annan form är en övervältring
            på kommunerna i och med att man tar pengarna för kringkostnadsersättningarna
            för att finansiera detta. Innebär det att alla pengar för dessa
            ersättningar går åt eller är det bara fråga om kommunernas pengar,
            och hur skall de i så fall finansiera kringkostnaderna? Blir det
            inte bara att flytta pengarna från den ena fickan till den andra?
            Det är under alla förhållanden ur kommunernas fickor som pengarna
            tas.
          </note>
          <note>
            Eftersom arbetspraktik är en ny åtgärd och vi har en del frågetecken
            om hur den skall genomföras begär vi också från mittenpartiernas
            sida att regeringen återkommer till riksdagen med en uppföljning
            under våren. Detta har man från majoritetens sida alltså inte
            ställt sig bakom.
          </note>
          <note>
            Här i min hand har jag en liten julgåva. Det är en liten reflex
            - en ganska trevlig sak, tycker jag. Jag förmodar att alla ledamöter
            har fått en sådan här reflex från HTF, min egen fackliga organisation.
            Vi är många kvinnor som är organiserade i detta fack. Man driver
            mycket effektivt frågan om att kvinnors löner skall bli utjämnade
            och om rättvisare förhållanden.
          </note>
          <note>
            Det är bedrövligt att läsa den statistik som kom för någon vecka
            sedan och som visar att det inte har skett någon vidare förändring
            på det här området sedan slutet av 1970-talet. Jag tackar HTF,
            och jag skall som centerpartist verka för att det blir förändringar
            på det här området.
          </note>
          <note>
            Även på andra områden behöver det bli lättare för kvinnorna.
            Mittenpartierna har i en gemensam reservation ett förslag om ökade
            möjligheter för kvinnor att starta eget. Det förlängda starta-eget-bidrag
            som finns för kvinnor som varit anställda i offentlig sektor bör
            utvidgas till att omfatta alla kvinnor, oavsett var de tidigare
            har varit anställda.
          </note>
          <note>
            Samhället blir alltmer integrerat, och det börjar bli svårt att
            urskilja skillnaderna mellan de olika försäkringsformer som finns
            i dag, med arbetslöshetsförsäkring och sjukförsäkring inklusive
            rehabilitering. Därför vill vi från Centerpartiets sida att en
            gemensam arbetslivs- och ohälsoförsäkring införs; detta för att
            människor inte skall hamna mellan två stolar. I dag kan myndigheter
            "skyffla" en person mellan sig om man anser att det är ett svårt
            ärende. Med en försäkring av det slag som vi föreslår och med
            gemensam handläggning skulle den risken elimineras. Ibland blir
            det ju så numera att sjukförsäkringen rehabiliterar till arbetslöshet.
            Sedan får socialtjänsten ta över eftersom personen inte får a-kassa
            därför att arbetsvillkoren inte uppfylls. Det här är mycket olyckligt
            för de enskilda människorna.
          </note>
          <note>
            Ett annat område som kommer att få större uppmärksamhet under
            våren är arbetsmiljöområdet. Dagens Nyheter har under de senaste
            veckorna haft en stor serie om utbrändhet. Många talar om tystnaden
            på arbetsplatserna. Den oredovisade övertiden tenderar att öka.
            Människor känner sig otrygga och osäkra i förhållande till sin
            arbetsgivare och sina arbetskamrater. I en tidningsartikel har
            man kunnat läsa om att de som får behålla jobbet mår psykiskt
            sämre än de som får gå vid en personalminskning. Då är någonting
            grundläggande fel i arbetslivet.
          </note>
          <note>
            De stora varsel som många större företag lägger ut och som ibland
            verkar vara mest ett spel för galleriet för att få bort uppmärksamheten
            från sjunkande vinster är på längre sikt förödande. Risken är
            stor att människor far så illa att deras arbetskapacitet drastiskt
            minskar. Den som hela tiden känner sig pressad att göra något
            bättre, eller som känner att nästa gång får jag gå osv., blir
            en sämre medarbetare än den som känner sig trygg i sin arbetsmiljö.
          </note>
          <note>
            Stat, landsting och kommuner riskerar att dra på sig stora kostnader
            för sjukskrivningar och rehabilitering om de nedskärningar fortsätter
            som i dag sker.
          </note>
          <note>
            Inom den gemensamma sektorn är utbrändheten ett svårt problem.
            Människor känner hela tiden stora krav på sig, samtidigt som personalen
            minskar. Tyvärr gör inte människors vård- och omsorgsbehov det.
          </note>
          <note>
            I stället ökar de med stigande ålder hos befolkningen.
          </note>
          <note>
            Rent ekonomiskt är detta för både kommuner och landsting, och
            även för landet som helhet, något av ett moment 22. Att hitta
            lösningar på detta är ju inte enkelt. Men att säga upp folk är
            definitivt ingen fördel.
          </note>
          <note>
            De här problemen är ytterligare ett argument för att, som Centerpartiet
            föreslår, införa en gemensam försäkring för sjukdom och arbetslöshet.
            Gränserna är svåra att definiera och ännu svårare att upprätthålla
            i det enskilda ärendet. Samhället måste göra sina regler lätta
            att tyda och rimliga att hålla sig till. För den som hamnar mellan
            stolarna i ett ärende som detta är det katastrof. Man känner sig
            övergiven och har dessutom svårt att klara sig ekonomiskt.
          </note>
          <note>
            Fru talman! Jag står givetvis bakom alla de reservationer som
            Centerpartiet har medverkat till och även de enskilda reservationer
            som Centerpartiet har.
          </note>
          <note>
            Jag yrkar dock bifall endast till reservation 3 under mom. 1,
            reservation 20 under mom. 27 och reservation 34 under mom. 49.
          </note>
          <note type="speaker">
            Anf. 13 HANS ANDERSSON (v) replik:
          </note>
          <note>
            Fru talman! Jag inkluderar inte Centerpartiet i vad jag kallar
            för SAF-alliansen. Centern har en helt annan inriktning och det
            tycker jag är väldigt bra. Men jag har en fråga. På flera ställen,
            både i det särskilda yttrandet nr 6 och på andra håll, talar Centern
            om att mer pengar till arbetsmarknadsutbildningen måste till.
          </note>
          <note>
            Men samtidigt plockar ni i ert budgetförslag bort ungefär 3 miljarder
            kronor från utgiftsområdet. Jag får inte detta att gå ihop.
          </note>
          <note>
            Det finns också andra konstigheter. På s. 123 i betänkandet säger
            ni i reservation nr 3:
          </note>
          <note>
            "Trots att det för närvarande råder en högkonjunktur kan utskottet
            konstatera att det finns - - -
          </note>
          <note>
            bristyrken, - - -." Men det är ju just i en högkonjunktur som
            vi har bristyrken. Det är därför som vi nu behöver pengarna för
            att göra det som även Margareta Andersson vill, nämligen få bort
            flaskhalsarna.
          </note>
          <note>
            Sedan vill jag säga några ord om flyttbidragen.
          </note>
          <note>
            "Hela Sverige skall leva". Vi skall ha företag överallt.
          </note>
          <note>
            Men när nu Gnosjö skriker efter folk och jag finns på ett ställe
            där det inte finns jobb under de närmaste åren, är det väl bra
            att jag kan få hjälp med att flytta.
          </note>
          <note>
            Detta är en hjälp för arbetslösa. Det stjälper glesbygden bara
            om man har en urusel regionalpolitik så att det blir väldigt stora
            obalanser. Det har, tyvärr, varit fallet under de år då Centerpartiet
            haft ett inflytande över regeringspolitiken.
          </note>
          <note>
            Margareta Andersson sade inledningsvis att det är som att den
            som inte har arbete uppfattas sakna människovärde. Men det får
            aldrig bli så! En människas människovärde handlar inte om hur
            man arbetar, om förmågan att arbeta. Jag tycker att det är oerhört
            viktigt att slå fast det. Därför får politiken aldrig vara inriktad
            på att skuldbelägga de arbetslösa när samhället inte förmår erbjuda
            de arbetslösa meningsfulla arbetsuppgifter. Det är därför som
            exempelvis förslaget om en bortre parentes, som är en dörr som
            stängs igen framför den arbetslöse i fråga om arbetslöshetsersättningen,
            är ett idiotförslag som Margareta Andersson, tyvärr, ändå tycker
            är bra. Det ser jag här i papperen.
          </note>
          <note type="speaker">
            Anf. 14 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! 3 miljoner har vi plockat bort, men vi har talat
            om att de pengarna skall tas ur administrationen. Vi anser att
            hela organisationen - AMS och arbetsförmedlingarna - är ganska
            stor och behöver ses över. Man kan förmodligen plocka bort ännu
            mer pengar där. Vi har också överfört 1 miljard kronor bl.a. till
            kompetenskonto för att få människor som behöver förnya och förbättra
            sin utbildning för att komma vidare på arbetsmarknaden.
          </note>
          <note>
            Flyttbidragen, Hans Andersson, har vi aldrig ställt upp på och
            kommer inte att göra det i framtiden heller. Som jag sade i mitt
            anförande anser jag att det är bättre att se till att vi inympar
            Gnosjöandan på fler ställen i landet i stället för att försöka
            flytta människor till Gnosjö. Det finns inte någon utbyggd infrastruktur
            där, och man har problem med bostäder och annat i inflyttningsorterna.
            Koncentrationen till
          </note>
          <note>
            Stockholmsområdet, Göteborg och Malmö är olycklig med ett väldigt
            högt tryck på t.ex. boendekostnader och liknande. Man stimulerar
            människor till att flytta till någonting som medför problem både
            för den ort folk flyttar ifrån och för den ort folk flyttar till.
          </note>
          <note>
            Jag håller med Hans Andersson om en sak, och det är att människovärdet
            inte skall vara knutet till förmågan att arbeta, beroende på om
            jag kan arbeta själv eller om samhället och arbetsmarknaden kan
            erbjuda mig ett arbete. Människovärdet är grundläggande. Som jag
            ser det är varje människa född fri och med lika rättigheter och
            lika värde, precis som det står i deklarationen om de mänskliga
            rättigheterna som vi firade årsdagen av i förre veckan. Dessutom
            tror jag att de flesta partier inleder sitt partiprogram men just
            den deklarationen. Det är alltså en väldigt viktig sak, som jag
            håller med om.
          </note>
          <note type="speaker">
            Anf. 15 HANS ANDERSSON (v) replik:
          </note>
          <note>
            Fru talman! Problemet var att det inte var 3 miljoner utan mer.
            Å andra sidan skall rätt vara rätt. När jag gjorde en avrundning
            såg jag fel på decimalen.
          </note>
          <note>
            Det är 2,3 miljarder ni plockar bort 1999. Å andra sidan plockar
            ni bort ungefär 4 miljarder året efter.
          </note>
          <note>
            Det gör ni säkerligen i ett budgetnit för att få pengar över
            på annat håll utan att ändå överskrida de ramar som även ni godkände
            förra våren.
          </note>
          <note>
            Det är inte möjligt att tala sig varm för den dyraste formen
            av arbetsmarknadspolitik, utbildningssidan, och dra bort 10-15
            % av A 2-medlen. Det är inte heller möjligt att tala sig varm
            för individuella handlingsplaner och minska på Arbetsmarknadsverkets
            personalresurser.
          </note>
          <note>
            Jag tycker inte att det är en god idé att sätta in en bortre
            parentes i a-kassan. Det är en ännu sämre lösning att göra undantag
            i LAS för två personer, dvs. att ha rättslöshet för två och så
            behålla resten. Jag tycker att ni är inne på fel spå. Ni är lite
            för nära SAF-
          </note>
          <note>
            alliansen, men ni har långt dit. Det märks inte minst i det Margareta
            Andersson säger om människovärdet.
          </note>
          <note>
            Jag delar det till fullo. Så många människor som möjligt skall
            vara i arbete. Så många människor som möjligt skall ha rätten
            att försörja sig och ha den friheten. Men ett lönearbete är inte
            någonting som lägger ett uns till mitt människovärde. Därför är
            det viktigt att upprätthålla människovärdet med rättigheten och
            med förmågan att ha makt så att man inte behöver vara utlämnad
            för arbetsgivarintressen och för den delen inte heller för statliga
            styrningar i alla lägen.
          </note>
          <note type="speaker">
            Anf. 16 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Nej, frågan om människovärde är någonting som är
            oerhört viktigt och grundläggande och grunden för hela vår demokratiska
            uppbyggnad av vårt samhälle, inklusive arbetsmarknaden. Att på
            något sätt träda det för när är ovärdigt ett samhälle som vårt.
          </note>
          <note>
            Den bortre parentesen har vi delvis gått ifrån i det förslag
            som vi har lagt fram i vår budgetmotion. Eftersom man inte lyckats
            genomföra den under tre års samarbete med den socialdemokratiska
            regeringen och intresset från andra partiers sida är så där överväldigande,
            har vi sagt att vi måste hitta någon annan lösning. Man kan inte
            acceptera att arbetslöshetsförsäkringen blir någon form av livstidsgaranti,
            att man skall ha en ersättning och gå in i diverse åtgärder och
            sedan kommer ut för en ny period. Så här kan man hålla på från
            det man första gången blir arbetslös, kanske ganska ung, och sedan
            fortsätter det så hela livet. Det håller inte. Det blir för dyrbart
            för samhället. Det innebär att människor inte kommer att utnyttja
            hela sin kapacitet i olika sammanhang. Därför har vi sagt att
            vi måste hitta ett annat system, kanske med en nedtrappning av
            ersättningen till arbetslöshetsförsäkringen, men samtidigt se
            till att man från början har så bra ekonomiska villkor att man
            inte får några problem i början av arbetslösheten. Sedan måste
            man snabbt få komma ut i arbete igen. Vi måste sätta in åtgärderna
            tidigt och inte låter folk gå arbetslösa utan omedelbart sätter
            in åtgärder, vilket inte sker i dag.
          </note>
          <note type="speaker">
            Anf. 17 ELVER JONSSON (fp):
          </note>
          <note>
            Fru talman! Vi har fått ett superdepartement. Arbetsmarknadspolitik,
            näringspolitik och kommunikationer sammanförs. Jag tror att det
            är bra, men inte hade jag tänkt mig att det skulle innebära att
            man missköter kontakten med parlamentet.
          </note>
          <note>
            Förra veckan diskuteras trafikutskottets huvudtitel. I dag är
            det arbetsmarknadsutskottets områden.
          </note>
          <note>
            Ingen minister är närvarande. Ändå tillhör statsrådet
          </note>
          <note>
            Rosengren ett parti som i opposition skällde som bandhundar på
            dåvarande regeringen, inte minst på arbetsmarknadsminister Börje
            Hörnlund, som krävdes på ständig närvaro. Ingen fråga var för
            liten för att statsrådet skulle tillåts vara frånvarande. Det
            är, fru talman, en nonchalans mot riksdagen och mot landets medborgare
            att regeringen undviker debatt med de valda ombuden.
          </note>
          <note>
            Fru talman! Skall vi få rätsida på Sveriges långsiktiga problem
            och en säkrad välfärd måste vi satsa på en politik som ger fler
            jobb. Folkpartiet har satt kampen för fler jobb överst på dagordningen
            jämsides med kraven på en bra skola och en god vård.
          </note>
          <note>
            Den socialdemokratiska regeringen säger sig också ha kampen mot
            arbetslöshet som högst prioriterad, men det har inte lett fram
            till det antal nya riktiga jobb som skulle vara nödvändigt. Intressant
            - och rent av tragiskt - är att varje prognos i de senaste årens
            finansplaner har slagit fel. Åt fel håll!
          </note>
          <note>
            I stället för att bredda arbetsmarknaden och underlätta nyanställning
            och expansion har man sökt lösa problemen genom att gömma undan
            alltfler utanför arbetsmarknaden i åtgärder av olika slag - detta
            samtidigt som vi lever med paradoxen att arbetslöshet inte beror
            på arbetsbrist! Det är andra brister som
          </note>
          <note>
            Sverige dras med och som regeringen direkt har ansvar för.
          </note>
          <note>
            Nu har regeringen i dessa yttersta dagar erkänt att man inte
            klarar målet om halverad arbetslöshet till sekelskiftet. Man har
            också tvingats skriva ned förväntningarna när det gäller tillväxten.
            I stället för att få en expansion, inte minst via småföretag som
            skulle starta och växa, har man haft en benägenhet att ha en alltför
            stor tilltro till att det statliga systemet och regleringarna
            skall lösa arbetsmarknadsproblemet. De mer än tjugotalet åtgärder
            som av och till har lanserats som medel i kampen mot arbetslösheten
            har inte gett särskilt många jobb. Det har mera blivit ett sätt
            att kvalificera sig för nya a-kasseperioder eller gå ytterligare
            någon kurs - ovisst vad den skulle leda till.
          </note>
          <note>
            Tyvärr har socialdemokraterna bortsett från att ett gynnsamt
            näringslivsklimat skulle sätta fart på nya tillkommande jobb.
            Därför har ett gott näringsklimat i socialdemokratiskt perspektiv
            blivit något man pratat om men gjort väldigt lite åt.
          </note>
          <note>
            Folkpartiet anser att målet måste vara att pressa ned den total
            arbetslösheten och öka antalet sysselsatta. Det är ändå positivt
            att regeringen nu börjar tänka i de banorna.
          </note>
          <note>
            Utifrån socialliberala utgångspunkter är arbetslöshet alltid
            ett slöseri med resurser, både för enskilda människor och i samhällsekonomin
            i stort. Och erfarenheterna visar hur svårt det är för en individ
            som har varit långtidsarbetslös att komma tillbaka till den reguljära
            arbetsmarknaden. Det gör att hög arbetslöshet riskerar att bli
            bestående även under tider av god konjunktur. Det har vi haft
            tydliga exempel på de senaste åren. Men vad värre är, är att alltfler
            börjar acceptera den höga arbetslösheten. Och det verkar ha skett
            på många håll i dagens Sverige.
          </note>
          <note>
            I stället för att vidga arbetsmarknaden och expandera i sektorer
            som skulle kunna ge fler jobb - t.ex.
          </note>
          <note>
            inom tjänstesektorn, servicenäringen, turistnäringen, hushållsnära
            tjänster - har man varit kallsinnig till detta, trots att man
            i Kanslihuset måste ha insett att traditionella industrijobb knappast
            kommer att öka i antal, inte ens då produktionen växer. I stället
            har man i ren desperation förtidspensionerat, gett sabbatsår med
            a-kassa, genomfört generationsväxling, infört kortare arbetstid
            eller infört OTA, RAS och andra konstlade medel. En sådan inställning
            angriper ju bara akuta problem, men den gör inte något åt de grundläggande
            frågorna. Det leder också till att antalet sysselsatta minskar
            från en redan låg nivå.
          </note>
          <note>
            Folkpartiet har förordat ett helt batteri som skulle kunna ge
            nya jobb. Det handlar om sänkta skatter på arbete, om ett smidigare
            regelsystem och om att uppmuntra och gynna dem som vill ta på
            sig den stora uppgiften att starta nytt eller expandera. Folkpartiet
            betonar ofta förvaltarskapets tanke. Och den står i bjärt kontrast
            till den klipparekonomi som har utvecklats alldeles för mycket.
          </note>
          <note>
            Socialdemokraterna lät 80-talet bli ett förlorat decennium. Det
            var då som man fick för sig att man skulle låna pengar och vara
            finanshaj och att detta skulle göra alla rika. Liknande spekulationer
            finns också bland dagens verksamma. Men den gamla sanningen gäller
            fortfarande: Det är bara genom arbete, sparande och nyföretagande
            som vi kan Sveriges ekonomi på fötter och en välfärd säkrad.
          </note>
          <note>
            Det är intressant att t.ex. TCO allt oftare talar om sänkta skatter
            i privat tjänstesektor. Det råder inget tvivel om att det finns
            en outnyttjad jobbpotential inom privat tjänstesektor som skulle
            kunna frigöras genom t.ex. lägre skatt på arbete. De nyss inledda
            skatteförhandlingarna har avslöjat att alla partier har synpunkter
            i dessa frågor. Mest tveksamt synes regeringspartiet vara som
            hittills bara lyssnat passivt. Jag tror att det är denna passivitet
            genom åren som har gjort att vi har fått förlorad tid och förlorade
            år.
          </note>
          <note>
            Regeringens närstående organ, Aftonbladet, skrev för en tid sedan
            och påminde om att 1 % högre BNP-
          </note>
          <note>
            tillväxt skulle ge ca 50 miljarder i förbättrade statsfinanser
            och 50 000-60 000 fler jobb. Sverige skulle behöva en tillväxt
            på över 3 %. Och man slår fast sambandet mellan ökad tillväxt
            och ökad sysselsättning. Det är illa att regeringen inte tar dessa
            fakta på allvar.
          </note>
          <note>
            I tidningen Arbetet skrev finansminister Erik Åsbrink i januari
            1997 att han personligen skulle engagera sig i kampen för att
            öka sysselsättningen och minska arbetslösheten. Han skrev att
            det handlar om marknadsekonomi, om den totala efterfrågan, om
            lönebildningen, om spelregler för hushåll och företag.
          </note>
          <note>
            Det är sådant som påverkas av finanspolitiken och skattepolitiken,
            skrev Åsbrink då, och så formulerade han sitt löfte: "Vi skall
            inte bara halvera den öppna arbetslösheten. Vi skall kraftigt
            minska den totala arbetslösheten. Vi skall skapa flera hundratusen
            nya jobb." Det är dags, fru talman, att regeringen infriar det
            löftet.
          </note>
          <note>
            Så kom beskedet från regeringen nära två år efter
          </note>
          <note>
            Åsbrinks vidlyftiga artikel och löften: Vi klarar inte de mål
            som vi satte upp i valrörelsen. Och med en papegojas envishet
            upprepar man sedan varje år:
          </note>
          <note>
            Regeringen måste revidera sina planer. Ja, så kan det gå när
            man sitter fast i ett statiskt tänkande.
          </note>
          <note>
            Dagens Nyheter uppmärksammade i går vad superdepartementets statsråd
            Rosengren och Sahlin tillsammans med finansministern skrev. Enligt
            DN
          </note>
          <note>
            använde de sig av liberalen Bertil Ohlins formulering från 50-talet:
            "Det måste löna sig att arbeta." Efter 40
          </note>
          <note>
            år har socialdemokraterna gjort hans budskap till sitt eget,
            och ledarskribenten konstaterar att det går att övertyga människor,
            men att det tar tid.
          </note>
          <note>
            Ändå tycker jag, fru talman, att det är ett friskhetstecken att
            samma statsråd talar om att det behövs en socialdemokratisk tillväxtdebatt.
            Det är välkommet, men det är i ett sent skede. Än så länge lyser
            de konkreta förlagen med sin frånvaro.
          </note>
          <note>
            Den tröghet som funnits i Sverige för en anpassning till vår
            omvärld har nu fått ett tryck utifrån som inte minst EU-medlemskapet
            ger. Intressant är ju att ett sådant nationalistiskt land som
            Norge nu ser ut att få ett allt större intresse för den europeiska
            gemenskapen. Inom Miljöpartiet, där man så sent som i valet hade
            utträde ur EU som huvudfråga, funderar man nu på en mera EU-positiv
            hållning. Undrens tid, fru talman, är tydligen inte förbi.
          </note>
          <note>
            Regeringens erkännande att inte klara de syssesättningspolitiska
            målen bekräftas av ämbetsverket
          </note>
          <note>
            AMS, som säger att det som både verket och regeringen sade före
            valet var fel. Prognoserna har ändrats, och arbetslösheten kommer
            tyvärr inte att minska nämnvärt nästa år. Antalet jobb blir inte
            så högt som man har påstått.
          </note>
          <note>
            Nu justeras prognoserna ned. Av intresse är att både Konjunkturinstitutet
            och regeringen bedömer tillväxten till enbart drygt 2 %, dvs.
            nästan en tredjedel svagare tillväxt än vad som angavs i prognosen.
          </note>
          <note>
            Men det är viktiga halv- och helprocent som nu drar i väg åt
            fel håll.
          </note>
          <note>
            Folkpartiledaren Lars Leijonborg påminde i början av det här
            året då han förde debatt om hur viktigt det var att få tillväxt.
            Men då ville socialdemokraterna inte lyssna på det örat. Då gick
            allting åt rätt håll.
          </note>
          <note>
            "Det växer så det knakar", sade statsministern. Och knakar gör
            det förvisso. Men det är inte växtvärk, det är stagnation.
          </note>
          <note>
            Sverige har under för lång tid underlåtit att skapa ett bra företagsklimat
            och genomföra strukturreformer. Nu är ändå skönmålningens tid
            över, och regeringen tvingas ta tag i realiteterna. Det finns
            anledning att göra satsningar som drar åt samma håll.
          </note>
          <note>
            Folkpartiets inställning är att vi inte får ge upp och acceptera
            dagens höga arbetslöshet. Vi tror att med en klok och samlad politik
            för tillväxt, kombinerad med en offensiv arbetsmarknadspolitik
            så kommer antalet sysselsatta att öka. Arbetslösheten är ju inte
            enbart konjunkturell utan också strukturell. Här behövs t.ex.
            den satsning på utbildning och fortbildning som regeringen talat
            om, men som i hög grad varit en felsatsning då man ägnat sig åt
            volymmålen och för litet åt det kvalitetsmål som skulle kunna
            leda till nya jobb.
          </note>
          <note>
            Vissa branschers måttliga uppgång skapar genast flaskhalsproblem.
            Där ser vi ett av resultaten av att vi för länge frossat i åtgärder
            som inte har lett till jobb.
          </note>
          <note>
            Det uppreklamerade kunskapslyftet har haft för lite av rätt kunskap,
            och därför har det inte blivit något lyft.
          </note>
          <note>
            Så några ord om småföretagsamheten - detta verbalt hyllade mantra
            av praktiskt taget alla politiska riktningar. Det finns en tickande
            bomb i vårt samhälle i dag, eftersom alltfler företag drar ned,
            lägger ned eller flyttar ut. Vi har också den andra sidan då presumtiva
            småföretagare avstår från att starta någon verksamhet. I den mån
            som man startar blir det som regel enmansföretag, och de etablerade
            enmans- och småföretagen vågar inte eller vill inte expandera.
            Att ge småföretagsamheten nya förutsättningar är ett stort och
            viktigt område att ta itu med.
          </note>
          <note>
            När man hör företagsnamn som Astra, Ericsson,
          </note>
          <note>
            Electrolux, Lear Corporation, Volvo eller namn på andra multiföretag
            märker man hur föga nationellt bundna de är. Och när vi hör ortsnamn
            som Eslöv,
          </note>
          <note>
            Bengtsfors, Hagfors, Olofström, Karlsborg, Töcksfors så inser
            vi alla hur regionalt utsatta områden är på väg att få kraftiga
            smällar eller rent av dödsstöten. Därför behövs fler småföretag
            med en inneboende vilja att växa.
          </note>
          <note>
            Småföretagsamheten har i regel det goda med sig att man har både
            ägare och arbetsledning på plats, eller som vi säger: på golvet.
            Här har vi att göra med de internationella storföretagens baksida.
            Om man sitter på en annan kontinent och läser bokslut blir det
            ganska teoretiskt. Man har ringa eller ingen chans att sätta sig
            in i den lokala situationens behov och möjligheter. Därför har
            småföretagsamheten sin roll i att den också är lokalt etablerad.
          </note>
          <note>
            Folkpartiet och andra oppositionspartier har uppmärksammat invändningarna
            mot regeringens proposition och utskottsmajoritetens slutsatser,
            då vi framför allt i reservation nr 1 förordar en annan inriktning
            av politiken som skulle kunna leda till fler jobb och bättre samhällsekonomi.
            Den s.k. jobballiansens förslag tar upp lönebildningens roll och
            värdet av en utbyggd tjänste- och servicesektor, dvs. de områden
            som har potentiella växtmöjligheter när det gäller att ge jobb
            och sysselsättning.
          </note>
          <note>
            I reservation nr 4 finns vår handlingsplan för sysselsättning,
            som riksdagen bör ställa sig bakom.
          </note>
          <note>
            Hans Andersson från Vänstern talade i sitt anförande om en politik
            som var kontraproduktiv och om att vi har haft ett efterfrågeras.
            Som jag uppfattade det var han kritisk mot den eviga inflationsbekämpningen.
            Ändå överraskar Vänstern genom att förorda nya färdriktningar.
            Vänstern var med om de s.k. återställarna efter valet 1994. Den
            uppgång som då fanns i konjunktur och sysselsättning övergick
            i stagnation och sedermera i nedgång. Sedan vek regeringen av
            åt mitten, och min fråga till Hans Andersson blir: Tycker Vänstern
            att vi skall återgå till den s.k. återställarpolitiken som gällde
            från 1995, eller är Vänstern nu nöjd med regeringens färdriktning
            i dag t.ex. på arbetsrättens område?
          </note>
          <note>
            Vi står bakom budgeten, säger Hans Andersson med statsmannaröst.
            Det är säkert riktigt. Men frågan är om det finns ett samband
            med vad man egentligen vill i politiken eller om det enbart är
            ett partiellt och kortsiktigt röststöd. Det finns mycket att förklara
            från
          </note>
          <note>
            Vänsterns håll. Därför efterlyser jag här var man står i politiken.
          </note>
          <note>
            För Folkpartiets del har vi under många år lagt tonvikten på
            att också de arbetshandikappade skall ha en rejäl chans till ett
            eget jobb. Också i årets budgetförslag vill vi ha en förstärkning
            av både lönebidrag och anslag till dem som är verksamma inom Samhall.
          </note>
          <note>
            I reservation 6 redogör vi de förslagen.
          </note>
          <note>
            Vidare är det viktigt med ungdomssysselsättning, och i reservation
            10 pekar vi på det. För att verksamheten skall bli arbetsmarknadspolitisk
            optimal med de pengar som finns tror vi att de skall kunna användas
            friare och i fler län.
          </note>
          <note>
            Vi påpekar också en viktig sak i vår reservation
          </note>
          <note>
            17. Arbetsmarknadspolitiken måste förbli en statlig angelägenhet
            även om det lokala arbetet i samverkan med kommuner är viktigt.
          </note>
          <note>
            I reservation 20 om uppföljning av arbetspraktiken har vi varnat
            för risken att många kommuner inte kommer att anordna arbetspraktik
            på grund av ökade kostnader för den. Därför måste en utvärdering
            av åtgärderna snabbt komma till stånd och regeringen rapportera
            redan under nästa år.
          </note>
          <note>
            Kvinnors möjligheter att starta eget och bättre möjligheter till
            riskkapital och rådgivning och stöd kommer andra folkpartidebattörer
            att ta upp. Därför nämner jag dem bara rubrikmässigt.
          </note>
          <note>
            Fru talman! Förändringen av arbetslivet då det utvecklas mot
            ett kunskapssamhälle med skärpt internationell konkurrens blir
            allt tydligare. Därför behövs det en stor portion fortbildning
            för dagens verksamma. Vi behöver underlätta och påverka attityder
            så att befintlig arbetskraft är beredd till den typ av omställning
            som krävs i framtidens arbetsliv.
          </note>
          <note>
            Men då krävs också reformer inom arbetsrätt och lönebildning
            för att komma till rätta med flera problem. Det handlar om ekonomi,
            skatte- och näringspolitik och utbildningspolitik med höga kvalitetsmål
            som ger Sverige ett verkligt kompetenslyft.
          </note>
          <note>
            Jag yrkar för Folkpartiets del bifall till reservationerna 1,
            4 och 8.
          </note>
          <note type="speaker">
            Anf. 18 HANS ANDERSSON (v) replik:
          </note>
          <note>
            Fru talman! Jag skall först svara på frågan. Vänsterpartiet står
            bakom budgeten. Vänsterpartiet är för sunda statsfinanser. Vi
            var det 1994-1995 när vi rensade från förfallet. Det var inte
            bara ert fel, men det var ett förfall i början på 90-talet. Vi
            är det nu när vi har godkänt finansplanen. Däri finns det inga
            problem.
          </note>
          <note>
            Däremot står vi kvar vid synpunkten att vi vill ha strukturförändringar
            åt vänster och mer produktiv rättvisa. När vi driver igång en
            tillväxtpolitik byggd på innovationer, miljöomställning i näringslivet
            och investeringar i humankapital skall det inte ske med ökade
            klyftor.
          </note>
          <note>
            Kommer det återställare? frågade Elver Jonsson.
          </note>
          <note>
            Det kom återställare förut 1995-1998. Det är därför jag över
            huvud taget kan vara i den position jag är.
          </note>
          <note>
            Nivån på 75 % i ersättning från sjukförsäkringen och a-kassan
            försvann. Löftet om en bortre parentes, som
          </note>
          <note>
            Elver var med om, försvann.
          </note>
          <note>
            Kommunerna har fått 20 miljarder mer och fick ytterligare 1,3
            miljarder nu i budgeten. Vi har skrivit in målsättningen att det
            kommer ett förslag om kompetensutveckling i arbetslivet. Vi har
            sänkt skatten för låginkomsttagare. Vi har sänkt hyrorna. Vi har
            infört ett sysselsättningsmål och har inte bara kvar målet att
            bekämpa arbetslösheten. En hel del spår av Vänsterpartiet finns
            i den här budgeten, och mer skall komma om vi skall kunna vara
            kvar i båten.
          </note>
          <note>
            Jag har några saker. Ge mig en förklaring på den fråga jag ställde.
            Hur kan Elver Jonsson plocka bort 4
          </note>
          <note>
            miljarder kronor från arbetsmarknadspolitiken redan nästa år,
            som börjar om 14 dagar? Hur är det möjligt, och samtidigt låtsas
            hävda att ni vill ha en kunskapsinriktad arbetsmarknadspolitik?
          </note>
          <note>
            Hur kan vi binda er vid moderaternas löntagarfientliga politik
            i reservation nr 1, i den mån ni står kvar vid Bertil Ohlins idé
            om att det skall löna sig att arbeta även för löntagarna, med
            goda lönevillkor, god trygghet, goda arbetsvillkor och att ha
            en facklig organisation som förmår att säkra eller åtminstone
            skydda individen på en arbetsmarknad som blir alltmer styrd av
            kapitalet? Hur är det möjligt, Elver Jonsson?
          </note>
          <note type="speaker">
            Anf. 19 ELVER JONSSON (fp) replik:
          </note>
          <note>
            Fru talman! Det är gentlemannamässigt att Hans
          </note>
          <note>
            Anderson säger: Det var inte bara ert fel, när han talar om det
            han kallar för det ekonomiska förfallet. Han tog inte upp den
            svåra lågkonjunktur som präglade den regeringsperioden. Det hade
            väl i så fall försvagat argumenten. Vänstern vägrade minst lika
            mycket som
          </note>
          <note>
            Socialdemokraterna att vara med på några som helst besparingsförslag
            under den tiden.
          </note>
          <note>
            Hans Andersson talade om att t.ex. ersättningen i a-kassan sänktes
            till 75 %. Det är lite poänglöst i en replik till mig eftersom
            det var vad socialdemokrater och moderater var överens om. Folkpartiet
            var med om att sänka ersättningen till 80 %. Vi stod fast vid
            det eftersom det var socialt motiverat att inte gå lägre.
          </note>
          <note>
            Sedan undrar Hans Andersson varför vi skulle kunna sänka på utgiftssidan.
            Jag försökte säga i mitt inlägg precis det som Aftonbladet och
            andra pläderar för. En tillväxt som vi öppnar för ger väldigt
            många miljarder som reducerar utgiftssidan. Det är den dynamiken
            som vi ändå måste hänge oss åt. Det ser ut som om åtminstone de
            ansvariga statsråden nu i sina tidningsartiklar är inne på det.
          </note>
          <note>
            Vi hälsar med tillfredsställelse att vi från Folkpartiet har
            fått genomslag för den tanken. Tillväxten är viktig. Tillväxt
            kan också ske både under socialt acceptabla former och framför
            allt under villkor som naturen tillåter.
          </note>
          <note type="speaker">
            Anf. 20 HANS ANDERSSON (v) replik:
          </note>
          <note>
            Fru talman! Jag skall inte bara polemisera nu i partinit, Elver
            Jonsson. Det här är faktiskt allvarligt.
          </note>
          <note>
            Ni vill dra ned 4 miljarder kronor, och ni vill göra det år 1999.
            Vad innebär 1999? Hela världen drar ned sina BNP-prognoser, och
            Sverige inte mer än andra.
          </note>
          <note>
            OECD gör det. EU gör det. Hela vår omgivning drar ned prognoserna.
            Det hänger ihop med Asienkrisen som har smittoeffekter mot Latinamerika,
            och det hänger ihop med problemen i Ryssland.
          </note>
          <note>
            I det läget säger ni: Folkpartiet i Sverige har en så bra politik
            att vi kan dra ned arbetsmarknadspolitiken.
          </note>
          <note>
            Detta säger ni trots att vi har 415 000 människor i den totala
            arbetslöshetskön. Det är det som inte är trovärdigt. Det handlar
            egentligen inte så mycket om Elver
          </note>
          <note>
            Jonssons politik. Men han måste förstå i vilken värld han lever.
            Titta på prognoserna runtomkring oss!
          </note>
          <note>
            Elver Jonsson talade om småföretag. Det första han sade förut
            var: Så har vi småföretagen, och det är ett problem att de flyttar
            utomlands. Det var inte precis små företag som sedan nämndes,
            men det kanske var en felsägning. Det var Astra, Stora, osv.
          </note>
          <note>
            Har inte Elver Jonsson någon synpunkt på hur dessa företagsledningar
            helt allena i slutna rum fattar beslut som påverkar sysselsättning
            och välfärd i hela världen och också i vårt land? Detta sker utan
            att löntagarna, fackföreningsrörelsen, det politiska systemet
            i kommunen, regionen eller här i riksdagen har någonting att säga
            till om.
          </note>
          <note>
            Det är många som i dag frågar: Hur är det möjligt att den makten
            ligger hos representanter för kapitalägarna? Förut talade Folkpartiet
            ofta om vikten av ekonomisk demokrati. Ni var även med på ägardemokrati.
            Ni var även med på och hade förslag om löntagarfonder. Ni hade
            en anknytning till arbetslivet inte minst genom TCO och Saco.
          </note>
          <note>
            Var har ni den tråden i dag? Ni hänger i SAF-
          </note>
          <note>
            alliansens mycket sköra tråd. Den leder till undergången, åtminstone
            om man vill ha både arbete och rättvisa, Elver Jonsson.
          </note>
          <note type="speaker">
            Anf. 21 ELVER JONSSON (fp) replik:
          </note>
          <note>
            Fru talman! Hans Andersson återvänder ofta till terminologin
            om maktfrågor. Han talade också tidigare i sitt inlägg om makten
            på jobbet. Men den största maktlösheten är att vara utan jobb.
            Både regeringen och Vänsterpartiet har inte tillräckligt mycket
            sett till vikten av att det också blir jobb.
          </note>
          <note>
            När stora företag ger sig i väg kan man ju tala om att det kan
            vara alltför slutna rum. Men det ändrar knappast på någonting.
            Jag tror inte ens att Hans
          </note>
          <note>
            Andersson är beredd att föreskriva någon slags planekonomi och
            att det skulle styras centralt eller politiskt. Vad som behövs
            är ett klimat som gör att vi har gynnsamma regler i förhållande
            till vår omvärld.
          </note>
          <note>
            När det gäller småföretagen var min poäng att det är viktigt
            att vi får dem att växa. Vi har ägare och verkställare på plats
            som kan leva med i den puls som man lokalt måste känna om man
            skall ta ett reellt ansvar för sina anställda. Där har småföretagen
            ett ideologiskt övertag som är gynnsamt på sysselsättningen. Det
            vill vi i Folkpartiet gynna. Det är därför som vi talar så ihärdigt
            om vikten av att småföretagsamheten får en chans att växa.
          </note>
          <note>
            Sedan behöver vi stora företag med en spetskompetens och en produktionsutveckling
            som i många fall är imponerande också i ett världsperspektiv.
            Men det är småföretagen som kan ge det stora tillskottet av jobb
            och som framför allt har en lokal och regional anknytning som
            är positiv.
          </note>
          <note type="speaker">
            Anf. 22 BARBRO JOHANSSON (mp):
          </note>
          <note>
            Fru talman! Årets debatt om budgetfördelningen som rör arbetsmarknadsutskottets
            olika områden känns lite annorlunda än under den gångna mandatperioden.
            På grund av det inledda samarbetet mellan
          </note>
          <note>
            Socialdemokraterna och regeringen, Vänsterpartiet och Miljöpartiet
            befinner jag mig i dag inte i direkt oppositionsställning gentemot
            Johnny Ahlqvist. Jag kommer därför inte att trötta utskottet alltför
            mycket med att berätta hur vi i Miljöpartiet vill genomföra en
            arbetstidsförkortning, som jag har gjort under de gångna fyra
            åren. Men några ord måste jag ändå lägga fram, eftersom vi i Miljöpartiet
            ser en kraftig arbetstidsförkortning som en enastående chans att
            sänka arbetslöshetssiffrorna.
          </note>
          <note>
            I en aviserad arbetsgrupp bestående av socialdemokrater, vänsterpartister
            och undertecknad miljöpartist hoppas jag innerligt att arbetstidsfrågan
            ändå kommer att få den behandling som jag tycker att den förtjänar.
          </note>
          <note>
            För Sveriges folk och för alla dem som går arbetslösa kommer
            det att betyda mycket att få komma i arbete och känna sig behövda.
          </note>
          <note>
            Att en arbetstidsförkortning kommer att innebära en högre livskvalitet
            håller även många av motståndarna till en arbetstidsförkortningen
            med om. Jag anser att det behövs en motpol till det arbetsmiljöklimat
            som nu håller på att växa fram.
          </note>
          <note>
            Arbetsmiljöklimatet på våra arbetsplatser har hamnat i en återvändsgränd.
            Tuff konkurrens och hårdnade ekonomi kräver ökad produktivitet,
            och stressen på arbetsplatserna bara ökar. Den som sviktar under
            pressen känner sig tvingad att stanna kvar på sitt jobb. Läget
            är långt ifrån bra. Nu behövs det nya tankar och grepp.
          </note>
          <note>
            Människor blir mer och mer tysta på jobbet. Man vågar inte uttrycka
            vad det är som man tycker är fel på jobbet på grund av rädslan
            att förlora sitt arbete och komma ut i den höga arbetslöshet som
            nu råder.
          </note>
          <note>
            På grund av rationaliseringar och indragningar har arbetskamraterna
            minskat i antal medan arbetsuppgifterna hela tiden har ökat alltmer.
          </note>
          <note>
            Den senast framtagna arbetsmiljöundersökningen visar att två
            av tre arbetstagare anser att arbetstempot har ökat de senaste
            fem år. I samband med lågkonjunktur och ökad internationell konkurrens
            har alltså arbetstempot ökat betydligt. För att säkra sin överlevnad
            och må mindre dåligt gör personalen bara uppgifter som syns och
            kan mätas, och kritiken tystnar därför.
          </note>
          <note>
            I en undersökning av TEMO uppgav 25 % av de tillfrågade att man
            inte vågade framföra kritiska synpunkter på sin arbetsplats. På
            grund av hot om uppsägning föredrar man att vara tyst. När nu
            flera av våra största företag lägger stora varsel - det har vi
            hört här i dag också - ökar naturligtvis osäkerheten och risken
            för en hotande arbetslöshet blir större.
          </note>
          <note>
            En väl genomförd arbetstidsförkortning skulle kunna bli ett av
            medlen för att fler skulle kunna dela på jobben. Detta i kombination
            med en grön skatteväxling, som vi i Miljöpartiet förespråkar,
            gör att det blir förmånligare för arbetsgivare att anställa fler
            när arbetsgivaravgiften sänks. Arbetet med en ekologisk omställning
            av Sverige är också mycket arbetsintensivt och kommer att skapa
            fler jobb.
          </note>
          <note>
            Miljöpartiet har sedan år 1994 lagt en motion om ett s.k. friår.
            I betänkande har Miljöpartiet en reservation, nr 28, om att införa
            ett nationellt friår. Jag vill härmed, fru talman, yrka bifall
            till reservation nr 28, trots att utskottet eventuellt ger detta
            ett positivt mottagande någon gång i framtiden.
          </note>
          <note>
            Fru talman! Ett friår skulle också kunna medföra att det arbetsmiljöklimat
            som nu många gånger råder på våra arbetsplatser mildras. En chans
            att kunna ta sig ledigt under ett år för att prova på något nytt
            eller bara vara ledig och hinna med att göra det man länge velat
            göra kommer att minska stressen. Vill man kompetensutveckla sig
            kommer arbetstagaren tillbaka med en ökad kompetens som kommer
            arbetsgivaren till godo, samtidigt som en arbetslös får chansen
            att komma in på arbetsmarknaden.
          </note>
          <note>
            Fru talman! Den senaste företagsbarometern från stiftelsen Svenska
            Jobs and Society visar att antalet nystartade företag i Västerbottens
            län minskar. Det fattas säkert inte idéer i Västerbotten, men
            om västerbottningarna gavs möjlighet till ett friår skulle kanske
            statistiken se annorlunda ut. Införandet av ett friår gynnar,
            enligt Miljöpartiets modell, nyföretagande genom att det ges ekonomisk
            möjlighet att starta ett företag under ett år. Vi kan fråga oss
            hur många företag det skulle kunna röra sig om.
          </note>
          <note>
            En indikator på detta är hur många FA-skattsedlar som skrivs
            ut i Sverige. En sådan skrivs ut om man har ett företag vid sidan
            av en annan inkomst som anställd. Hittills under 1998 har 160
            000 personer ansökt om FA-skattsedel. Om en stor del av dessa
          </note>
          <note>
            160 000 anställda fick en chans att satsa på sin företagsidé
            på heltid skulle statistiken förändras. Nu visar den en minskning
            av antalet nystartade företag under ett år, under 1997, på 20,5
            %.
          </note>
          <note>
            Friåret skulle ge en skjuts framåt för att öka antalet företag
            som startas av kvinnor. Enligt undersökningar drar sig kvinnor
            för att skuldsätta sig i större utsträckning än män. Statistiken
            visar att kvinnor är duktiga företagare. De 4 000 kvinnor som
            fick kvinnolån under 1997 skapade 12 000 jobb med de här pengarna.
          </note>
          <note>
            Förutsättningen för att man skall få friår skall enligt Miljöpartiet
            vara att en arbetslös får arbete på den lämnade platsen under
            tiden. Detta skulle innebära att
          </note>
          <note>
            4 000 personer skulle få in en fot på arbetsmarknaden och få
            jobb under ett år om en redan anställd kvinna fick denna chans.
          </note>
          <note>
            Herr talman! Miljöpartiet har i sin fördelningen av budgeten
            för år 2000 lagt 50 miljoner ytterligare på
          </note>
          <note>
            Rådet för arbetslivsforskning. Vi gör detta för att markera att
            vi tycker att det är ett viktigt forskningsområde inom arbetspolitiken.
          </note>
          <note>
            Jag återknyter till problemet med hur människor mår och hur de
            upplever sin arbetssituation. Denna situation kommer att vara
            ett allvarligt problem i framtiden. Då frågar jag mig hur Moderaterna
            kan minska anslaget till Arbetslivsinstitutet från 296 miljoner
            till 15 miljoner. Det är alltså en minskning med
          </note>
          <note>
            281 miljoner. Dessutom vill man halvera anslaget till
          </note>
          <note>
            Arbetarskyddsverket. När det gäller Rådet för arbetslivsforskning
            vill man minska anslaget från 27 miljoner kronor till 19 miljoner
            kronor.
          </note>
          <note>
            I framtiden kommer vi att se att en påfrestning på vårt samhälle
            är att en stor del av befolkningen inte har arbete medan de som
            har arbete upplever en intensivt ökad stress.
          </note>
          <note>
            Ironiskt nog har det uppstått ett läge där de som har ett arbete
            tvingas bli allt effektivare och jobba så mycket övertid att det
            spränger taket för vad som är maximalt tillåtet. Samtidigt finns
            det hundratusentals arbetslösa som känner ett utanförskap genom
            att den sociala samvaron med arbetskamraterna har försvunnit.
          </note>
          <note>
            Arbetslösheten, som så sakta hade börjat att minska, har nu på
            nytt börja stiga lite grann igen. Det är den internationella reala
            ekonomin som sviktar. Detta ger återverkningar på arbetslösheten.
            Prognoserna för framtiden måste omvärderas på grund av detta.
          </note>
          <note>
            Förändringar som underlättar skapandet av nya jobb måste till.
            Detta ligger till grund för den grupp som Socialdemokraterna bildat
            tillsammans med
          </note>
          <note>
            Vänsterpartiet och Miljöpartiet.
          </note>
          <note>
            Sverige måste faktiskt eftersträva en mer uthållig ekonomi. Vi
            har ett välfärdssystem som inte längre är anpassat till arbetsmarknaden
            och den situation som finns ute i samhället i dag. Vi måste bredda
            trygghetssystemen och göra om dem så att de håller för alla och
            är ekonomiskt bärkraftiga, även i den nya verklighet som vi ser
            i dag, där många människor hamnar utanför systemen.
          </note>
          <note>
            Herr talman! Behovet för arbetshandikappade att få arbete har
            ökat och kommer att öka enligt AMS
          </note>
          <note>
            prognos. Miljöpartiet markerar detta genom att lägga
          </note>
          <note>
            200 miljoner kronor ytterligare, fr.o.m. år 2000, för arbetshandikappade.
          </note>
          <note>
            Funktionshindrade besitter både kompetens och resurser som behövs
            på arbetsmarknaden, och vårt samhälle tjänar på att behålla och
            att vidareutveckla de stöd vi har i systemet. Alla människor måste
            ses som en resurs för vårt samhälle, inte bara i termer av ekonomi.
          </note>
          <note>
            Herr talman! Jag har i en motion påpekat det allvarliga i att
            arbetsgivare som har tagit emot ALU och
          </note>
          <note>
            API, men framför allt OTA, ofta inte är medvetna om att arbetsmiljölagen
            gäller och att även små egenföretagare kan bli ersättningsskyldiga
            om en olycka inträffar. Det behövs en skärpning i direktiven och
            reglerna så att länsstyrelserna skickar ut information om arbetsgivaransvaret.
            Arbetsgivaransvaret angavs i en ny lag, vad gäller OTA och 6 c
            § i socialtjänstlagen, så sent som i januari i år.
          </note>
          <note>
            6 c §, som gäller ungdomar, infördes redan 1980
          </note>
          <note>
            och OTA infördes 1986. Det har tyvärr hänt en hel del olyckor
            där arbetsgivaransvaret har varit svårt att uttyda och därmed
            också ersättningen, vilket har lett till svåra rättsfall.
          </note>
          <note>
            Under förra mandatperioden tillfördes den s.k.
          </note>
          <note>
            kommunala utvecklingsgarantin, en lag som skulle innefatta arbetsmiljölagen.
            Förändringen av lagen skedde på grund av en interpellation från
            Miljöpartiet.
          </note>
          <note>
            Det är av yttersta vikt att framför allt små arbetsgivare är
            införstådda med vad arbetsmiljölagen innefattar. Det har hänt
            att t.ex. asbestsanering har utförts utan kvalificerad arbetsledning
            och utan skyddsutrustning inom bl.a. åtgärden OTA.
          </note>
          <note>
            Vad jag tycker är speciellt viktigt med mitt påpekande är att
            inga nya åtgärder bör införas innan arbetsgivaransvar och kännedom
            om arbetsmiljölagen är tydligt angivet.
          </note>
          <note>
            I detta anförande instämde Matz Hammarström
          </note>
          <note>
            (mp).
          </note>
          <note type="speaker">
            Anf. 23 STEFAN ATTEFALL (kd) replik:
          </note>
          <note>
            Herr talman! Miljöpartiets stora flaggskepp inom arbetsmarknadspolitiken
            är ju arbetstidsförkortning.
          </note>
          <note>
            Vi kristdemokrater är också positiva till att människor skall
            kunna anpassa sin arbetstid till en lägre nivå om man så önskar.
          </note>
          <note>
            Men vi tror inte på stora planekonomiska alexanderhugg där man
            skall förkorta arbetstiden, lika för alla, över en natt. Det skapar
            mer problem än det löser. Det kom exempelvis en studie för en
            tid sedan som visade att inte minst den offentliga sektorn skulle
            drabbas hårt av ett sådant här alexanderhugg à la
          </note>
          <note>
            Miljöpartiet.
          </note>
          <note>
            I stället gäller det att jobba på den frivilliga vägen med flexibla
            lösningar och vårdnadsbidrag som hjälper småbarnsföräldrar att
            gå ned i arbetstid. Det gäller att pröva system med sabbatsår
            och friår, som vår motion nr 27 handlar om och som också miljöpartisterna
            har varit inne på.
          </note>
          <note>
            Nu har Miljöpartiet sålt ut sitt lilla flaggskepp i uppgörelsen
            med socialdemokraterna och stoppat in frågan i en arbetsgrupp,
            som Barbro Johansson tydligen också ingår i.
          </note>
          <note>
            Jag skulle vilja slå vad med Barbro Johansson.
          </note>
          <note>
            Skall vi slå vad om att frågan om arbetstidsförkortning inte
            kommer att genomföras under kommande mandatperiod? Det är nämligen
            gammal beprövad socialdemokratisk taktik att sy upp Miljöpartiet,
            stoppa in frågan i en arbetsgrupp och begrava den där i diverse
            olika beräkningar och utredningar.
          </note>
          <note>
            Jag skulle vilja höra om Barbro Johansson kan slå vad med mig
            om att det inte blir, eller att det blir en arbetstidsförkortning
            de kommande åren. Jag är övertygad om att den typen av alexanderhugg
            är misslyckade. Det inser socialdemokraterna. Därför har de begravt
            frågan i en arbetsgrupp, och Barbro
          </note>
          <note>
            Johansson är med som begravningsentreprenör.
          </note>
          <note type="speaker">
            Anf. 24 BARBRO JOHANSSON (mp) replik:
          </note>
          <note>
            Herr talman! Det verkar på Stefan Attefall som om han tycker
            att en arbetstidsförkortning vore bra eftersom han vill slå vad
            med mig om att en sådan verkligen kommer att genomföras under
            den här mandatperioden. Jag tycker väl att det är lite svårt att
            slå vad när det gäller politik. Jag tycker inte att man skall
            ha en vadslagning där.
          </note>
          <note>
            Jag är mycket glad för arbetstidsgruppen, som nu kommer att arbeta
            framöver, och jag hoppas verkligen att det kommer att vara konstruktivt.
            Jag ser också samarbetet som sådant.
          </note>
          <note>
            Om Stefan Attefall tycker att 40 timmars arbetsvecka är planekonomi,
            vad var då 48 timmars arbetsvecka, kan man fråga sig. Var det
            planekonomi?
          </note>
          <note>
            Vi har sänkt arbetstiden under det århundrade som vi har levt
            i nu. Jag hoppas att år 2000 skall innebära att vi så småningom
            kan sänka arbetstiden till gagn för alla arbetslösa, till gagn
            för jämställdhet, till gagn för alla barnfamiljer och till gagn
            för en högre livskvalitet.
          </note>
          <note type="speaker">
            Anf. 25 STEFAN ATTEFALL (kd) replik:
          </note>
          <note>
            Herr talman! Jag sade att det var ett uttryck för planekonomiskt
            tänkande när man centralt tror att man kan lösa frågan om arbetstidsförkortning
            med en generell sänkning av arbetstiden för alla och i alla branscher.
            Verkligheten ser ju så annorlunda ut för olika företag och olika
            branscher.
          </note>
          <note>
            I praktiken vet vi ju att den 40 timmars arbetsvecka vi har i
            dag inte är så rigid. Den anpassar man ganska friskt och alltmer,
            och det är den utveckling vi bör gå mot.
          </note>
          <note>
            Jag tycker att det är bra att småbarnsföräldrar kan gå ned i
            arbetstid. Men låt oss använda instrument som uppmuntrar, hjälper
            och stöder människor att kunna välja den arbetstid som passar
            dem - inte centralt bestämma: lika för alla. Under olika skeenden
            i livet arbetar vi olika mycket och har olika behov, och det måste
            vi också anpassa arbetsmarknaden efter.
          </note>
          <note>
            Men att tänka i de termer som Miljöpartiet gör vill jag påstå
            är ett planekonomiskt tänkande som vi borde ha lämnat bakom oss.
          </note>
          <note>
            Min lilla vadslagning handlar helt enkelt om utsikterna för Miljöpartiet
            att få framgång i den här frågan. Jag vet att Johnny Ahlqvist,
            Socialdemokraterna, inte tror på Miljöpartiets förslag i frågan.
            Det är det som gör mig så säker på att frågan kommer att begravas
            i arbetsgruppen. Det är faktiskt tråkigt att
          </note>
          <note>
            Barbro Johansson har gått på det enkla knepet.
          </note>
          <note type="speaker">
            Anf. 26 BARBRO JOHANSSON (mp) replik:
          </note>
          <note>
            Herr talman! Jag ser faktiskt positivt på framtiden.
          </note>
          <note>
            Jag hoppas att vi skall komma fram till ett bra konstruktivt
            förslag.
          </note>
          <note>
            Jag vill ge Stefan Attefall vår rapport om arbetstidsförkortning,
            som jag inte ville trötta arbetsmarknadsutskottet med förut när
            jag höll mitt anförande.
          </note>
          <note>
            Jag ger den i julklapp till Stefan Attefall, så får han läsa
            där vad vi har skrivit. Vi vill att lagen skall vara dispositiv,
            och naturligtvis skall man kunna anpassa den efter olika branscher.
          </note>
          <note>
            Vad vi har sett nu är att flera fackförbund faktiskt har börjat
            med en arbetstidsförkortning, men vi anser att det är alldeles
            för lite. Vi hoppas att det ökar för att vi skall kunna få mer
            jobb. Det är det som vi ser.
          </note>
          <note>
            Vi skall kunna få fram minst 200 000 nya jobb om vi genomför
            en arbetstidsförkortning från 40 timmar till
          </note>
          <note>
            35 timmar i veckan, som vi vill. Det gäller att inte göra det
            i små myrsteg, för då kommer vi ingen vart när det gäller att
            bekämpa arbetslösheten.
          </note>
          <note>
            Ta gärna emot min julklapp efteråt, Stefan Attefall!
          </note>
          <note type="speaker">
            Anf. 27 ELVER JONSSON (fp) replik:
          </note>
          <note>
            Herr talman! Jag skall ge en eloge för att Miljöpartiet har en
            betydande konsekvens när det gäller arbetstidsfrågan. Man håller
            väldigt starkt fast vid att lösningen på våra sysselsättningsproblem
            är kortare arbetstid och att det borde ske genom att dela på jobben.
          </note>
          <note>
            Jag tycker att det ställer till ett par problem. Det ena är den
            roll som Miljöpartiet numera har. Man är, som Barbro Johansson
            sade, inte ett riktigt oppositionsparti längre, utan finns med
            och stöder regeringen i allt väsentligt.
          </note>
          <note>
            Regeringen säger att en av de viktigaste sakerna, utöver att
            få en mer EU-positiv hållning, är att få en stark tillväxt. Hur
            det skall ske genom att vi håller tillbaka arbetsinsatser är svårt
            att se.
          </note>
          <note>
            Den andra svårigheten är det som jag försökte säga i mitt anförande:
            Arbetslöshet beror inte på arbetsbrist. Det finns massor av jobb
            som borde bli utförda, men som inte blir det.
          </note>
          <note>
            Det är i stället tre andra brister vi dras med: brist på lönsamhet
            i enskilda företag, brist på pengar i offentliga kassor och brist
            på förmåga att organisera arbetslivet.
          </note>
          <note>
            Det är de bristerna vi borde ta tag i mer än i frågan om hur
            vi minimerar vår arbetsinsats.
          </note>
          <note>
            Låt mig för tydlighetens skull lägga till att det naturligtvis
            finns situationer där arbetstiden behöver förkortas. Man kan av
            rent medicinska skäl, på grund av vårdnadsansvar för barn eller
            av andra orsaker behöva ha en kortare arbetstid, men att generellt
            skära ned arbetstiden är inte lösningen på Sveriges arbetsmarknadsproblem.
          </note>
          <note type="speaker">
            Anf. 28 BARBRO JOHANSSON (mp) replik:
          </note>
          <note>
            Herr talman! Jag tackar naturligtvis för elogen.
          </note>
          <note>
            Elver Jonsson pratar om den starka tillväxten. Vi har i vår arbetsmarknadsmotion
            föreslagit och vill även i näringspolitiken ha en skatteväxling.
            Vi vill sänka arbetsgivaravgifterna kraftigt under en 10-15-
          </note>
          <note>
            årsperiod men samtidigt höja avgifterna på miljöstörande utsläpp.
            Vi menar att det skulle kunna få arbetsgivarna att anställa flera,
            vilket skulle öka tillväxten. Vi vill ha en speciell form av tillväxt,
            en tillväxt inte bara i ekonomiska termer. Det är viktigt vad
            tillväxten innehåller.
          </note>
          <note>
            Det är självklart att vi vill att man skall dela på jobben. Jag
            kan inte förstå att man inte kan göra det, som Elver Jonsson säger.
            Det blir väl inte mindre arbete utfört därför att fler delar på
            jobben. Det kan inte vara Elver Jonssons mening.
          </note>
          <note type="speaker">
            Anf. 29 ELVER JONSSON (fp) replik:
          </note>
          <note>
            Herr talman! Visst blir det mindre gjort, om vi drar ned på arbetstiden.
            Jag kan medge att det kan komma upp fler på lönelistan, men frågan
            är om det kan presteras mer. Jag tror inte att vi kommer förbi
            det faktum att det som vi skulle behöva göra, både av ekonomiska
            och av humana skäl, är att få fler i arbete.
          </note>
          <note>
            Som jag sade är det väldigt mycket arbete som i dag inte blir
            utfört. Det gäller arbete för att få en acceptabel vård eller
            en förbättrad skola eller för att få en massa miljöuppgifter utförda.
            Vi behöver som nation faktiskt jobba mer, men det är en insikt
            som väl ännu inte har nått fram till Miljöpartiet. Jag tror dock
            att den kommer. Varken Barbro Johansson eller andra här är opåverkbara,
            och jag tror på opinionsbildningens betydelse.
          </note>
          <note>
            Jag återkommer till det förhållandet att vårt problem inte är
            att vi som nation jobbar för mycket. Vi skulle behöva göra större
            insatser. Särskilt skulle vi behöva anstränga oss för att de som
            nu saknar jobb kommer in på arbetsmarknaden.
          </note>
          <note type="speaker">
            Anf. 30 BARBRO JOHANSSON (mp) replik:
          </note>
          <note>
            Herr talman! Det skall presteras mer, säger Elver
          </note>
          <note>
            Jonsson. Man har mätt produktiviteten bl.a. vid IG
          </note>
          <note>
            Metall i Tyskland, och man har sett att produktiviteten har ökat
            när en arbetstidsförkortning har genomförts. Det redovisas också
            i vår arbetstidsförkortningsrapport.
          </note>
          <note>
            När människor jobbar kortare tid orkar de också mera. Man har
            t.ex. inom Byggnads kunnat se att de anställda arbetar mycket
            mer under de första timmarna. I slutet av arbetsdagen inträffar
            bl.a. de flesta arbetsplatsolyckorna. Visst kan man alltså bli
            effektivare.
          </note>
          <note>
            Om man t.ex. på Folkpartiets expedition drog ned på personalen,
            betyder det då inte att det blir mindre arbete gjort där? Jag
            undrar om man är ineffektiv med antal anställda som man nu har.
          </note>
          <note type="speaker">
            Anf. 31 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag sympatiserar i mycket stor utsträckning med
            Barbro Johanssons förslag om att dra ned på arbetstiden. Också
            vi centerkvinnor tycker att det skulle vara väldigt bra och har
            drivit den frågan.
          </note>
          <note>
            Samtidigt har vi dock insett att det är ganska svårt att finansiera
            detta. Jag undrar lite grann hur Miljöpartiet och Socialdemokraterna,
            som också jag har arbetat tillsammans med, skall kunna komma fram
            till en finansiering av detta.
          </note>
          <note>
            Vi lyckades i Arbetstidsutredningen inte komma fram till något
            annat än att det här skulle göras på frivillig väg, i olika steg
            via avtal mellan arbetsmarknadens parter.
          </note>
          <note>
            Vi har redan en dispositiv lagstiftning. Det finns alltså redan
            i dag möjligheter att förändra arbetstiderna utan att reformera
            lagstiftningen. Det här kan, som jag ser det, åstadkommas med
            bibehållen lagstiftning genom opinionsbildning och ett tryck t.ex.
            från de fackliga organisationerna.
          </note>
          <note>
            Jag undrar lite grann hur Barbro Johansson menar att vi skall
            kunna komma åstadkomma en, som också jag ser det, ganska positiv
            utveckling mot kortare arbetstid. Då skulle många förhållanden
            förbättras.
          </note>
          <note>
            Kvinnor och män skulle få lättare att dela på hemuppgifterna,
            arbetet med barnen osv.
          </note>
          <note type="speaker">
            Anf. 32 BARBRO JOHANSSON (mp) replik:
          </note>
          <note>
            Herr talman! Jag vet, Margareta Andersson, att också ni i ert
            partiprogram förordar en arbetstidsförkortning. Jag tycker att
            det är roligt. Det har lett till att också de socialdemokratiska
            kvinnorna under minst 20 år har krävt en sådan.
          </note>
          <note>
            Jag hoppas att ni, de socialdemokratiska kvinnorna, Centerpartiet
            och andra kommer att stödja en arbetstidsförkortning i framtiden.
            Vad gäller finansieringen har vi bl.a. räknat med en ökad produktivitet.
          </note>
          <note>
            Vi räknar med att få ca 200 000 fler människor i arbete, och
            då kommer arbetslöshetsunderstöden från akassorna att minska.
            Vi vill i samband med detta genomföra en höjning av grundavdraget,
            så att de som har mindre inkomster inte skall bli lidande i sammanhanget.
          </note>
          <note>
            Vi har inte sagt att en arbetsförkortning skall genomföras med
            full lön, utan vi vill finansiera den med minskade arbetslöshetsunderstöd
            och en ökad produktivitet.
          </note>
          <note type="speaker">
            Anf. 33 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Om vi pläderar för en förkortad arbetstid tror jag
            att det är viktigt att vi talar om vilka ekonomiska förutsättningar
            som en sådan ger. Om den innebär att man skall gå ned i lön, tror
            jag att många människor skulle vara ganska tveksamma. Det är ett
            av skälen till att jag inte har drivit den här frågan hårdare.
            Väldigt många människor har i dag en sådan lönesituation att de
            helt enkelt inte har råd att gå ned exempelvis till sex timmars
            arbetstid. Många kvinnor som redan i dag har en ganska låg lön
            skulle inte klara det här.
          </note>
          <note>
            Det finns andra sådana faktorer som gör att det här är en väldigt
            svår fråga. Jag tror att det bästa sättet att driva den framåt
            är att gå via arbetsmarknadens parter och låta det ske på en naturlig
            väg. När man så småningom har kommit längre än i dag kan man lagstifta
            i frågan. Så skedde t.ex. med pensionerna i början på 70-talet
            när pensionsåldern ändrades från
          </note>
          <note>
            67 till 65 år. Det var då bara små grupper kvar som berördes.
          </note>
          <note>
            I dagens ekonomiska läge är jag rädd för att det här inte kommer
            att ge de positiva effekter som också jag skulle vilja ha. Jag
            skulle önska att det här kunde gå att genomföra.
          </note>
          <note type="speaker">
            Anf. 34 BARBRO JOHANSSON (mp) replik:
          </note>
          <note>
            Herr talman! Jag sade före replikskiftet att vi inte finner att
            en arbetstidsförkortning kan fullföljas med full lön. Jag sade
            däremot att vi på grund av ökad produktivitet och minskade arbetslöshetsunderstöd
            kommer att kunna höja grundavdraget för inkomster från ca 100
            000 kr till 150 000 kr för att låginkomsttagare inte skall få
            sänkt lön.
          </note>
          <note>
            De som har inkomster över 25 000 kr i månaden kan kanske få en
            löneminskning på 2-4 %, men jämfört med en arbetstidsförkortning
            som skulle innebära
          </note>
          <note>
            12 % tror jag att många skulle tycka att detta är mycket bra.
          </note>
          <note>
            Många undersökningar har visat att man gärna går ned i lön. Bl.a.
            har nya undersökningar visat att den som har en hög lön värderar
            en ökad fritid som gör att man kan vara mera tillsammans med sina
            barn och höja sin livskvalitet, även om man får lite mindre i
            lön. Jag hoppas att vi i arbetsgruppen skall komma fram till ett
            bra förslag.
          </note>
          <note type="speaker">
            Anf. 35 KENT OLSSON (m) replik:
          </note>
          <note>
            Herr talman! Med den tillväxtfientliga politik som
          </note>
          <note>
            Miljöpartiet för är det inte konstigt att man inte ser några
            möjligheter att öka antalet jobb utan i stället ägnar sig åt friår
            och förkortning av arbetstiden.
          </note>
          <note>
            Man ger helt enkelt upp. Man ser inte att det är åtgärder för
            att öka mängden sysselsatta som arbetar som man skall sträva efter
            i sin politik, utan man vill så att säga få bort människor från
            arbetsmarknaden.
          </note>
          <note>
            Jag skulle bara vilja ställa en liten fråga till Barbro
          </note>
          <note>
            Andersson. När jag läser hennes reservation står det att man
            enbart skall få friår om man ersätts av en arbetslös. Om någon
            begär friår och företaget säger att denna person inte skall ersättas
            med någon annan utan att företaget i stället skall rationalisera
            så får man inte friår, eller har jag fel i detta fall? Friår blir
            på något sätt beroende av om man ersätts med en arbetslös. Jag
            antar att det är rätt uppfattat. Åtminstone står det så i reservationen.
          </note>
          <note>
            Sedan vore det kanske intressant om Miljöpartiet mer kunde försöka
            arbeta ut en politik som gav fler arbetstillfällen i det här landet
            i stället för att som sagt var få människor ut från arbetsmarknaden.
            Men det är väl en konsekvens av vad Barbro Johansson började med
            att säga, nämligen att det känns underligt att tidigare stå och
            kritisera regeringens politik och nu hålla med om den. Det är
            klart att galenskapen är konstant vare sig det är det ena eller
            det andra.
          </note>
          <note type="speaker">
            Anf. 36 BARBRO JOHANSSON (mp) replik:
          </note>
          <note>
            Herr talman! När det gäller friåret som Kent Olsson - inte Kent
            Andersson, även om han kallade mig
          </note>
          <note>
            Barbro Andersson nyss - tog upp är det riktigt som han trodde:
            Vi kräver att det skall bli en arbetslös som går in på tjänsten
            i stället för den person som tar tjänstledigt ett år. Det är så.
            Man får lov att ta tjänstledigt utan några föreskrifter. Man kan
            vara ledig, man kan kompetensutveckla sig, vilket kommer arbetsgivaren
            tillgodo sedan när man kommer tillbaka, eller man kan starta ett
            nytt företag som jag nämnde här, vilket skulle betyda väldigt
            mycket när det gäller ekonomin för bl.a. kvinnor som vill starta
            företag.
          </note>
          <note>
            Från början när man i Danmark införde detta orlov hade man inte
            med kravet att en arbetslös måste komma in i stället, och man
            såg att det här inte gick att genomföra. Friåret blev för dyrt.
            Men som vi har föreslagit det, med 85-procentig a-kassa för den
            som är tjänstledig, blir detta ett nollsummespel och kommer inte
            att kosta företaget något.
          </note>
          <note>
            För oss är det väldigt viktigt att den som är arbetslös och kommer
            in på den här platsen får en riktig lön och inte ersättning för
            att befinna sig i åtgärd. Det har jag påpekat förut.
          </note>
          <note>
            Om vi inte har detta krav så hjälper vi inte heller arbetslösa.
            Det är ju inte så att vi vill ta bort folk från arbetsmarknaden
            för att vi vill dela på jobben. Vi vill självklart ha fler i arbete,
            men man behöver inte arbeta så lång tid, som vi har sagt. Den
            skatteväxling som vi också föreslår innebär också att det blir
            fler jobb.
          </note>
          <note type="speaker">
            Anf. 37 KENT OLSSON (m) replik:
          </note>
          <note>
            Herr talman! Var finns pengarna? Man noterar att detta innebär
            en fördel för statskassan om man tar ett friår. Det skulle alltså
            vara en fördel att man ger ut pengar när folk är lediga. Jag måste
            säga att det är en mycket underlig motivation.
          </note>
          <note>
            Arbetstidsförkortningen kostar också pengar. Det har ju visat
            sig i undersökning på undersökning att företag säger att detta
            självklart kommer att kosta pengar. Varifrån skall vi ta dessa
            pengar, framför allt med Miljöpartiets tillväxtfientliga politik?
            Jag får på något sätt inte detta att gå ihop. Och tyvärr går det
            inte mer ihop efter Barbro Johanssons första förklaring. Hon får
            en ny chans nu att försöka göra det något förståeligt: Varifrån
            tar ni pengarna? Hur kan mindre arbetade timmar ge mer pengar
            till Sverige?
          </note>
          <note>
            Det innebär ju att man får ut mer människor från arbetsmarknaden
            i stället för till arbetsmarknaden.
          </note>
          <note type="speaker">
            Anf. 38 BARBRO JOHANSSON (mp) replik:
          </note>
          <note>
            Herr talman! När det gäller arbetstidsförkortningen går ju väldigt
            mycket pengar åt till arbetslösa nu, men när vi inför arbetstidsförkortning
            kommer pengarna i stället att gå till dem som arbetar, självklart
            i en arbetstidsförkortning.
          </note>
          <note>
            När det gäller friåret, som Kent Olsson talar om, har vi sagt
            att den som tar tjänstledigt ett år skall få
          </note>
          <note>
            85 % av a-kassan, alltså inte full a-kassa. Det betyder att man
            får lite mindre, men skulle man ha varit tjänstledig utan lön
            är detta ändå ett bra tillskott. Då har man alltså chans att göra
            något som man har velat länge. Vi talade om utbrändhet tidigare,
            och detta skulle vara ett utmärkt medel för att folk skulle kunna
            vila upp sig när de har arbetat många år och är mycket stressade.
            Stressen har ju ökat på arbetsplatserna.
          </note>
          <note>
            Den som kommer in på arbetsmarknaden i stället skall ha ett arbete
            med avtalsenlig lön, och det är det viktiga. Den som är arbetslös
            har tidigare haft arbetslöshetsunderstöd och lämnar detta ifrån
            sig. Den som tar tjänstledigt tar ett år med 85 % av a-kassan.
          </note>
          <note>
            Detta lämnar kanske inte 15 %, men kanske 9 % över
          </note>
          <note>
            - en del återgår ju till administration och så. Det här blir
            alltså ett nollsummespel så det kostar ingenting.
          </note>
          <note>
            Min arbetstidsförkortningsrapport kan jag lämna i julklapp också
            till Kent Olsson.
          </note>
          <note type="speaker">
            Anf. 39 JOHNNY AHLQVIST (s):
          </note>
          <note>
            Herr talman! Först vill jag kommentera att det inte har varit
            några statsråd närvarande. Jag vet att de har förhinder båda två,
            och jag har inte upplevt någon gång att det ena eller det andra
            statsrådet inte har velat ta debatt med de folkvalda i den här
            kammaren, så jag tycker att det är viktigt att jag framför detta
            här.
          </note>
          <note>
            Jag hoppas på stenografernas överseende, därför att jag har ändrat
            mitt inledningsanförande här. Anledningen till detta är att jag
            läser Dagens Nyheter, och med allt överseende för Stefan Attefalls
            debattartikel läste jag en artikel som var mycket mer intressant.
          </note>
          <note>
            Den 17 december 1918 fattade Sveriges riksdag beslut om att avskaffa
            den 40-gradiga skalan. Detta är i dag exakt 80 år sedan. Man beslöt
            att införa demokrati i Sverige med lika rösträtt för alla. Den
            kvinnliga rösträtten infördes alltså då. Högern var emot införandet
            redan då. Verner von Heidenstam har bidragit till debatten om
            en allmän och lika rösträtt genom orden: "Det är skam, det är
            fläck på Sveriges baner /
          </note>
          <note>
            Att medborgarrätt heter pengar".
          </note>
          <note>
            Införandet av demokrati i vårt land ledde även till att vi fick
            lagar och regler på arbetsmarknaden, Kent
          </note>
          <note>
            Olsson, som skydd mot en hejdlös exploatering av löntagarna.
            Högern har vid alla tillfällen varit emot dessa förändringar.
            Vi har hört Kent Olsson och Moderaterna upprepa sina krav på kraftiga
            försämringar i arbetsrätten. Ja, Kent Olsson, man kan tala om
            samma procedur vartenda år, samma anföranden vartenda år och samma
            motioner vartenda år - från Kent Olsson i varje fall.
          </note>
          <note>
            Jag vill markera att tryggheten för löntagarna inte skall vara
            någon form av parentes i historien. Vi är beredda att förändra
            arbetsrätten, men till det bättre och inte till det sämre som
            det föreslås från Moderaterna och de borgerliga stödpartierna
            i den här kammaren.
          </note>
          <note>
            Herr talman! Under de senaste veckorna har vi fått besked om
            omfattande strukturförändringar i svenska storföretag. De har
            duggat tätt. Astra har i kölvattnet av fusionen med Zeneca rationaliserat.
          </note>
          <note>
            Man skall öka effektiviteten och också minska antalet anställda.
            Ericsson funderar, beroende på att man får lägre vinst än väntat,
            på en fortsatt och förstärkt rationalisering för ökad effektivitet
            och färre anställda.
          </note>
          <note>
            Volvo har gått längst och varslat om uppsägning på flera orter
            i Sverige.
          </note>
          <note>
            Herr talman! Debatten här skulle kunna bli en lång svartepetterlek
            om vem som bär skulden till detta. Jag tycker det är ytterligare
            ett argument för den som påstår att det arbete vi gör här i riksdagen
            inte tar utgångspunkt i verkligheten utan är en uppvisning i plakatpolitik.
            Jag delar uppfattningen i Anderssons inlägg: Det är kanske dags
            att vi också uppför oss på ett annat sätt i den här kammaren och
            inte bara ägnar oss åt plakatpolitiken. Det är viktigt att vi
            undviker det, för jag tror att det är viktigt att vi när det blir
            svårigheter förstår detta och att vi uppträder på ett seriöst
            sätt.
          </note>
          <note>
            Med det kan jag kommentera den andra debattartikeln som fanns
            i dag. Det är faktiskt inte så som
          </note>
          <note>
            Stefan Attefall säger, att sysselsättningen har minskat i det
            här landet. Det märkliga är detta: AKU-
          </note>
          <note>
            mätningar fanns väl redan under den borgerliga regeringsperioden.
            Då respekterade man AKU-mätningar, men helt plötsligt tycks det
            nu vara så att kristdemokraterna har inrättat en egen utredningsavdelning
            som sätter sig över de officiella siffrorna om jag inte uppfattade
            Stefan Attefalls inlägg helt fel här.
          </note>
          <note>
            Jag skall citera ur AKU-undersökningen:
          </note>
          <note>
            "Antalet sysselsatta uppgick i november till
          </note>
          <note>
            4 015 000 (+32 000), vilket är en ökning med
          </note>
          <note>
            110 000 personer sedan november förra året."
          </note>
          <note>
            Sedan kommer det viktigaste: "Antalet utförda arbetstimmar i
            genomsnitt per vecka på hela arbetsmarknaden uppgick i november
            till 142,9 (+1,5) miljoner timmar."
          </note>
          <note>
            Det är en ökning med 1,5 miljoner timmar, Stefan
          </note>
          <note>
            Attefall. Då är det ingen sysselsättningsminskning, och då beror
            det inte heller på sjukfrånvaro.
          </note>
          <note>
            Herr talman! Sanningen med alla varsel som har drabbat oss är
            ju att globaliseringen leder oss hit, till ett alltmer internationaliserat
            näringsliv med högre konkurrensutsättning som följd, till mer
            samgående över nationsgränser och till ökade krav på effektivitet
            och rationalitet i produktionen.
          </note>
          <note>
            Jag tycker i stället att vi skall glädja oss åt att svenskt näringsliv
            är gott rustat i den utvecklingen.
          </note>
          <note>
            Våra storföretags utlandsberoende var ett faktum redan före det
            senaste decenniets alltmer accelererande globalisering.
          </note>
          <note>
            Det är egentligen det som dagens debatt skulle handla om, dvs.
            den svenska arbetsmarknadspolitiken, som i grunden är uppbyggd
            just för att klara sådana här situationer.
          </note>
          <note>
            När den ursprungliga arbetsmarknadspolitiken och den svenska
            modellen skapades tog den sitt avstamp i företagens behov av utveckling
            och förändringar. Modellen utgick från att rusta de anställda
            som förlorade jobbet när företagen blev tvungna att öka sin effektivitet
            eller när företag gick omkull därför att de inte klarade kraven
            på utveckling. De som blev arbetslösa skulle rustas för att kunna
            ta nya jobb som kom till i företag och verksamheter som gick att
            stärka genom denna utveckling.
          </note>
          <note>
            Därför blir den aktiva arbetsmarknadspolitikens uppgift än tydligare
            i tider av omstruktureringar.
          </note>
          <note>
            Därför är det betänkande som vi i dag behandlar avgörande, inte
            endast för de arbetslösas möjligheter till utveckling utan också
            för de svenska storföretagen.
          </note>
          <note>
            Herr talman! Det är det som arbetsmarknadspolitiken handlar om,
            och det är det som är dess uppgift.
          </note>
          <note>
            Jag har sagt det från talarstolen vid ett flertal andra tillfällen:
            Arbetsmarknadspolitiken skapar inte några nya arbetstillfällen.
            Arbetsmarknadspolitiken är till för att hjälpa dem som är arbetslösa
            eller för att klara omstruktureringar, ingenting annat.
          </note>
          <note>
            Jag tycker att vi borde diskutera arbetsmarknadspolitiken här
            i dag, men det har mer handlat om skatter och förändringar som
            kanske inte hör hemma i vårt betänkande.
          </note>
          <note>
            Herr talman! I det betänkande som kammaren har att behandla tar
            vi ytterligare ett steg mot att förstärka arbetsmarknadspolitiken.
          </note>
          <note>
            Genom färre åtgärder och flexibilitet ökar arbetsförmedlarens
            möjligheter att tillsammans med den arbetslöse finna utbildning
            och praktik som ökar just hans eller hennes möjligheter till arbete
            på den reguljära arbetsmarknaden.
          </note>
          <note>
            Genom ytterligare förstärkningar av de långtidsinskrivnas möjligheter
            till meningsfulla åtgärdsinsatser prioriterar vi också tydligt
            dem som har det allra svårast att komma ut på arbetsmarknaden
            igen.
          </note>
          <note>
            Här är sänkningen av finansieringsbidraget för arbetspraktik,
            som utskottets majoritet tagit initiativ till, en tydlig signal
            till arbetsförmedlare och kommuner om att det är de långtidsinskrivna
            som skall prioriteras.
          </note>
          <note>
            Och naturligtvis skall man, Margareta Andersson, följa upp detta,
            såsom man brukar göra med alla beslut som vi tar i riksdagen.
            Jag tycker därför att det var onödigt att vi i utskottet gjorde
            ett tillkännagivande om uppföljning. Man har naturligtvis ett
            uppföljningsansvar i fråga om alla åtgärder och beslut. Detta
            kommer naturligtvis också att följas upp.
          </note>
          <note>
            Vi gör i betänkandet en särskild markering för att synliggöra
            de äldre arbetslösas situation. Trots tydlig prioritering på att
            stötta de långtidsinskrivna finns det särskilda skäl att ytterligare
            koncentrera insatser kring de äldre arbetslösa.
          </note>
          <note>
            Erfarenheterna av att koncentrera insatser talar sitt tydliga
            språk. Ungdomsarbetslösheten har, precis i linje med vad vi har
            sagt här i riksdagen, minskat dramatiskt under de senaste åren.
          </note>
          <note>
            Enligt AMS var 3 000 av de långtidsarbetslösa i november ungdomar
            mellan 20 och 24 år. Bland dessa 3 000 ungdomar - det vet vi av
            tidigare undersökningar - har ungefär hälften fått erbjudande
            om jobb, utbildning eller åtgärd men har ännu inte hunnit påbörja
            jobbet eller har av något skäl tackat nej.
          </note>
          <note>
            Därför tycker jag att man kan konstatera att vi inte skall ge
            oss förrän alla ungdomar inom 100 dagars arbetslöshet skall ha
            fått ett erbjudande om jobb, utbildning eller åtgärd.
          </note>
          <note>
            Men, herr talman, låt oss inte heller glömma bort att antalet
            långtidsarbetslösa ungdomar i september
          </note>
          <note>
            1994 var över 37 000. Visst lönar det sig att koncentrera åtgärderna
            och att göra aktiva insatser. Därför är det så viktigt med en
            aktiv arbetsmarknadspolitik.
          </note>
          <note>
            Jag nämnde inledningsvis att arbetsmarknadspolitikens ursprungliga
            uppdrag var att stötta de arbetslösa och rusta dem för de jobb
            som kommer och att bidra till företagens och andra verksamheters
            utveckling. I det arbetet ligger naturligtvis ett stort ansvar
            för att motverka flaskhalsproblem och för att stötta arbetsgivarna
            i deras behov av att hitta kompetent personal. Antalet sökande
            som har fått arbete ligger fortsatt på en hög nivå. I november
            lämnade 55 000
          </note>
          <note>
            personer arbetslöshetskön därför att de hade fått jobb.
          </note>
          <note>
            I detta sammanhang är det också viktigt att notera att arbetsmarknadsutbildningen
            har ökat med nära
          </note>
          <note>
            25 % på ett år. Vi satsar ytterligare 2 miljarder på arbetsmarknadsutbildningar.
            Nog satsar vi på en offensiv politik på detta område.
          </note>
          <note>
            Oavsett om Stefan Attefall och jag har olika uppfattning, har
            sysselsättningen ökat med 110 000 personer enligt AKU. Arbetslösheten
            sjunker ned till
          </note>
          <note>
            5,4 %.
          </note>
          <note>
            I ljuset av detta är det också viktigt att se det nya målet för
            sysselsättning. När vi i dag här i kammaren förmodligen slår fast
            att målet för sysselsättningen är att 80 % av befolkningen i arbetsför
            ålder skall ha ett jobb år 2004, visar vi att det inte är fråga
            om en utveckling som skall bli tillfällig. Tvärtom gör vi allt
            för att det skall vara en långsiktig utveckling och för att vi
            skall leva upp till detta mål 2004.
          </note>
          <note>
            Herr talman! Hur ser då oppositionens recept ut för att lösa
            arbetslösheten? Ja, när det gäller Moderaterna är det samma procedur
            som förra året. Det handlar om större osäkerhet för löntagarna
            och mer piska på de arbetslösa. Skattesänkningar skall lösa alla
            problem. Jag beklagar verkligen att Kristdemokraterna och Folkpartiet
            har hamnat i dåligt sällskap.
          </note>
          <note>
            Man är tydligen överens om att det är de metoderna som skall
            klara Sveriges sysselsättningsläge.
          </note>
          <note>
            Jag måste ställa frågan till de tre partier som säger sig förespråka
            detta: Blir det lättare för den arbetslöse som inte får ett jobb,
            beroende på att han eller hon inte har tillräcklig utbildning
            för att få jobb, om man sänker skatten och försämrar arbetsrätten?
            Det skulle vara intressant att till protokollet få ett svar på
            den frågan, Kent Olsson.
          </note>
          <note>
            Det är märkligt när Kristdemokraterna i en reservation för fram
            sitt patos när det gäller sociala problem för dem som är arbetslösa,
            samtidigt som man sätter sig i knäet på Moderaterna och är beredda
            att förändra arbetslöshetsförsäkring och allt annat.
          </note>
          <note>
            Stämmer det verkligen överens, Stefan Attefall, med det sociala
            patos som ni försöker föra fram? Eller har ni kanske fått kalla
            fötter i sista ögonblicket så att ni blivit tvungna att skriva
            den här reservationen?
          </note>
          <note>
            Herr talman! Ibland kan man verkligen se kullerbyttor i tankeverksamheten
            i de förslag som oppositionen presenterar. Det har hänt förr.
            Vi har läst folkpartistiska motioner där man vill minska A 2-anslaget
            med 2 miljarder mer än vad som fanns vid tillfället.
          </note>
          <note>
            Vi är väl vana att se de här kullerbyttorna.
          </note>
          <note>
            Ett av de här förslagen från oppositionen gäller den enskildes
            avgift för arbetslöshetsförsäkringen.
          </note>
          <note>
            Under förra mandatperioden pläderade Moderaterna för en bortre
            gräns i arbetslöshetsförsäkringen. Nu har de tydligen fått kalla
            fötter, därför att nu säger de att man skall ha en övergångsperiod
            på 300 dagar och en längre period för äldre arbetskraft.
          </note>
          <note>
            Man är generös och vill gå långt. De som är äldre och är arbetslösa
            skall få ett grundbelopp om dagen, och det sänker man från 240
            kr till 210 kr per dag.
          </note>
          <note>
            Jag vill fråga Kent Olsson hur dessa människor skall kunna klara
            sig. Det var en och annan från de borgerliga partierna som stod
            här och sade att man övervältrat kostnaderna på kommunerna. Vilka
            alternativ finns det för de här äldre arbetstagarna som bara får
            210 kr per dag att leva på?
          </note>
          <note>
            Herr talman! Det är ett hån när man säger att man vill göra en
            koppling mellan egenavgiften och respektive avtalsområde. I förbund
            med hög arbetslöshet skall avgiften vara högre. Det skall med
            andra ord kännas att man tillhör ett förbund med hög arbetslöshet,
            för då driver facket återhållsamma lönekrav, som man skriver i
            texten. Jag tycker nästan att det är ett hån mot de fackliga organisationerna,
            som verkligen har tagit ansvar i lönebildningen.
          </note>
          <note>
            Dessa högre premier skall enligt ett förslag kompenseras med
            lägre skatter. Enligt ett annat förslag, moderaternas, skall de
            kompenseras genom att man sänker medlemsavgifterna till de fackliga
            organisationerna.
          </note>
          <note>
            Det är verkligen ett nytt inslag i svensk politik att vi här
            i riksdagen skall bestämma medlemsavgifterna för de olika intresseorganisationerna.
            Min fråga till
          </note>
          <note>
            Kent Olsson blir naturligtvis vilken avgift vi skall fastställa
            för Rotaryföreningen på Lidingö.
          </note>
          <note>
            Idén att koppla avgifterna till avtalsområdet går inte att genomföra.
            Det är plakatpolitik. Det kommer att innebära en byråkrati som
            vi aldrig tidigare har skådat. Jag vill fråga om Kent Olsson ställer
            sig bakom denna plakatpolitik, eller finns det några underliggande
            ideologiska skäl till att moderaterna driver detta förslag?
          </note>
          <note>
            Herr talman! Lampan blinkar i talarstolen. Innan jag avslutar
            detta inlägg vill jag ändå ta tillfället i akt att ge uttryck
            för den förvåning jag kände när jag häromveckan såg och lyssnade
            till min moderata utskottskollega Mikael Odenberg i Aktuellt.
            Utan större krumbukter erkände moderaternas talesman att moderaternas
            budgetförslag är orealistiskt och att det inte har med verkligheten
            att göra. Då handlade diskussionen främst om Arbetarskyddsstyrelsen
            och
          </note>
          <note>
            Arbetslivsinstitutet och, inte minst, om de dramatiska nedskärningar
            som moderaterna föreslår när det gäller dessa.
          </note>
          <note>
            Med samma verklighetsfrämmande nedskärningsiver går moderaterna
            fram på område efter område, inte minst inom arbetsmarknadspolitiken.
            Med dessa luftbesparingar, som inte ens moderaterna själva tror
            går att genomföra, finansierar moderaterna sina dramatiska skattesänkningar.
            Jag måste därför ställa en fråga till Kent Olsson, som är talesman
            i dag.
          </note>
          <note>
            Delar Kent Olsson uppfattningen att besparingarna inte går att
            genomföra, eller får den stå för enskilda ledamöter i det moderata
            samlingspartiet?
          </note>
          <note>
            Herr talman! Med detta yrkar jag bifall till hemställan i betänkandet
            i dess helhet.
          </note>
          <note>
            I detta anförande instämde Cinnika Beiming,
          </note>
          <note>
            Björn Kaaling, Laila Bjurling, Anders Karlsson,
          </note>
          <note>
            Sonja Fransson, Kristina Zakrisson och Carina
          </note>
          <note>
            Adolfsson (alla s).
          </note>
          <note type="speaker">
            Anf. 40 STEFAN ATTEFALL (kd) replik:
          </note>
          <note>
            Herr talman! Det är skönt för Johnny Ahlqvist att han får stöd
            från sina partikamrater här i riksdagen, med tanke på att han
            inte får stöd för sin politik av regeringskompisarna i Rosenbad.
            Vad vi har läst de senaste dagarna är att man från regeringens
            sida överger de prognoser och utsikter som betänkandet bygger
            på. Vi har fått höra att man har övergivit målet om 4 % öppen
            arbetslöshet till år 2000, som betänkandet också bygger på. Björn
            Rosengren säger i dagens Dagens Nyheter att han överger tanken
            på ett speciellt volymkrav på AMS. Arbetsmarknadspolitikens hela
            inriktning skall förändras. Det betänkande som Johnny Ahlqvist
            nu skall lotsa genom kammaren är egentligen inaktuellt. Min fråga
            till Johnny
          </note>
          <note>
            Ahlqvist blir därför: Hur känns det att här i riksdagen genomföra
            en politik som statsråden faktiskt redan har sprungit ifrån?
          </note>
          <note>
            Jag skall också kommentera Johnny Ahlqvist inlägg. Han hävdade
            att jag har sagt att sysselsättningen minskar. Det var inte det
            jag sade i mitt tal. Jag sade att den sysselsättningsökning som
            skett under det senaste året och som socialdemokratiska regeringsoch
            riksdagsföreträdare skryter med till 60 % består av en ökad frånvaro.
            Jag säger inte att vi skall kasta
          </note>
          <note>
            SCB-statistiken överbord. Jag säger bara att vi måste läsa noggrant
            och veta vad som händer på arbetsmarknaden. Det är alltså inte
            en riktigt lika positiv utveckling som regerings- och majoritetsföreträdarna
            här vill låta påskina.
          </note>
          <note>
            Det är mot bakgrund av den höga arbetslösheten och att vi är
            i slutet av en högkonjunktur jag blir så bekymrad över bristen
            på initiativ och förslag från regeringens och utskottsmajoritetens
            sida.
          </note>
          <note>
            Det är intressant att höra vad Johnny Ahlqvist har att säga om
            detta. Den som sysslar med plakatpolitik här i kammaren är ju
            Johnny Ahlqvist, som inte kan se till att det kommer fram konkreta
            åtgärder för att vända utvecklingen mot en mer sysselsättningsintensiv
            tillväxt i ekonomin. Det handlar om arbetsmarknadspolitik, och
            det handlar självklart också om de andra politikområdena.
          </note>
          <note>
            Vi kristdemokrater säger att vi vill höja egenavgifterna. Det
            vill vi göra, men vi säger inte att det skall ske per bransch
            utan för alla som tillhör en akassa. Det kompenserar vi med sänkt
            skatt - mer än vad avgiftshöjningen innebär. Däremot säger vi
            att vi kan titta på en utredning om huruvida branschvisa avgifter
            kan vara intressanta. Det är en utredning vi föreslår - ingenting
            annat.
          </note>
          <note type="speaker">
            Anf. 41 JOHNNY AHLQVIST (s) replik:
          </note>
          <note>
            Herr talman! När det gäller prognoserna och att vi inte talar
            samma språk i Regeringskansliet och här i riksdagen tycker jag
            att Stefan Attefall fick svar i
          </note>
          <note>
            Hans Anderssons inledning. Sverige är inte det enda land i Europa
            där man ändrar prognoserna beroende på den utveckling som man
            inte kunde förutse för ett antal månader sedan. Därför tycker
            jag att det är konstigt att man gör reflexionen att det skulle
            vara helt unikt att skriva ned prognoserna.
          </note>
          <note>
            Däremot skrev vi fast ett 80-procentigt sysselsättningsmål. Det
            var betydligt hårdare skrivningar än vad halveringen av den öppna
            arbetslösheten innebar från början.
          </note>
          <note>
            Jag förstår inte varför Stefan Attefall ondgör sig över att Björn
            Rosengren har gått ut och sagt att man skall ta bort volymmålet.
            Det har varit en mycket bred uppslutning kring detta i arbetsmarknadsutskottet
            under de senaste åren, men då satt Stefan Attefall kanske inte
            i utskottet. Jag tolkar det som att kristdemokraterna tycker att
            vi skall ligga fast vid ett volymmål, medan alla andra partier
            i denna kammare tycker att man inte skall göra det. Det är bra
            att ni är klara på den punkten.
          </note>
          <note>
            Vi skryter inte med att sysselsättningen ökar och att arbetslösheten
            minskar. Ingen kan skryta med någon politik förrän vi är nere
            på noll, nästan, vad gäller arbetslöshet. Då kan man kanske skryta.
            Jag tycker samtidigt att man skall vara glad för att ett antal
            människor dagligen får jobb och kommer ut på den öppna arbetsmarknaden.
            Man skall inte komma med någon sorts skrytvals för att man gör
            detta.
          </note>
          <note>
            Det är skönt att kristdemokraterna är bekymrade över att vi inte
            har konkreta förslag, men jag ställer motsvarande fråga till Stefan
            Attefall. Var har kristdemokraterna sina förslag till lösning?
            Vi upplevde en period då ni satt i Rosenbad. Inte fanns det något
            förslag till hur man skulle lösa sysselsättningen och arbetslösheten
            då heller! Jag har i varje fall inte hittat några gudabenådade
            förslag i de motioner som kristdemokraterna har skrivit.
          </note>
          <note type="speaker">
            Anf. 42 STEFAN ATTEFALL (kd) replik:
          </note>
          <note>
            Herr talman! För Johnny Ahlqvist är ändå läget gott. Det är ingen
            större ko på isen.
          </note>
          <note>
            Till skillnad från honom är vi kristdemokrater allvarligt oroliga
            över att vi i slutet av en högkonjunktur har en oerhört hög arbetslöshet.
            Den positiva utveckling vi har haft på arbetsmarknaden under det
            senaste året - notera att jag säger det - startar från en oerhört
            låg nivå och är faktiskt mindre kraftfull än vad socialdemokratiska
            företrädare brukar framhäva.
          </note>
          <note>
            I det läget ser vi en mycket passiv utskottsmajoritet och en
            passiv regering som säger att det kommer förslag till våren. Nu
            har man, vilket är mycket glädjande, sagt att det kommer någonting
            dagen före julafton, men här i kammaren vågar man inte presentera
            detta.
          </note>
          <note>
            Det råder bred enighet om att vi skall avskaffa volymmålet, säger
            Johnny Ahlqvist. Men varför röstar han då igenom ett betänkande
            som fortsätter med de strikta volymmålen? Problemet är att det
            betänkande vi skall rösta igenom här i kammaren i dag på flera
            punkter innehåller en politik som de ansvariga statsråden i dag
            inte bekänner sig till.
          </note>
          <note>
            Det måste vara en ganska unik situation som råder: Någon månad
            efter det att propositionen lagts fram för riksdagen står statsråden
            inte längre bakom väsentliga delar av den. Jag inser att detta
            inte kan vara glatt och trevligt för Johnny Ahlqvist att behöva
            medge, men det är sanningen. Det intressanta är med vilken typ
            av glädje Johnny Ahlqvist kommer att trycka på ja-knappen längre
            fram i dag.
          </note>
          <note>
            Vi kristdemokrater har presenterat en rad förslag inom näringspolitikens,
            den ekonomiska politikens och arbetsmarknadspolitikens områden.
            Jag kan uppmana Johnny Ahlqvist till lite trevlig julläsning -
          </note>
          <note>
            jag skall gärna översända våra tre motioner med en rad olika
            förslag. Det handlar om sänkta skatter på olika områden som främjar
            framväxten av nya jobb.
          </note>
          <note>
            Det handlar om kvalitetssatsning i utbildningen. Det handlar
            också om vissa saker på arbetsrättens område som gör att nya grupper
            kan komma in på arbetsmarknaden. Det handlar om offensiva åtgärder
            för att helt enkelt lägga om politiken i riktning mot att stödja
            framväxten av de nya jobb som kommer i Sverige men som just nu
            växer på arbetsmarknaden med alltför låg kraft.
          </note>
          <note>
            Problemet är att det inte finns något alternativ till den politiken
            från socialdemokraternas och deras stödpartiers sida. Det är beklagligt
            för de arbetslösa.
          </note>
          <note type="speaker">
            Anf. 43 JOHNNY AHLQVIST (s) replik:
          </note>
          <note>
            Herr talman! Jag kan lugna Stefan Attefall med att jag med sann
            glädje kommer att trycka på ja-knappen när vi skall gå till omröstning.
          </note>
          <note>
            Vad vi har fört diskussioner om i utskottet och också har gett
            regeringen i uppdrag är att se över volymmålet. Men så länge det
            inte är löst måste man rimligtvis ha någon form av beräkning när
            man anslår ett antal miljarder till det här området. Jag tycker
            åtminstone att jag vill ha det stödet när jag går ut och pratar
            med folk. Jag vill kunna säga att det kostar X
          </note>
          <note>
            miljarder, och då tycker jag också att man måste ha någon beräkningsgrund.
            Vi kan inte bara slopa detta i dag, för då finns det inget mer.
          </note>
          <note>
            Jag kan nog lova Stefan Attefall att glädjen skall bestå vid
            voteringen. Jag tror också att vi kommer med nya förslag under
            våren när det gäller volymmålet.
          </note>
          <note>
            Sedan är det ju inte så att ni har konkreta förslag.
          </note>
          <note>
            Det är skattesänkningar. Var någonstans, i vilken forskning och
            vilka undersökningar, kan man presentera ett underlag som pekar
            på att skattesänkningar ger fler arbetstillfällen? Det finns ingenstans.
            Man kan inte peka på det.
          </note>
          <note>
            Arbetsrätten vill ni också ändra på. Som jag sade förut: Era
            enda förslag på arbetsmarknadspolitikens område är piskan på de
            arbetslösa och försämringar och otrygghet för de anställda. Det
            löser inte de här problemen. Man skapar inte jobb genom dessa
            förändringar.
          </note>
          <note>
            Det vi skall diskutera här i dag är arbetsmarknadspolitik. Men
            där har ni inga konkreta förslag mer än det Stefan Attefall själv
            nämnde - skattesänkningar och det ena med det andra.
          </note>
          <note>
            Jag förväntar mig inte heller att få något svar från
          </note>
          <note>
            Stefan Attefall om det sociala patos som ni för fram i reservationen
            om att ni vill stärka den arbetslöses sociala situation. Samtidigt
            sätter ni er i knäet på moderaterna. Ni säger att ni inte vill
            ha förändringar i arbetslöshetsförsäkringen på samma sätt som
            de, men i ett eventuellt samgående är det väl moderaterna som
            kommer att diktera villkoren. Så upplevde jag att det var mellan
            1991 och 1994. Det var inte kristdemokraterna som påverkade politiken
            då.
          </note>
          <note type="speaker">
            Anf. 44 KENT OLSSON (m) replik:
          </note>
          <note>
            Herr talman! Jag vet inte om det här är symtomatiskt på något
            sätt. Man kan konstatera att statsråden borde vara här i dag.
            Jag tycker att det är skamligt att de inte är. Men jag har faktiskt
            en viss förståelse för att de inte är här. Vi har ju nu konstaterat
            att de inte står bakom det som sker här.
          </note>
          <note>
            Jag måste faktiskt säga att jag tycker synd om
          </note>
          <note>
            Johnny Ahlqvist i dag. Jag förstår att han börjar sitt anförande
            med 1918. Det hade jag också kanske gjort
          </note>
          <note>
            - till flydda tider går mina tankar, som någon berömd författare
            har sagt. Det kanske är enklare att diskutera situationen 1918
            än att diskutera situationen 1998.
          </note>
          <note>
            Vad det gäller förändringar har Johnny Ahlqvists parti nämligen
            inte mycket att erbjuda. Dessutom har
          </note>
          <note>
            Johnny Ahlqvist fått ändra sitt anförande efter en DN-
          </note>
          <note>
            artikel. Detta är alltså den socialdemokratiska politiken! Man
            lägger fram en budget, och sedan kommer ett antal statsråd och
            säger att man inte tycker som det står i budgeten utan att man
            vill genomföra förändringar.
          </note>
          <note>
            En av de saker som man säger i DN-artikeln, och som Johnny Ahlqvist
            nu talar emot, är att det skall bli sänkt skatt. Björn Rosengren,
            Mona Sahlin och Erik
          </note>
          <note>
            Åsbrink talar om sänkt skatt, bl.a. för att det skall ge mer
            jobb. Vi kan konstatera att det är på tiden att någonting kommer
            som kanske ger någonting.
          </note>
          <note>
            Jag skulle vilja fråga Johnny Ahlqvist ett par konkreta frågor:
            Vad har han för förslag för att minska arbetslösheten? Anser Johnny
            Ahlqvist att det är tillräckligt att man får arbetspraktik? Blir
            det sänkta skatter eller inte sänkta skatter? Det kan vara intressant
            att så småningom se vad som står i kammarens protokoll. Blir det
            några regelförändringar eller blir det inte några regelförändringar?
            Tar man bort de fackliga blockaderna och sympatiåtgärderna såsom
            föreslås? Detta är något som hindrar jobb, vilket exempel från
            Taxi i Örebro visar. Blir det en omställningsförsäkring i a-kassan
            eller blir det inte en omställningsförsäkring? Kommer det att
            bli ytterligare färre åtgärder?
          </note>
          <note>
            Det är möjligt att Johnny Ahlqvist inte kan svara på frågorna
            om dessa åtgärder. Han kanske får vänta på en ny DN-artikel av
            Rosengren. Men det vore intressant att se vad Johnny Ahlqvist
            av i dag tycker.
          </note>
          <note>
            Från moderat sida, för att svara på frågan, tycker vi att det
            är alldeles självklart att sänkta skatter och förändrad arbetsrätt
            ger fler jobb. Jag är också övertygad om att vi dagen före julafton
            får se lite grann kring detta. Men jag förstår Johnny Ahlqvist.
            Det är inte lätt att försvara en politik som ni inte ens själva
            och framför allt inte regeringen tror på. Men det skulle ändå
            vara intressant att få en del svar om vad
          </note>
          <note>
            Johnny Ahlqvist tror på. Sedan får vi se om regeringen tror likadant
            om sex dagar.
          </note>
          <note type="speaker">
            Anf. 45 JOHNNY AHLQVIST (s) replik:
          </note>
          <note>
            Herr talman! Jag vill fortfarande gärna gå tillbaka till 1918.
            Jag ställer frågan till Kent Olsson: Kan det finnas någon symbolik
            i att ni gick emot den kvinnliga rösträttens införande 1918 och
            att ni 80 år senare lägger fram förslag om och reserverar er för
            att det inte skall utgå några ersättningar till kvinnoförbunden
            inom den politiska verksamheten? Ni har ju en sådan reservation,
            Kent Olsson.
          </note>
          <note>
            Sedan ställde jag ett antal frågor till Kent Olsson i min inledning.
            Jag har inte fått svar på dem, men det finns fortfarande möjlighet
            för Kent Olsson i replikskiftet. Jag ställde en fråga om egenavgifternas
            koppling till de olika avtalsområdena och hur man skall klara
            den byråkrati som kommer att uppstå om man inför det här. Jag
            ställde en fråga om företagsklimatet och varför Kent Olsson säger
            att företagen flyr detta land när det inte alls är sant utan tvärtom.
            Detta kanske Kent Olsson kan svara på i den sista repliken.
          </note>
          <note>
            Sedan säger Kent Olsson att vi inte gör ytterligare satsningar.
            Vi satsar faktiskt, Kent Olsson, ytterligare
          </note>
          <note>
            2 miljarder på arbetsmarknadsutbildning. Vi är nämligen bekymrade
            över de flaskhalsproblem som Kent
          </note>
          <note>
            Olsson själv tog upp i sitt inledningsanförande. Det går inte
            att göra som ni föreslår: minska anslagen och samtidigt tro att
            man skall klara att utbilda folk till de lediga jobb som finns
            och som kommer.
          </note>
          <note>
            Det går bra att stå i talarstolen, Kent Olsson, och säga att
            man är bekymrad över flaskhalsproblemen.
          </note>
          <note>
            Men ni har ju inget konkret förslag om hur detta skall lösas,
            förutom med sänkta skatter och sämre arbetsrätt. Är det lättare
            att få ett jobb därför att man sänker skatten eller försämrar
            arbetsrätten? Är det lättare för den människa som inte har rätt
            utbildning att få det jobbet? Jag tycker att det är viktigt att
            Kent Olsson svarar för den plakatpolitik som ni faktiskt bedriver
            här.
          </note>
          <note type="speaker">
            Anf. 46 KENT OLSSON (m) replik:
          </note>
          <note>
            Herr talman! Jag noterade att Johnny Ahlqvist inte hade något
            svar på mina frågor, inte ett enda svar. Nu skall jag göra något
            omväxlande. Jag skall faktiskt svara själv.
          </note>
          <note>
            I och för sig förstår jag att Johnny Ahlqvist inte svarade, för
            han kan inte svara. Det måste vara mycket jobbigt att stå i denna
            kammare och läsa svar, ta med dem som jullektyr hem och sedan
            se vad Björn
          </note>
          <note>
            Rosengren och Mona Sahlin föreslår. Jag har noterat vad de kommer
            att föreslå, inte det vi tycker, men saker och ting som ändå går
            åt det håll vi tycker är bra, knappast åt det håll som står i
            propositionen.
          </note>
          <note>
            Låt oss nu ta upp en del av Johnny Ahlqvists frågor.
          </note>
          <note>
            Det är riktigt att vi föreslår mindre pengar till arbetsmarknadsutbildning.
            Men vi tycker att de pengar vi föreslår till arbetsmarknadsutbildning
            skall satsas på att ge jobb. Jag sade i mitt inledningsanförande
            att sju av tio företagare konstaterar att det är svårt att få
            folk att anställa. Det måste bl.a. bero på att man har haft en
            arbetsmarknadsutbildning som har varit oerhört dålig. Människor
            har gått kurs efter kurs men inte fått något jobb. Därför säger
            vi: Satsa pengar på den kvalificerade yrkesutbildning som leder
            till jobb.
          </note>
          <note>
            Det tror jag är det riktiga.
          </note>
          <note>
            Vår arbetsmarknadsutbildning går ut på att man skall få jobb,
            inte att man enbart skall gå i åtgärd på åtgärd. Där skiljer vi
            oss åt. Det ser jag som en oerhört väsentlig del. Även Johnny
            Ahlqvist borde tycka att arbetsmarknadsutbildning är till för
            att ge utbildning för arbete. Det ligger ju i själva namnet arbetsmarknadsutbildning.
          </note>
          <note>
            Vad gäller företagsklimatet kan jag förstå att
          </note>
          <note>
            Johnny Ahlqvist vill ha en egen bild av verkligheten.
          </note>
          <note>
            Men nog är det så att det inte är bra för Sverige att svenska
            företag lämnar landet i den omfattning de gör. Det är inte bra
            att 25 % av dem som blir civilingenjörer och som utbildas i Sverige
            inte kommer tillbaka, utan stannar utomlands. Det kan väl inte
          </note>
          <note>
            Johnny Ahlqvist tycka är bra.
          </note>
          <note>
            Tyvärr hinner jag inte svara på fler frågor, Johnny
          </note>
          <note>
            Ahlqvist, eftersom talmannen slår med klubban i bordet.
          </note>
          <note type="speaker">
            Anf. 47 JOHNNY AHLQVIST (s) replik:
          </note>
          <note>
            Herr talman! Då kanske Kent Olsson har förståelse för att jag
            inte kan svara på hela det register av frågor som han ställde.
            Men jag skall svara konkret på ett par av de frågorna.
          </note>
          <note>
            Jag tror att det är viktigt att man gör en översyn av arbetsrätten,
            men inte med den infallsvinkel som kristdemokrater, folkpartister
            och moderater i den här församlingen har, utan därför att arbetsrätten
            inte överensstämmer med den verklighet vi har. Man måste titta
            på de grupper som i dag inte omfattas av något trygghetssystem,
            därför att de har tillfälliga anställningar i större omfattning
            än man hade tidigare.
          </note>
          <note>
            När det gäller åtgärderna är jag inte nöjd. Det är väl ingen
            i kammaren som är nöjd med att man slår samman ett antal åtgärder
            så att man hamnar på 19
          </note>
          <note>
            stycken. Det har vi poängterat i vår skrivning. Jag ser fram
            emot att det skall vara betydligt färre åtgärder i vårpropositionen
            än man föreslår i dag.
          </note>
          <note>
            Jag skall svara på frågan om civilingenjörerna.
          </note>
          <note>
            Det handlar väl inte om företagsklimat om civilingenjörer utbildar
            sig och befinner sig i andra länder.
          </note>
          <note>
            Det handlar om löneutrymmet i Sverige. Man får betydligt högre
            lön i alla andra länder i Europa än man får i Sverige när man
            är utbildad till civilingenjör. Men jag kan inte tänka mig att
            Kent Olsson förespråkar att vi skall ha en statlig lönepolitik.
            Eller skall jag tolka honom på det sättet, att det är det Kent
            Olsson förespråkar.
          </note>
          <note>
            Företagsklimatet vill jag ta upp härnäst. Sverige är den fjärde
            största mottagaren i Europa av investeringar. År 1997 direktinvesterades
            79 miljarder här. Ett kanadensiskt företag har gjort en undersökning
            och granskade Sverige, Kanada, England, USA, Italien,
          </note>
          <note>
            Frankrike och Tyskland. I den undersökningen kom vi på andra
            plats när det gällde företagsklimat. Undersökningen var baserad
            på kostnaden för elförbrukning, bolagsskatt och rimliga arbetskraftskostnader.
          </note>
          <note>
            Kent Olsson! Sluta med att sprida irrlärorna att företagsklimatet
            är så dåligt i det här landet. Jag tror snarare att det inte är
            fler än Kent Olsson och möjligtvis det moderata kansliet som tror
            på den bilden av verkligheten.
          </note>
          <note type="speaker">
            Anf. 48 ELVER JONSSON (fp) replik:
          </note>
          <note>
            Herr talman! Utskottets ordförande höll ett som jag tycker sedelärande
            anförande om hur farligt det är att föra kvartalspolitik. Jag
            tror att vi kan instämma i det. Men då måste man också säga att
            det faller ett tungt ansvar på socialdemokraterna. Drygt fyra
            år med socialdemokratisk regeringspolitik beskriver en ganska
            krokig bana. Sett i partipolitiska färger är den nog så brokig.
          </note>
          <note>
            Det var återställarna från 1994/95 på arbetsrättens område. Det
            har varit en halvhjärtad satsning på näringspolitiken. Åtgärdsfrossan
            har vi talat om, när det var ROT och RAS, OTA och generationsväxling.
          </note>
          <note>
            Modell- och volymkraven har fått dominera för länge, och kvalitetssatsningen
            som skulle ge jobb har uteblivit.
          </note>
          <note>
            Skatten på arbete har det bortsetts för mycket från, och den
            vidgade arbetsmarknaden har vi inte tagit till vara. Det må vara
            totalt för tjänstesektorn, service, den nya tekniken, hushållsnära
            tjänster, turismens betydelse, osv.
          </note>
          <note>
            Sedan återigen detta med tillväxt. Nu säger Johnny Ahlqvist att
            vi skall diskutera arbetsmarknadspolitik. Men den går naturligtvis
            inte att diskutera isolerad, för den är ju kopplad till så många
            andra politikområden som har influens på möjligheterna att erhålla
            arbete. Vi har ju levt med förödande utgifter för arbetslöshet,
            150 miljarder kronor om året för stat och kommun, dvs. 3 miljarder
            i veckan. Det borde bytas ut mot skatteintäkter i stället och
            att vi får en bredare skattebas, med fler människor i arbete.
            Det är den enda chansen, som jag ser det, att klara välfärd i
            framtiden.
          </note>
          <note type="speaker">
            Anf. 49 JOHNNY AHLQVIST (s) replik:
          </note>
          <note>
            Herr talman! Ja, Elver Jonsson, jag kommer ihåg en period när
            vi behandlade ett antal andra bokstavskombinationer i kammaren.
            Något som hette GAS, generellt anställningsstöd, som Elver Jonsson
            röstade för vid det tillfället. Jag tror att det gav fem sex arbetstillfällen
            i hela landet. Vi har nog varit lika goda kålsupare både vi och
            ni när det gällt att pröva nya idéer.
          </note>
          <note>
            Men jag tycker att det är viktigt att man vågar pröva nya idéer
            inom arbetsmarknadspolitiken. Vågar man inte pröva någonting kommer
            man inte heller framåt. Kostnaderna för RAS och GAS blev minimala,
            därför att bägge åtgärderna var totalt misslyckade. Därför orsakade
            de ingen kostnad för staten heller. Där behöver man inte säga
            att man vräkte ut pengar i onödan.
          </note>
          <note>
            Naturligtvis delar jag Elver Jonssons uppfattning att det är
            oerhörda kostnader för arbetslösheten. Jag tror att det är viktigt
            att man kommer till skott så snabbt som möjligt och får ned dem.
            Det tror jag inte att man löser på det sätt som ni skriver i er
            gemensamma reservation, Elver Jonsson, att det är arbetsrätt,
            a-kassa och lägre skatter som behövs. Jag tror att det är någonting
            helt annat.
          </note>
          <note>
            Jag tror att mycket av arbetslösheten kommer att minska av sig
            själv, därför att de lediga platserna finns. Det är vår uppgift
            som arbetsmarknadspolitiker att se till att de som är arbetslösa
            kan ta de lediga jobben. Då handlar det inte om skattesänkningar.
            Det gör inte den enskilda människan mer stärkt att vi sänker Elver
            Jonssons skatt. Jag tror inte att jag får ett jobb av det skälet,
            med den utbildning och den bakgrund som jag har. Man behöver satsa
            arbetsmarknadspolitiska medel på detta. Jag har sagt till Kent
          </note>
          <note>
            Olsson att vi satsar ytterligare 2 miljarder för att klara denna
            del.
          </note>
          <note>
            Elver Jonsson tog i sitt inledningsanförande upp problemet med
            företagsamhet i landet. Specificera vilka åtgärder det är som
            gör att företag inte vill starta här i landet!
          </note>
          <note type="speaker">
            Anf. 50 ELVER JONSSON (fp) replik:
          </note>
          <note>
            Herr talman! Det är mycket vi kan vara överens om, och visst
            har det gjorts misstag genom åren. Men jag tror att det är viktigt
            att ta fasta på det som Johnny
          </note>
          <note>
            Ahlqvist ändå medger, att vi måste våga pröva nytt.
          </note>
          <note>
            Där tycker jag att socialdemokraterna kanske har varit sena ur
            startblocken.
          </note>
          <note>
            När det gäller jobben och att kunna passa ihop arbete och kompetens
            är det riktigt och viktigt att säga att det vill till en arbetsmarknadspolitik
            som svarar mot det behov som finns. Problemet är att arbetsplatserna
            försvinner från Sverige. Man flyttar ut. Vi ser de många varslen
            i dag. Då räcker det inte ens att ha en bra arbetsmarknadspolitik.
          </note>
          <note>
            De ansvariga ministrarna för våra områden har i sin artikel skrivit:
            Det behövs en socialdemokratisk tillväxtdebatt. Min fråga till
            Johnny Ahlqvist är: Skall vi se det som ett nödrop, eller kanske
            möjligen ett slags regeringsovana, eller finns det faktiskt ett
            behov av att få denna tillväxtdebatt? Jag skulle hälsa den med
            tillfredsställelse, därför att tillväxtens betydelse tror jag
            har varit alldeles för underskattad.
          </note>
          <note>
            Det har funnits en del dogmatiska invändningar där man ser tillväxt
            enbart som rovdrift. Jag har försökt att påpeka att all tillväxt
            måste ske på naturens villkor. Det är viktigt att tillväxten inte
            hindras. Tillväxten kan inte hjälpas fram med kortare arbetstid
            eller genom att hålla tillbaka i övrigt. Allt arbete är värdefullt,
            också de enkla genomgångsjobb man har i sin ungdom. De bidrar
            till folkhushållet och till en värdefull praktik. I förlängningen
            innebär fler jobb en säkrad välfärd. Jag hoppas att vi är överens
            på den punkten.
          </note>
          <note type="speaker">
            Anf. 51 JOHNNY AHLQVIST (s) replik:
          </note>
          <note>
            Herr talman! Elver Jonsson och jag kan nog enas om att det naturligtvis
            behövs mer sysselsättningstillfällen för att säkra välfärden.
          </note>
          <note>
            Det är bra med en tillväxtdebatt. Vi kanske skulle ha tagit den
            för länge sedan. Det är oerhört viktigt att diskussionen börjar
            om tillväxtens betydelse. Jag kan inte komma ihåg att den borgerliga
            oppositionen har varit någon tillskyndare av en tillväxtdebatt
            i den här kammaren.
          </note>
          <note>
            Elver Jonsson kommer åter in på det dåliga företagsklimatet.
            Jag försökte i min replik till Kent Olsson tala om hur det är
            med utländska investeringar i
          </note>
          <note>
            Sverige. Elver Jonsson vet att det under 1996 tillkom nästan
            100 nya amerikanska företag i Sverige. Den undersökning jag pekade
            på tidigare är baserad på kostnadsfördelar när det gäller elförbrukning,
            bolagsskatt och rimliga arbetskraftskostnader. Där hamnar
          </note>
          <note>
            Sverige på andra plats bland dessa länder. Då kan det inte vara
            så illa att starta företag eller investera i Sverige.
          </note>
          <note>
            Under 1997 startades 29 000 företag i Sverige.
          </note>
          <note>
            Inte sedan SCB:s statistik började samlas in har det startats
            så många företag som under 1997. Det har varit betydligt färre
            konkurser än under er regeringstid. Konkurserna i den region Elver
            Jonsson kommer från i Västsverige har minskat med 35 % sedan 1997.
          </note>
          <note>
            Vi kommer ihåg att det fanns en period när både
          </note>
          <note>
            Elver Jonsson och jag satt i arbetsmarknadsutskottet och antalet
            konkurser i landet var 55 000 per år. Jag tror nog att socialdemokratisk
            politik har gjort att det är bättre att vara företagare nu än
            under åren 1991-
          </note>
          <note>
            1994.
          </note>
          <note type="speaker">
            Anf. 52 HANS ANDERSSON (v) replik:
          </note>
          <note>
            Herr talman! Jag vill ta min utgångspunkt i några viktiga frågor
            som vi reser i vår reservation. Den första handlar om volymkrav
            och arbetslinjen. I tidningen kan man se att Rosengren säger att
            det gamla volymmålet är kontraproduktivt. Han verkar dela vår
            uppfattning, och Johnny Ahlqvist säger att utskottet är medvetet
            om det.
          </note>
          <note>
            Det är klart att detta kan leda till att den öppna arbetslösheten
            stiger på kort sikt. Vi skriver i vår reservation att förändringarna
            inte får innebära att arbetslösa i högre grad än i dag blir hänvisade
            till passiv ersättning i stället för att delta i åtgärder. Det
            får inte heller leda till att arbetslösa blir utförsäkrade. Hur
            ser
          </note>
          <note>
            Johnny Ahlqvist på frågan om arbetslinjen kontra nedgången på
            volymkraven kontra utförsäkringshotet
          </note>
          <note>
            - det vore det allra värsta?
          </note>
          <note>
            Den andra synpunkten gäller utbildning. Vi säger bl.a. att genom
            att höja den lägsta nivån på utbildningsbidragen, men också införa
            stimulansbidrag till olika bristyrkesutbildningar, kan människor
            stimuleras att vidareutbilda sig. AMS har också haft den typen
            av insikt, dvs. att det vore produktivt.
          </note>
          <note>
            Det är en framtidsfråga för oss båda hur vi skall föra fram en
            mera kompetensinriktad arbetsmarknadspolitik. Min fundering är
            hur Johnny Ahlqvist ser på det. Det är viktigt att betona med
            tanke på vad som sägs på många andra håll att chansen att få jobb
            ligger på 60-70 % efter genomgången arbetsmarknadsutbildning.
            Där behövs ytterligare ting.
          </note>
          <note>
            Jag nämnde "Det finns bruk för alla"-processen för de människor
            som inte är inne i det allra mest konkurrensutsatta tillväxtscenariot.
            Projektet hotas.
          </note>
          <note>
            Har Johnny Ahlqvist samma positiva syn på det projektet som jag
            har, och vill han garantera dess överlevnad?
          </note>
          <note type="speaker">
            Anf. 53 JOHNNY AHLQVIST (s) replik:
          </note>
          <note>
            Herr talman! Vi är överens i utskottet om volymmålet. Vi har
            haft olika infallsvinklar, men de skall tas bort från den beräkningsgrund
            som finns i dag.
          </note>
          <note>
            Arbetslinjen får inte vika för att ett volymmål tas bort. Det
            är oerhört viktigt att slå fast i kammaren att utförsäkringen
            inte får komma så långt att människor ramlar ut ur systemet och
            hänvisas till socialbidrag från kommunen. Hans Andersson och de
            övriga partierna vet att vi ändrade i fråga om arbetspraktiken.
            Vi såg en fara i att det inte fanns någon form av volymåtgärd
            för de långtidsinskrivna, så att de kunde få någon form av arbetspraktik
            så att de kunde kvalificera sig för ytterligare en arbetslöshetsperiod.
          </note>
          <note>
            Jag delar helt Hans Anderssons uppfattning att det måste satsas
            ytterligare på arbetsmarknadsutbildning.
          </note>
          <note>
            Siffrorna är oerhört bra. 60-70 % av dem som genomgår en arbetsmarknadsutbildning
            får faktiskt ett jobb. Den viktigaste insatsen är att satsa på
            arbetsmarknadsutbildning.
          </note>
          <note>
            Jag delar Hans Anderssons uppfattning - och vi har diskuterat
            det tidigare i kammaren - att det är viktigt att ha någon form
            av stimulansbidrag. De som genomgår en aktiv åtgärd i form av
            arbetsmarknadsutbildning kostar mer än vad den människa gör som
            bara uppbär passiva ersättningar.
          </note>
          <note>
            "Det finns bruk för alla" är ett oerhört positivt projekt som
            har bedrivits. De signaler som jag fick i går säger att förslaget
            till dagens regeringssammanträde är att projektet skall förlängas
            ytterligare.
          </note>
          <note type="speaker">
            Anf. 54 HANS ANDERSSON (v) replik:
          </note>
          <note>
            Herr talman! En kan inte bli gladare att ställa tre frågor och
            få sådana tre svar. Jag fortsätter att ställa en fjärde och femte
            fråga.
          </note>
          <note>
            Den fjärde frågan kunde handla om arbetsrätt, som är en viktig
            del av vad vi tar upp i reservationen.
          </note>
          <note>
            Utskottet säger att mer inte skall göras där. Jag tycker inte
            att det var något särskilt produktivt som gjordes när man genomförde
            försämringar. Det har inte lett till något jobb.
          </note>
          <note>
            Nu säger man att parterna skall sköta detta. Jag tycker att det
            är viktigt att parterna tar sitt ansvar och att parterna bär samlade
            kollektivavtal som rör arbetsrätten. Det är också viktigt att
            de har ett regelverk i botten. De borgerliga vill inte se förändringarna
            på arbetsmarknaden - just in time-arbetsmarknaden -
          </note>
          <note>
            med de korta anställningskontrakten och vad det betyder i rättsförluster
            för löntagarna.
          </note>
          <note>
            Jag hoppas att Johnny Ahlqvist är beredd att gå in i en diskussion
            om vad det går att göra lagstiftningsvägen för att öka inflytande
            och trygghet för löntagarna med den nya flexibilitet som arbetsmarknaden
            utmärks av.
          </note>
          <note>
            Även om många har varit negativa i fråga om statistiken finns
            110 000 fler jobb formellt registrerade mellan november 1997 och
            november 1998. Det är unikt högt. Men statistiken har vikt sig,
            och prognosen ser sämre ut. I Konjunkturinstitutets prognos fram
            till 2004 - det år vi har ett gemensamt mål - saknas det 100 000.
            Det bästa med prognoser är att man får dem i god tid så att det
            går att vidta åtgärder för att falsifiera dem så att de inte uppfylls
            - de blir inte verklighet.
          </note>
          <note>
            Jag är övertygad om att Johnny Ahlqvist i de förhandlingar vi
            skall ha om sysselsättning kommer att vara beredd att ta in kraftfullare
            instrument i politiken, så att vi slipper vara med om att landa
            100 000
          </note>
          <note>
            färre jobb än i vårt gemensamma mål.
          </note>
          <note type="speaker">
            Anf. 55 JOHNNY AHLQVIST (s) replik:
          </note>
          <note>
            Herr talman! Det är tur att man bara har rätt till två repliker,
            annars kan man utlova alldeles för mycket om man får nya frågor
            för var replik.
          </note>
          <note>
            Min uppfattning om arbetsrätten, Hans Andersson, är att det först
            och främst är oerhört viktigt att parterna kan komma överens.
            Det gäller inte bara arbetsrätten, utan det gäller också lönebildningen.
            Det är dags att arbetsmarknadens parter tar större ansvar än de
            har gjort tidigare. När det har strulat i någon form i förhandlingsverksamheten
            - oavsett vilken regering det har varit - har den ena eller den
            andra parten vänt sig till regeringen och krävt lagändring.
          </note>
          <note>
            Det är dags att lösa dessa problem i förhandlingarna.
          </note>
          <note>
            Ett antal utredningar har presenterats, bl.a. Svante
          </note>
          <note>
            Öbergs utredning om lönebildning. Det kan vara viktigt att SAF
            uppfattar det alternativet om det inte går att komma fram till
            något i förhandlingsverksamheten.
          </note>
          <note>
            När det gäller arbetsrätten tror jag att den måste ses över med
            utgångspunkten att arbetsmarknaden är en helt annan i dag än när
            lagen skrevs 1974. Det är allt större grupper som inte omfattas
            av arbetsrätten, och det kommer att bli allt större grupper framöver
            som inte heller kommer att få någon del av kompetensutvecklingen
            därför att de har arbeten som kanske är begränsade till viss tid,
            och sedan är de ute i kylan igen. Därför tror jag att man måste
            se över problemet i arbetsrätten.
          </note>
          <note>
            Jag vill inte göra några större utfästelser när det gäller arbetsrätten
            mer än de som jag har talat om, för jag tycker att det måste finnas
            ett tryck på arbetsmarknadens parter att komma framåt i de förhandlingar
            som nu pågår.
          </note>
          <note type="speaker">
            Anf. 56 BARBRO JOHANSSON (mp) replik:
          </note>
          <note>
            Herr talman! Egentligen vill jag bara tacka Johnny
          </note>
          <note>
            Ahlqvist för det inledda samarbetet, som jag tycker har varit
            konstruktivt.
          </note>
          <note>
            När det gäller budgeten tycker vi i Miljöpartiet att vi har fått
            in en del gröna fotavtryck. Självfallet har vi inte kunnat påverka
            budgeten så mycket som vi hade velat göra på grund av den rådande
            ordningen. Men några förslag har varit bra, bl.a. att jämställdheten
            återfinns i budgeten och förslagen om ökade resurser till JämO
            för att bl.a. motverka lönediskriminering liksom statistik med
            ett jämställdhetsperspektiv och förslaget om arbetsvärderingar.
            Jag hoppas att vi skall fortsätta i den riktningen och att de
            arbetsgrupper som nu blir tillsatta kommer att arbeta i samma
            konstruktiva anda. Jag är övertygad om att vi skall kunna lägga
            fram några konkreta förslag för att öka sysselsättningen.
          </note>
          <note>
            Jag vill avsluta med att önska Johnny Ahlqvist och alla mina
            arbetskamrater i utskottet en god jul.
          </note>
          <note>
            Jag vill också tacka arbetsmarknadsutskottets kansli.
          </note>
          <note>
            Tack så mycket.
          </note>
          <note type="speaker">
            Anf. 57 JOHNNY AHLQVIST (s) replik:
          </note>
          <note>
            Herr talman! Det är klart att när man tillsätter arbetsgrupper
            måste det finnas en ambition från alla de tre parter som ingår
            i arbetsgruppen att komma framåt. Jag tror att vi med gemensamma
            ansträngningar faktiskt skall kunna hitta infallsvinklar både
            när det gäller arbetstiden och när det gäller sysselsättningen
            och tillväxten. Som Hans Andersson nämnde finns det ju ett gemensamt
            mål att få ned arbetslösheten och få 80-procentsmålet genomfört
            i början på 2000-
          </note>
          <note>
            talet.
          </note>
          <note>
            Barbro Johansson hade en oehört bra synpunkt när det gällde arbetsvärdering,
            lönesättning m.m., för vi måste hitta instrument för att vi någon
            gång skall komma fram till att kvinnor faktiskt diskrimineras
            på svensk arbetsmarknad. Även om de utför samma arbete, har de
            lägre löner än männen. Ett första steg i den riktningen finns
            nu i budgeten.
          </note>
          <note>
            Sedan vill jag bara, herr talman, tacka personalen på arbetsmarknadsutskottet
            för alla de nattliga timmar som den har tillbringat på utskottskansliet
            för att producera det betänkande som vi i dag har att ta ställning
            till. Det är klart att sett till belastningen där kanske en arbetsdelning
            eller en minskad arbetstid skulle kunna innebära att ett antal
            arbetstillfällen skapades.
          </note>
          <note>
            Jag vill också tacka mina kamrater i utskottet för ett gott samarbete
            under hösten.
          </note>
          <note type="speaker">
            Anf. 58 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Det är en del frågor som inte har blivit besvarade.
            Bl.a. hade jag hoppats att jag skulle få en redovisning på hur
            man från regeringens sida har tänkt finansiera förändringarna
            i finansieringen av arbetspraktiken. Det har jag fortfarande inte
            fått, men jag hoppas att jag kan få det nu.
          </note>
          <note>
            Hade vi fått en klar och tydlig redovisning i utskottet är det
            möjligt att reservationen inte hade avgetts, men nu finns den
            här. Eftersom finansieringen inte är klar och då det är väldigt
            mycket oklarheter om vad som kommer att hända med denna åtgärd
            har vi begärt att regeringen skall återkomma redan under våren.
          </note>
          <note>
            Sedan är det en annan sak som jag tycker att vi borde diskutera
            lite mer, nämligen formerna för förenklingar och decentralisering
            av arbetsmarknadspolitiken. Arbetsmarknaden ser väldigt olika
            ut i Stockholm, Gnosjö och Karesuando. Att då ha en gemensam arbetsmarknadspolitik
            som är så pass stelbent som den är i dag, med så väldigt många
            åtgärder, gynnar varken stockholmare, smålänningar eller norrlänningar.
            Därför är det väldigt viktigt att regeringen så snart som möjligt
            kommer vidare med de förändringar som man har aviserat. Jag börjar
            bli lite otålig. När tänker regeringen komma med förändringarna?
            Vi diskuterade dem under förra mandatperioden. Då sade man: Javisst,
            de kommer. Jag hade hoppats att de skulle komma i denna budgetproposition,
            men jag får väl ge mig till tåls tills vårpropositionen kommer.
            Kommer det någonting till våren, så hoppas jag att det är något
            ganska rejält så att vi känner att det har hänt någonting. Sammanslagningen
            av två åtgärder till en leder inte så förfärligt långt.
          </note>
          <note>
            Jag hoppas, Johnny Ahlqvist, att jag kan få svar på ett par av
            mina frågor här.
          </note>
          <note type="speaker">
            Anf. 59 JOHNNY AHLQVIST (s) replik:
          </note>
          <note>
            Herr talman! När det först gäller finansieringsavgiften är våra
            beräkningar av kostnader och volymer gjorda på tidigare utfall.
            Det är ingen ovanlig modell att använda sig av. Tvärtom är de
            flesta beräkningar i budgethänseende gjorda på tidigare utfall.
            Man tittar oftast bakåt när man gör beräkningar. Det som ligger
            till grund för vårt ställningstagande är att det finns ett utrymme
            för att sänka finansieringsavgiften.
          </note>
          <note>
            De kringskostnader som vi i dag tar bort är 116
          </note>
          <note>
            miljoner kronor när det gäller de grupper som vi ger fribrev.
            Kostnaden för att sänka finansieringsavgiften på de områden som
            vi föreslår är 85 miljoner. Det initiativ som utskottet tog är
            alltså med råge finansierat. Jag har därför inte fått några kontakter
            från Finansdepartementet, vilket man rimligtvis får när kostnader
            inte är finansierade.
          </note>
          <note>
            Jag kan bara uttrycka mitt beklagande över att jag inte hade
            fått fram dessa siffror vid justeringstillfället, för då kanske
            det hade varit total enighet om denna del. A andra sidan hade
            vi kanske inte haft så mycket att debattera i dag, så det kan
            ju vara ett plus i det avseendet.
          </note>
          <note>
            Sedan delar jag Centerns uppfattning om förenkling och decentralisering
            av arbetsmarknadspolitiken.
          </note>
          <note>
            Jag har under en lång period pläderat för att man måste förlita
            sig på att kunskaperna finns ute i regionerna. Jag tror inte att
            man kan ha en generell modell för arbetsmarknadspolitiken framöver,
            utan man måste våga pröva olika infallsvinklar beroende på situationen
            i den aktuella kommunen.
          </note>
          <note>
            Jag förväntar mig att vi i arbetsgruppen, som jag beklagar att
            inte Centern är representerad i - ni valde i stället att spela
            på högra planhalvan denna mandatperiod - kommer att lägga fram
            förslag om viss decentralisering av arbetsmarknaden och betydliga
            förenklingar av regelverket.
          </note>
          <note type="speaker">
            Anf. 60 MARGARETA ANDERSSON (c)
          </note>
          <note>
            replik:
          </note>
          <note>
            Herr talman! Jag tackar för svaret. Det känns betryggande att
            förändringen av finansieringsavgiften är finansierad. Jag hoppas
            att det verkligen är så, så att inte kommunerna sedan kommer att
            drabbas av andra kostnader utan att det blir en rejäl sänkning,
            som
          </note>
          <note>
            Johnny Ahlqvist här säger.
          </note>
          <note>
            Sedan får jag också tacka för beskedet att man kommer att göra
            förbättringar i decentralistisk riktning på arbetsmarknadsområdet.
            Om vi skall komma vidare och ur den situation som vi i dag befinner
            oss i, så är det nämligen just decentralisering och enklare regler
            som behövs på detta område.
          </note>
          <note>
            Jag hoppas att vi även på höger planhalva skall kunna bedriva
            en konstruktiv oppositionspolitik, så att vi kan tillföra samhället
            förbättringar i olika sammanhang. Plakatpolitik är ingenting som
            vi från
          </note>
          <note>
            Centerns sida tycker är någon vits att bedriva. Det kan man möjligen
            göra i andra sammanhang, men inte på arbetsmarknadsområdet eller
            något annat politikområde.
          </note>
          <note>
            Också jag vill tacka för ett trevligt samarbete i arbetsmarknadsutskottet.
            Jag vill tacka personalen, som verkligen har ställt upp på alla
            sätt och vis, både bittida och sent, och som alltid är mycket
            sympatiska och trevliga. Det är så lätt att komma i kontakt med
            er och få hjälp med det man behöver.
          </note>
          <note>
            Till allihop, även de ledamöter i kammaren som är här, vill jag
            önska en god jul och ett gott nytt år. Sedan kämpar vi vidare
            med arbetsmarknadspolitiken i framtiden.
          </note>
          <note type="speaker">
            Anf. 61 HENRIK WESTMAN (m):
          </note>
          <note>
            Herr talman! Vi, och framför allt regeringen, talar om att arbetslösheten
            är ett av våra största problem.
          </note>
          <note>
            Jag delar den uppfattningen. Har vi inte ett fungerande näringsliv
            som utvecklas och kan ge sysselsättning åt alltfler, får vi inte
            de resurser som behövs för att bygga ett bra samhälle med en utvecklad
            infrastruktur och en god samhällelig service. Vi får kort sagt
            inte råd med vår offentliga sektor.
          </note>
          <note>
            Vi ser dagligen att våra storföretag flyttar ut från landet bl.a.
            på grund av att skatten på arbete i vårt land är så hög. Villkoren
            för själva företagandet är skrivna för storföretag, så det är
            inte där problemet ligger. Problemet är att innan företagen blir
            storföretag behöver vi småföretag som kan växa och därmed skapa
            sysselsättning. Jag och många med mig tror att detta är en del
            av lösningen på våra problem.
          </note>
          <note>
            Herr talman! Det är inte lätt att vara småföretagare i Sverige
            i dag. Man behandlas ofta som en tänkbar brottsling av myndigheterna.
            Och är man ingen brottsling kan man lätt bli det på grund av de
            oändliga och krångliga regler som omgärdar verksamheten.
          </note>
          <note>
            Över huvud taget verkar det som om vi måste detaljreglera allt.
            Det här leder till att människor drar sig för att starta företag
            och anställa folk, vilket i sin tur leder till att alla som borde
            kunna arbeta inte kan få ett meningsfullt jobb.
          </note>
          <note>
            Detta har i sin tur lett till att vi blivit tvingade att bygga
            upp en ofantlig verksamhet som just skall försöka få folk i arbete.
            Det är delar av den verksamheten vi talar om i dag.
          </note>
          <note>
            Jag har inte varit så länge i riksdagen, men jag har hunnit vara
            med på två s.k. hearings i arbetsmarknadsutskottet. Vid båda tillfällena
            framgick det att de ansvariga tjänstemännen, visserligen i försiktiga
            ordalag men tydligt nog, tyckte att det fanns för många och för
            krångliga åtgärder och regler som delvis överlappade eller motverkade
            varandra.
          </note>
          <note>
            Vi moderater har föreslagit en betydande rensning i antalet olika
            arbetsmarknadsåtgärder. Och det finns faktiskt i regeringens budgetproposition
            ett förslag om att de nuvarande åtgärderna arbetsplatsintroduktion
            (API) och arbetslivsutveckling (ALU) skall ersättas av en ny åtgärd,
            kallad arbetspraktik. Man får väl vara glad för det lilla. Två
            åtgärder ersätts av en.
          </note>
          <note>
            Nu är det emellertid så att reglerna för denna nya föreslagna
            åtgärd innehåller en hel del märkligheter.
          </note>
          <note>
            Jag sade nyss att jag inte har varit så länge i riksdagen. Men
            jag har ett långt förflutet som kommunstyrelsens ordförande i
            en kommun. Jag har under den tiden lärt mig att staten är fenomenal
            på att i olika sammanhang övervältra kostnader till kommunerna.
          </note>
          <note>
            Det tog inte lång tid i riksdagen förrän jag stötte på ett nytt
            försök att göra detta, nämligen den nyss nämnda arbetsplatspraktiken.
          </note>
          <note>
            Staten har som bekant ansvaret för arbetsmarknadspolitiken och
            de arbetsmarknadspolitiska åtgärderna. Enligt finansieringsprincipen
            skall staten anvisa finansiering då staten lägger på kommunerna
            nya uppgifter. Staten vill att kommunerna skall ställa upp och
            ta emot personer som är anvisade bl.a. arbetspraktik samt nu också
            att de skall bidra med ökad finansiering.
          </note>
          <note>
            Kommunerna ställer upp genom att ordna de praktikplatser som
            behövs. Att dessutom bidra till finansieringen är enligt min uppfattning
            inte en uppgift för kommunerna, särskilt inte om verksamheten
            är helt skild från kommunernas normala verksamheter. Det kan t.ex.
            gälla systugor för arbetslösa. Kommunernas huvuduppgifter är service,
            utbildning, vård och omsorg.
          </note>
          <note>
            Lika självklart som att kommunerna bör ta på sig en betydande
            del av de praktikplatser som behövs bör det också vara att kommunerna
            inte skall betala för att ta emot anvisade arbetslösa. Gäller
            inte detta så måste pengar tas från någon annan del av den kommunala
            verksamheten.
          </note>
          <note>
            Regeringen har själv sagt att arbetspraktiken inte får tränga
            undan ordinarie verksamhet. Om inte kommunerna undantas från,
            eller kompenseras för, finansieringsbidraget så trängs ordinarie
            arbetstillfällen undan. Hur många arbetstillfällen det gäller
            kan man få en uppfattning om ifall man vet hur mycket pengar det
            rör sig om.
          </note>
          <note>
            Låt oss se på budgeten för 1998. Där beräknades finansieringsbidraget
            ge 557 miljoner kronor. Den senaste prognos som jag känner till
            pekar på att det bara blir 322 miljoner kronor. Enligt budgeten
            för
          </note>
          <note>
            1999 beräknas finansieringsbidraget till 742 miljoner kronor,
            dvs. 420 miljoner kronor mer än vad prognosen för 1998 pekar på.
          </note>
          <note>
            742 miljoner kronor motsvarar ca 20 000 platser.
          </note>
          <note>
            Hur stor del av detta, och hur stor del av ökningen, faller på
            kommunerna? Hälften, en tredjedel, eller?
          </note>
          <note>
            Klart är att det är en avsevärd kostnadsökning för kommunerna.
          </note>
          <note>
            Detta trodde vi att också de socialdemokratiska ledamöterna i
            arbetsmarknadsutskottet hade insett då de föreslog en förändring
            i fråga om finansieringsbidraget från stat, kommuner och landsting
            när det gäller s.k. långtidsinskrivna. Men vi blev besvikna.
          </note>
          <note>
            Vid beredningen av deras förslag presenterades inget underlag
            för de ekonomiska konsekvenserna. Trots påpekande om nödvändigheten
            av en sådan redogörelse lämnades bara vaga uppgifter. Denna brist
            har i princip inneburit att det varit omöjligt att ta ställning
            till majoritetens förslag.
          </note>
          <note>
            Enligt vår mening är detta förfaringssätt otillfredsställande.
            Det innebär att utskottet vid sin beredning har haft ett alltför
            undermåligt underlag för att kunna ta ställning till frågan.
          </note>
          <note>
            Herr talman! Min egen uppfattning är att de förändringar som
            föreslagits av majoriteten främst är av kosmetisk karaktär och
            inte ändrar kostnader eller finansiering. Man kan möjligen säga
            att utskottsmajoriteten har försökt att underlätta för långtidsinskrivna
            att få praktikplatser genom att stärka deras
          </note>
          <note>
            "konkurrenskraft" gentemot andra arbetslösa. Man har däremot
            inte på något sätt tagit hänsyn till de ökade kostnader som lagts
            på kommunerna utan nu bara placerat om en del av den i propositionen
            tänkta ökningen av finansieringsbidraget till uteblivna kostnadsersättningar.
          </note>
          <note>
            Kvar står således det faktum att staten nu lägger på de redan
            ekonomiskt tyngda kommunerna en ny utgift i storleksordningen
            flera hundra miljoner. Ordinarie arbeten i kommunerna kommer att
            ersättas av den arbetsmarknadsåtgärd som kallas arbetspraktik.
          </note>
          <note>
            Man kan fråga sig: Är socialdemokraterna verkligen intresserade
            av ett ökat antal riktiga arbetstillfällen?
          </note>
          <note>
            Vi som kommer från kommunerna i Stockholms län lider nästan alla
            under ett utjämningssystem som gör det lönsamt att minska andelen
            av befolkningen i produktionen. Den kommun jag kommer ifrån, Täby,
            tjänar 10 000 kronor på varje minskat arbetstillfälle.
          </note>
          <note>
            Man kan konstatera att de delar av landet som kan öka antalet
            arbetstillfällen stryps.
          </note>
          <note>
            Företagsamheten, som är en förutsättning för att ge oss ökade
            skatteintäkter, flyr eller kommer inte till på grund av för högt
            skattetryck och en djungel av regler.
          </note>
          <note>
            En tillväxt av skatteunderlaget är en förutsättning för att kommunerna
            skall kunna bibehålla och förbättra sina kärnverksamheter samt
            behålla sina anställda.
          </note>
          <note>
            Ökade bidrag är ingen lösning. De kan för övrigt inte komma till
            stånd om vi inte har en tillväxt i landet.
          </note>
          <note>
            Kommunerna behöver långsiktigt stabila regler.
          </note>
          <note>
            De behöver incitament för att främja företagsamhet och arbetstillfällen
            och inte nya pålagor där staten övervältrar nya kostnader.
          </note>
          <note>
            Herr talman! Jag behöver kanske inte påpeka att jag naturligtvis
            står bakom de yrkanden och ställningstaganden som Kent Olsson
            tidigare framfört för oss moderater.
          </note>
          <note type="speaker">
            Anf. 62 JOHNNY AHLQVIST (s) replik:
          </note>
          <note>
            Herr talman! Jag tänker göra ett undantag från en regel som vi
            har levt med i arbetsmarknadsutskottet i alla tider, nämligen
            att vi efter utskottsrundan, som vi precis har klarat av, inte
            brukar kommentera enskilda talare.
          </note>
          <note>
            Jag måste ändå göra detta nu. Henrik Westman säger ju själv att
            han är ny i riksdagen och att han kommer från den kommunala verksamheten.
            Det här är inte så lätt. I det ena andetaget säger Henrik Westman
            att det är alldeles för mycket regelverk när det gäller arbetsmarknadspolitik,
            regler för företagare och annat. I nästa andetag tar han upp ett
            regelverk när det gäller varför inte kommunerna skall delta i
            arbetet med att lösa sysselsättningsproblemet.
          </note>
          <note>
            Jag kan över huvud taget inte se någon logik i ett sådant resonemang.
            Jag tror och vet att om vi skall klara att få ned arbetslösheten
            och lösa sysselsättningen är det inte bara en statlig angelägenhet.
            Kan man inte hjälpas åt mellan kommuner och stat är det, som f.d.
            ordföranden i kommunstyrelsen mycket väl vet, socialbidraget som
            återstår för den människa som inte kommer ut i produktionen. Och
            den kostnaden ligger faktiskt på kommunerna.
          </note>
          <note>
            Jag har inte fått de här negativa signalerna. Jag har varit på
            kommunkongress och jag har varit på
          </note>
          <note>
            Kommunförbundet och diskuterat just det vi pratade om tidigare,
            att man skall decentralisera mer till det kommunala planet. Jag
            har fått oerhörd respons även från partivänner till Henrik Westman.
            De tycker att man skall kunna göra på detta sätt, för det är oerhört
            viktigt att man gemensamt från både stat och kommun kan jobba
            för att lösa de här problemen.
          </note>
          <note>
            Då tycker jag att det är lite väl enkelt att säga att detta är
            statens bord och detta är kommunens bord. Så enkel är inte verkligheten.
          </note>
          <note type="speaker">
            Anf. 63 HENRIK WESTMAN (m) replik:
          </note>
          <note>
            Herr talman! Johnny Ahlqvist säger att jag är negativ till att
            kommunerna skall ta på sig den här uppgiften. Självklart är jag
            inte det men det måste finnas klara spelregler om vilket ansvar
            staten finansieringsmässigt har och om vilket ansvar kommunerna
            har. Man kan inte bara mörka och föra över åtgärd efter åtgärd
            som skall bekostas genom de kommunala kassorna.
          </note>
          <note>
            Jag har absolut ingenting emot att kommunerna skall vara med
            och hjälpa till men det måste, som sagt, finnas klara spelregler.
            De här spelreglerna har t.o.m. Kommunförbundet pekat på. Där är
            det socialdemokraterna, som bekant, som är i majoritet och som
            styr. De tycker också att detta är fel.
          </note>
          <note type="speaker">
            Anf. 64 JOHNNY AHLQVIST (s) replik:
          </note>
          <note>
            Herr talman! Jag tror att det är oerhört viktigt att man lite
            grann kan se till flexibiliteten när det gäller de här spelreglerna.
            Jag skulle kunna ta hur många som helst exempel från den kommunala
            sektorn. Man anställer arbetslösa med en enda avgörande infallsvinkel:
            att de skall kvalificera sig för arbetslöshetsförsäkringen. När
            man har gjort detta finns det inte längre något jobb i kommunen
            till den arbetslöse, för då har staten fått ta över ansvaret för
            ekonomin för den arbetslöse. Jag tror därför att vi skall vara
            väldigt försiktiga när vi gör sådana här jämförelser, i varje
            fall i denna kammare.
          </note>
          <note type="speaker">
            Anf. 65 CAMILLA SKÖLD (v):
          </note>
          <note>
            Herr talman! En fördel med att vara ny i riksdagen och också
            med att vara ny i arbetsmarknadsutskottet är att man, i alla fall
            ett tag, har kvar ett annat perspektiv och att man kan ha en bild
            av riksdagsarbetet
          </note>
          <note>
            "utifrån".
          </note>
          <note>
            När gemene man hör ordet arbetsmarknadspolitik tror jag att man
            tänker sig ett politikområde som handlar om att få ned arbetslösheten
            och om att skapa de nya jobben samt att man i själva verket sammanblandar
            flera olika politikområden som sammantaget skall skapa tillväxt,
            utveckling, meningsfulla arbeten osv. Denna sammanblandning finns
            också här i riksdagen och har till stor del kännetecknat den här
            debatten.
          </note>
          <note>
            Även om det är viktigt att slå fast att arbetsmarknadspolitiken
            inte kan leva ett eget liv vid sidan av den ekonomiska politiken,
            näringspolitiken, regionalpolitiken osv. är det också av betydelse
            att vi försöker fördjupa, diskutera och utveckla just den del
            som är arbetsmarknadspolitik. Därför hade jag hoppats att debatten
            i dag mycket mer skulle koncentreras på hur vi på bästa sätt kan
            göra arbetsmarknadspolitiken så effektiv som möjligt.
          </note>
          <note>
            Vi skriver i betänkandets inledning att situationen på arbetsmarknaden
            är svårtolkad. Det finns också en stor osäkerhet i både underlag
            och analyser. Men en sak som säkert kan utläsas är att obalanserna
            ökar och att det finns all anledning att ta de ökande skillnaderna
            mellan exempelvis regioner, branscher och befolkningsgrupper på
            fullaste allvar.
          </note>
          <note>
            När det gäller de regionala skillnaderna kan jag förstå det som
            har diskuterats tidigare här, nämligen att det kan uppfattas som
            en målkonflikt att arbetsmarknadspolitiken skall skapa rörlighet.
            Men detta är ett viktigt mål för att fylla lediga platser och
            motverka flaskhalsar och för utvecklingen av samhället i stort.
            Det får dock inte innebära att vi sammantaget får en statlig styrning
            som förhåller sig passiv till den ofrivilliga flyttningsvåg som
            vi ser, främst från skogslänen, eller som sammantaget understöder
            och uppmuntrar en geografisk befolkningsrörelse som i ett längre
            perspektiv är till nackdel både regionalpolitiskt och nationellt
            samhällsekonomiskt. Men då är vi inne på regionalpolitik, och
            det är ju en sak för näringsutskottet.
          </note>
          <note>
            Man bör också se vilken roll arbetsmarknadspolitiken kan spela.
            Ett sätt att göra arbetsmarknadspolitiken mer offensiv är, menar
            vi, att decentralisera besluten och låta de skilda regionala och
            lokala förutsättningar som finns faktiskt slå igenom.
          </note>
          <note>
            Därför menar vi i Vänsterpartiet att vi skall avsluta försöken
            med de s.k. frilänen och göra det här till en permanent modell
            för samtliga län - en modell där länen inom vissa givna ramar
            får ett vidgat handlingsutrymme, där man inte sätter volymkraven
            i första hand och där man tillåter ett starkt lokalt inflytande.
            Detta har också utskottets ordförande gett uttryck för här i dagens
            debatt.
          </note>
          <note>
            Jag skall gå vidare på temat siffror och statistik.
          </note>
          <note>
            Generellt sett blir det allt bättre ställt med könsspecifik statistik
            som ger oss bättre underlag för att beskriva mäns och kvinnors
            olika situation. Där vet vi numera att vi på flera sätt har en
            tudelad arbetsmarknad.
          </note>
          <note>
            Kvinnor finns i stor utsträckning inom den del arbetsmarknaden
            som har de sämsta anställningsvillkoren med lösare anställningsformer,
            mer ofrivilligt deltidsarbete och sämre möjligheter till befordran
            och kompetensutveckling. Vi ser också att kvinnor i större utsträckning
            deltar i kunskapslyftet och mer grundutbildningar, medan männen
            i större utsträckning får del av yrkesutbildningar som i sin tur
            ger bättre förutsättningar för inträde på arbetsmarknaden.
          </note>
          <note>
            Att bryta den könssegregerade arbetsmarknaden är en uppgift som
            måste intensifieras. Vi måste bli bättre på att motivera till
            utbildningar mot icke traditionella yrkesval. Det behövs fler
            kvinnor inom tekniska yrken. Det behövs fler män inom vård och
            omsorg. Vi måste också arbeta vidare med de osakliga skillnader
            som fortfarande finns när det gäller löner.
          </note>
          <note>
            Här pågår ett utredningsarbete. När det gäller lönerna aviseras
            i propositionen att mer resurser skall avsättas till SCB för att
            vidareutveckla lönestatistiken. Vidare pågår en översyn av jämställdhetslagen
            som bl.a. rör arbetsvärdering. Det görs alltså en mängd saker
            men det finns ju en hel del andra förslag om hur man kan gå vidare
            i jämställdhetsarbetet. Ett sådant förslag lägger vi i Vänsterpartiet
            fram i det här betänkandet. Det handlar om att förstärka det arbete
            som i dag bedrivs på länsstyrelserna av jämställdhetsexperter.
          </note>
          <note>
            I dag har så gott som samtliga expertområden på länsstyrelserna
            en tillsynsfunktion eller någon form av myndighetsutövning. Detta
            borde gälla även jämställdhetsexperterna. De juristresurser som
            finns skulle kunna kompletteras med expertområdet jämställdhet;
            allt för att effektivisera och öka samordningen mellan den nationella
            resursen JämO och den lokala och regionala nivån. Detta förslag,
            som finns i en av våra reservationer, talar jag för. Jag yrkar
            dock inte bifall här. Det är redan tillräckligt med förutsebara
            voteringar i denna kammare.
          </note>
          <note>
            Herr talman! Som jag sade inledningsvis är arbetsmarknadspolitiken
            inte mycket värd om den inte kompletteras med en ekonomisk politik,
            med näringspolitik, med regionalpolitik osv. som samverkar och
            drar åt samma håll. Vad vi har att brottas med är strukturella
            problem, obalanser mellan regioner samt obalanser mellan branscher,
            mellan befolkningsgrupper och mellan könen.
          </note>
          <note>
            Vi i Vänsterpartiet menar att arbetsmarknadspolitiken är ett
            komplement till en ekonomisk politik för tillväxt, till en fördelningspolitik
            för rättvisa, produktivitet, ökad efterfrågan osv. Dessutom är
            det nödvändigt med framåtsyftande reformer, exempelvis en generell
            arbetstidsförkortning. Den frågan har redan debatterats här i
            dag men jag vill ändå kommentera och klargöra Vänsterpartiets
            inställning - att arbetet med arbetstidsfrågan skall leda till
            någonting konkret.
          </note>
          <note>
            Förutsättningarna finns med deltagande av tre partier som samtliga
            har kongressbeslut i ryggen - kongressbeslut som talar för en
            arbetstidsförkortning.
          </note>
          <note>
            Det har i dag här i denna kammare diskuterats en hel del om samarbetet.
            Visst är det en balansgång att jämka ihop sig med två andra partier,
            och visst är det väl så att Vänsterpartiets politik var tydligare
            innan, och kanske bättre - vad vet jag? - när vi stod självständiga,
            men det näst bästa är heller inte dåligt.
          </note>
          <note type="speaker">
            Anf. 66 MARIA LARSSON (kd):
          </note>
          <note>
            Herr talman! Den största skillnaden i vårt land i dag går mellan
            människor som har ett arbete och dem som saknar ett arbete. Detta
            gäller såväl i ekonomiskt som i socialt avseende.
          </note>
          <note>
            Även om arbetet har ett egenvärde innebär det inte att avsaknaden
            av ett arbete påverkar det absoluta och unika människovärdet.
            Jag vill slå fast det ytterligare en gång i denna kammare. Men
            arbetslöshet är ett allvarligt slöseri med mänskliga resurser
            och förmågor. Vi kristdemokrater anser att allt arbete som utförs
            i samhället är värdefullt, oavsett om det utförs i industiproduktion,
            inom vård och omsorg, i den privata eller den ideella sektorn
            eller i det egna hushållet. Allt arbete är värdefullt.
          </note>
          <note>
            De som har jobb i dag finns på en arbetsmarknad som börjar anta
            nya former. Det handlar t.ex. om andra anställningsformer. 15
            % på arbetsmarknaden har i dag en tidsbegränsad anställning. 24
            % jobbar deltid. Många är säsongsarbetare. Många finns i personaluthyrningsföretag
            och uppdragsförmedlingar -
          </note>
          <note>
            jobbar då och då men inte regelbundet. 400 000 är enmansföretagare.
          </note>
          <note>
            Det handlar i dag till stor del om att växla mellan heltid och
            deltid, mellan att vara anställd och att vara företagare, kanske
            bägge delar samtidigt. Det handlar om hemarbete, distansarbete
            och arbete på konventionella arbetsplatser. Det handlar om vitt
            arbete men också alldeles för mycket svartjobb.
          </note>
          <note>
            I sådana tider väljer regeringen tillsammans med sina stödpartier
            - stödet har tydligt uttalats här i en krets för inbördes beundran
            - att tillsätta en arbetsgrupp för att titta på generella arbetstidsförkortningar.
          </note>
          <note>
            Jag måste säga att det känns otidsenligt. Det vittnar om detaljreglering
            och klåfingrighet. Frågan är tydligen så känslig att man låst
            in den och inte skall presentera någonting förrän år 2000. Då
            kommer ett förslag. Då kommer med all sannolikhet flexibiliteten
            att ha ökat ytterligare. Systemen och regelverken är omsprungna
            för länge sedan. Jag tycker att det är dags att låta kartan stämma
            med verkligheten. Det vittnar om ett statiskt tänkande när man
            skall fördela antalet arbetstimmar som om antalet jobb skulle
            vara statiskt. Jag tycker att vi i stället måste kraftsamla för
            att hitta incitament för företagande, för nya jobb, inte dela
            på ett antal statiska arbetstimmar. Jag tycker att utgångspunkten
            är fel.
          </note>
          <note>
            Herr talman! Samtidigt som många saknar arbete i vårt land är
            det, precis som Kent Olsson var inne på, så att sju av tio uppger
            att de har rekryteringsproblem när de vill anställa ny personal.
          </note>
          <note>
            Mona Sahlin har yttrat de här orden: Det är ett fruktansvärt
            underbetyg av arbetsmarknadspolitiken att arbetskraftsbrist uppstår
            trots hög arbetslöshet.
          </note>
          <note>
            Jag är beredd att instämma i Mona Sahlins yttrande. Uttalandet
            är dock lite märkligt med tanke på att det yttras av ett statsråd
            som har alla medel och möjligheter i sin hand och som är ansvarig
            för arbetsmarknads- och näringspolitiska området. Är det idéerna
            som fattas eller är det handlingskraften?
          </note>
          <note>
            Beskrivningen stämmer precis på Gnosjö kommun som jag representerar.
            Där fattas mycket människor till industrin, utbildad arbetskraft
            till speciella och specifika uppgifter. Men det går inte att få
            människor att flytta, inte ens från grannkommuner eller kommuner
            i det egna länet. Rörligheten på arbetsmarknaden går nästan bara
            i en riktning: från landsbygd till större städer. Här kan inga
            flyttningsbidrag i världen hjälpa till att vända den utvecklingen.
            Flyttningsbidragen skapar inte de incitament som är nödvändiga
            för att få en flyttning till stånd till de platser där arbeten
            finns.
          </note>
          <note>
            Hur gick det då för företagen? Jo, 18 % av dem lyckades inte
            tillsätta det utannonserade jobbet. 38 %
          </note>
          <note>
            tog det mycket längre tid än normalt att tillsätta det utannonserade
            arbetet. Detta får naturligtvis konsekvenser i form av att man
            fått säga nej till order, dra ned på produktionen och att redan
            befintlig arbetskraft får jobba mer övertid. Nu, Mona Sahlin,
            är det dags att sätta i gång, tänka och handla.
          </note>
          <note>
            Som ett första steg tycker man att mojoriteten, som uppenbarligen
            också är inne på att volymmålen skall försvinna, kunde ha anslutit
            sig till vårt förslag att få bort volymmålen och använda sig av
            intervalltänkande. Här ligger en spärr mot flaskhalsarna. Vi menar
            att det, genom att man sätter upp höga volymmål, blir svårt att
            finansiera de utbildningar som behövs för att undvika den här
            typen av flaskhalsar.
          </note>
          <note>
            Herr talman! För dem som inte har jobb i dag skulle jag vilja
            genomföra ordet subsidiaritet. Det är ett krångligt ord med ett
            vackert innehåll - ett honnörsord för oss kristdemokrater. Det
            betyder att vi vill flytta ned ansvar och resurser till lokal
            nivå, där man har chans att utforma åtgärder på ett flexibelt
            sätt utifrån den enskilde arbetssökanden. Åtgärdsfloran måste
            minskas i antal, kompetenshöjning med långsiktighet i tanken måste
            fokuseras. Då blir volymmålen bisarra.
          </note>
          <note>
            Så skulle jag vilja säga något om det som varit föremål för debatten
            i dag, den nya åtgärden och julklappen arbetspraktik. Som ny ledamot
            i parlamentet och i utskottsarbetet måste jag säga att jag är
            förvånad över det arbetssätt som majoriteten använder sig av när
            man lägger fram nya förslag och inte presenterar finansieringen.
            Man gör det inte i förväg så att vi andra har en vettig möjlighet
            att ta ställning till det.
          </note>
          <note>
            Man gör det inte ens vid sammanträdet där förslaget skall slutjusteras.
            Jag tycker det är en skymf mot det demokratiska systemet att agera
            på det sättet. Jag är förvånad över bristen hos majoriteten på
            viljan att hitta gemensamma goda lösningar. Snacka om plakatpolitik!
            Något annat kan det väl inte vara. Hade majoriteten haft lite
            politiskt mod hade man naturligtvis kunnat biträda vår hemställan
            om att de som finns i de statliga verksamheterna skulle undantas
            från regeln om finansieringsbidrag. Så hade vi kunnat se över
            den kommunala sektorn tillsammans, därför att det fanns en öppenhet,
            som jag bedömde det.
          </note>
          <note>
            Johnny Ahlqvist har inte gjort mig ett dugg lugnare i dag. Att
            man skall använda kringkostnadsersättningen för att betala arbetspraktiken
            tror jag bara leder till att de som i dag använder sig av kringkostnadsersättning
            kommer att bli de stora förlorarna.
          </note>
          <note>
            Vad får det för konsekvenser? Det har vi inte fått berett eller
            utrett. Åtminstone har jag inte sett några papper på det. Det
            är ett beslut som kom till i största hast utan att vi hade några
            som helst underlag på bordet. Jag vill verkligen stryka under
            den reservation som vi har på det här området om vikten av att
            fortsätta att följa utvecklingen på det kommunala området. Det
            finns all anledning att ha en öppenhet för det.
          </note>
          <note>
            Det borde ha varit självklart att man åtminstone hade tillgodosett
            det önskemålet från vår sida.
          </note>
          <note>
            Herr talman! Många av de välfärdssystem vi har byggt på under
            lång tid är inte avpassade till den verklighet de finns i och
            har i vissa fall spelat ut sin roll. Många av våra sociala trygghetssystem
            har anställning och arbetstid som central grund. Det betyder att
            många människor i dag kommer i kläm och hamnar mellan två stolar.
            Nu handlar det om att hitta nya lösningar men med en grundtrygghet
            i botten. Det sociala engagemang vi har när vi talar om grundtrygghet
            kommer vi inte att släppa. Det kan socialdemokraterna och Vänsterpartiet
            som ifrågsatt det något i dag vara förvissade om. Vi kristdemokrater
            menar att alla oavsett anställningsförhållande måste ha ett grundskydd
            vid arbetslöshet. Därför vill vi kristdemokrater göra a-kassan
            allmän och obligatorisk. I dag saknar 100 000 arbetstagare a-kassa.
            Trenden är att alltfler väljer bort en fackanslutning.
          </note>
          <note>
            Det skall naturligtvis även i fortsättningen vara självklart
            att man skall kunna tillhöra en a-kassa, även om man inte är ansluten
            till något fackförbund.
          </note>
          <note>
            Det finns i dag en del orimligheter i dagens arbetslöshetsförsäkring
            som skulle undanröjas med vårt förslag. Det är t.ex. orimligt
            att man inte har rätt till akassa om man familjehemsförälder.
          </note>
          <note>
            Det har också aviserats om ett kommande lagförslag som innebär
            att personal från enskilda organisationer, t.ex. biståndsarbetare
            och missionärer, inte skall ha rätt att vara anslutna till a-kassan
            om deras utlandsvistelse överstiger ett år. Jag vill ställa en
            direkt fråga till arbetsmarknadsutskottets ordförande
          </note>
          <note>
            Johnny Ahlqvist om detta aviserade förslag enligt hans mening
            är rimligt och om det verkligen kommer att sjösättas. Är det i
            så fall solidaritet?
          </note>
          <note>
            Arbetslösheten kostar gigantiska belopp i Sverige i dag - 150
            miljarder förra året. Arbetslinjen måste även fortsättningsvis
            gälla, och kostnaden för arbetslösheten måste fördelas så att
            incitament skapas för olika parter att arbeta i riktning mot lägre
            arbetslöshet. I vårt budgetförslag förordar vi att kostnaden delas
            i tre lika delar mellan arbetstagare, arbetsgivare och staten.
            Det är ett solidariskt sätt att dela kostnaderna i tider av hög
            arbetslöshet. Dessutom gynnar det lönebildning.
          </note>
          <note>
            Den ökade kostnaden för den enskilde kompenserar vi genom ett
            rejält höjt grundavdrag.
          </note>
          <note>
            Herr talman! Jag vill också säga några ord om kvinnornas situation
            på arbetsmarknaden.
          </note>
          <note>
            Tage Erlander sägs ha yttrat: Vi måste göra något för kvinnorna,
            men först måste vi göra något för folket. Det må vara en skröna,
            men talet om jämställdhet från majoriteten måste bli mer än sköna
            ord.
          </note>
          <note>
            Kvinnor är i dag inte arbetslösa i större utsträckning än män.
            Snarare är det så att kvinnors arbetslöshet minskar i jämförelse
            med männens, och det är glädjande. Men de arbetslösa kvinnorna
            deltar i mindre utsträckning än män i kvalificerade yrkesutbildningar,
            alltså de dyra utbildningarna som är inriktade direkt mot arbetslivet.
          </note>
          <note>
            IT-sektorn är en sektor som utvecklas explosionsartat, men även
            den håller på att bli en starkt könssegregerad marknad. Kvinnor
            bör därför reguljärt erbjudas IT-utbildning som ett förstahandsalternativ
            vid arbetslöshet.
          </note>
          <note>
            Men allra mest förfäras jag och upprörs över att vi, trots att
            vi är världens mest jämställda land i vissa avseenden, fortfarande
            har löner som bestäms efter kön. Kvinnor har i genomsnitt bara
            83 % av männens löner, enligt Arbetslivsinstitutets och SCB:s
            årliga statistik. Även vid samma ingångslön är kvinnors löneutveckling
            i genomsnitt sämre än männens.
          </note>
          <note>
            Dessutom har kvinnor sämre karriärmöjligheter, mindre kompetensutveckling,
            fler ofrivilliga deltidsjobb och mer hemarbete.
          </note>
          <note>
            Arbetsvärdering är ett sätt att synliggöra kvinnors kompetens.
            Vi har därför ställt oss positiva till JämO:s utökade ram. Men
            vi förutsätter och kommer noga att följa upp att dessa pengar
            används på ett konstruktivt sätt just till att utjämna löneskillnader
            för likvärdigt arbete. Vi har i dag en jämställdhetslagstiftning,
            och den måste börja tillämpas också på detta område. Skulle den
            visa sig otillräcklig tror jag att det skulle finnas en stor majoritet
            för att skärpa den. Människor måste ha samma värde oavsett kön
            också på arbetsmarknaden. Det måste utgöra grunden för lönesättning.
          </note>
          <note>
            Fru talman! I kammaren i dag har vi diskuterat arbetslösheten.
            Jag har upplevt att vi alla har ett engagemang och känner en oro
            inför framtiden med tanke på att antalet varsel ökar. Jag hoppas
            och tror att vi skall kunna skapa tillväxtbefrämjande åtgärder.
            Det sker nog inte genom kammarens beslut i dag, men med de signaler
            som kommer från departementet kanske många av de förslag som vi
            kristdemokrater står för kan komma att få ett genomslag i framtiden.
          </note>
          <note>
            Därför ser jag trots allt framtiden an med en viss tillförsikt.
          </note>
          <note>
            Jag vill ansluta mig till Stefan Attefalls yrkande när det gäller
            de reservationer som han yrkade bifall till i sitt anförande.
          </note>
          <note>
            I detta anförande instämde Rosita Runegrund
          </note>
          <note>
            (kd).
          </note>
          <note type="speaker">
            Anf. 67 JOHNNY AHLQVIST (s) replik:
          </note>
          <note>
            Fru talman! Jag fick en direkt fråga av Maria
          </note>
          <note>
            Larsson som gällde arbetslöshetsförsäkringen.
          </note>
          <note>
            Under föregående mandatperioder - 1991-1994
          </note>
          <note>
            och 1994-1998 - skedde det ungefär ett trettiotal förändringar
            i arbetslöshetsförsäkringen. Vi antog en helt ny arbetslöshetsförsäkring
            här i kammaren för ett år sedan.
          </note>
          <note>
            För någon vecka sedan hade vi hearing om arbetslöshetsförsäkringen.
            Jag var inte själv närvarande, men det sades då att vi under våren
            skall ta ett samlat grepp och se över de eventuella misstag som
            gjordes när hela arbetslöshetsförsäkringen sattes i sjön. Då finns
            det möjlighet att diskutera både biståndsarbetare och andra grupper.
            Något annat kan jag inte utlova i dag.
          </note>
          <note>
            Utskottet kommer att ta ett initiativ och avge ett betänkande
            om arbetslöshetsförsäkringen som skall behandlas av kammaren under
            våren.
          </note>
          <note type="speaker">
            Anf. 68 MARIA LARSSON (kd) replik:
          </note>
          <note>
            Fru talman! Jag tackar Johnny Ahlqvist för det klargörandet och
            för den öppna hand som räcktes ut till att vi skall kunna föra
            konstruktiva samtal.
          </note>
          <note>
            Jag vidhåller att det är olyckligt när en försäkring genomgår
            så många förändringar under så kort tid.
          </note>
          <note>
            Jag hoppas att vi skall hitta lösningar som har bärkraft och
            som kan utgöra en stabil grund långt in i framtiden.
          </note>
          <note type="speaker">
            Anf. 69 RUNAR PATRIKSSON (fp):
          </note>
          <note>
            Fru talman! Först vill jag glädja mig åt att fler tar upp frågan
            om u-landsarbetare och missionärers rättigheter gentemot arbetsmarknadslagarna
            när de kommer hem till Sverige igen efter ett internationellt
            arbete. Jag har ställt frågor i den riktningen till ministern,
            och jag gläder mig åt att vi nu kan gå vidare med den debatten.
          </note>
          <note>
            Maria Larsson, som kommer från Gnosjö, har en glad dag. Jag,
            som kommer från Töcksfors, har en sämre dag från arbetsmarknadssynpunkt.
            Därför kommer mitt inlägg att handla om såväl arbetsmarknadspolitik
            som regionalpolitik och synpunkter på tillväxt.
          </note>
          <note>
            I ett telefonsamtal från min hemort Töcksfors under tisdagseftermiddagen
            denna vecka kom beskedet:
          </note>
          <note>
            150 personer har sagts upp vid Töcksfors Verkstads
          </note>
          <note>
            AB, ortens absolut största arbetsplats. Då känner man smärta
            och förtvivlan, lite av samma känsla som finns i Bagdad i dag
            där det har kommit en anfall utan förvarning.
          </note>
          <note>
            Befolkningen drabbas hårt. Uppsägningen av 150
          </note>
          <note>
            personer i Töcksfors får samma effekt som om
          </note>
          <note>
            14 000 personer sades upp från någon industri här i
          </note>
          <note>
            Stockholm. Man kan ju undra hur regering och massmedier hade
            reagerat på det.
          </note>
          <note>
            Jag företräder Folkpartiets åsikter i denna viktiga fråga om
            regionalpolitik. Först och främst vill jag hänvisa till min och
            Yvonne Ångströms motion A820
          </note>
          <note>
            Regionalpolitik för ett mänskligare Sverige. De områden som vi
            kallar regioner är i stort behov av infrastrukturella satsningar
            för att kunna bli tillväxtområden och för att man skall kunna
            få en arbetsmarknadspolitik i tillväxtområden, ja, helt enkelt
            för att överleva.
          </note>
          <note>
            Jag vill framföra en viss oro beträffande de nya tillväxtavtalen,
            de som skall leda landets fortsatta utveckling. Ordet tillväxt
            tilltalar Folkpartiet. Även tillväxtminister är en bra benämning,
            men ordets allvar ger ju också ett stort ansvar i betydelsen att
            det måste finnas möjligheter för tillväxtministrarna att skapa
            tillväxt och ge lika förutsättningar i hela landet.
          </note>
          <note>
            Hur skall utgångsläget bli lika för alla när vi vet att t.ex.
            vägnätets standard varierar så till den milda grad att de redan
            nu säkra tillväxtområdena har alla sina vägar med asfaltstandard,
            och där ordet tjällossning uppfattas som en köttbit som fastnat
            i stekgrytan? Därtill finns det också goda järnvägar, tåg- och
            båtförbindelser.
          </note>
          <note>
            Jag vet vad jag talar om som kommer från Värmland där vi har
            ett vägnät som är i stort behov av utbyggnad. Det gäller t.ex.
            E 18, väg 61, 62 och 64
          </note>
          <note>
            mot Karlstad. Grusvägnätets standard är dålig. Vi vet att den
            stora massavedsreserven finns där, och sågverksindustrins råvara
            kan inte forslas fram till industrin under hela vårsäsongen. Vi
            tycker det är ohållbart.
          </note>
          <note>
            Industrietableringar för att skapa arbetstillfällen och vidareutveckling
            av träråvaran i Värmland är ogenomförbara. I Värmland, Dalarna
            och norra
          </note>
          <note>
            Norrlands inland har rädslan för dålig infrastruktur motverkat
            många satsningar. Hur är det med teleförbindelser och IT-utvecklingen?
          </note>
          <note>
            I TVAB:s fall påtalas den dyra arbetskraften. Billig arbetskraft
            i Polen lockar tydligen mer än svensk kvalitet med en arbetskraft
            som kan anses vara bäst i världen på just kablagetillverkning
            och som i 30 år har verkat i orten Töcksfors. TVAB:s stora uppsägningar
            är ju också ett led i Volvos neddragningar i
          </note>
          <note>
            Sverige inom bilindustrin.
          </note>
          <note>
            Nu kommer jag till mitt speciella arbetsmarknadsområde. Tillfälliga
            stödområden med extra anslag i kristider måste få finnas kvar
            under en begränsad tid med möjlighet till nysatsning där jobben
            försvinner snabbt. Det krävs för att inte döda en hel bygd utan
            ge möjlighet till återhämtning med chans för att få nyetableringar
            till stånd med nya arbetstillfällen som följd.
          </note>
          <note>
            Akutmottagningen i Regeringskansliet bör hållas öppen vid överraskande
            nedläggningar. Det behövs en snabb överföring av medel från staten
            till länsarbetsnämnderna och länsstyrelsen samt till kommunen
            och de lokala arbetsförmedlingarna. Där står vägen ofta öppen
            till kunniga medarbetare som kan arbetsmarknadspolitiken. Jag
            vet detta av egen erfarenhet sedan tidigare kriser.
          </note>
          <note>
            Denna möjlighet känns rätt i kristider som den vi upplever i
            dag med tillverkningsindustrins stora problem. Det behövs medel
            för omställning innebärande både utbildning och omskolning. Det
            är min förhoppning att den i går presenterade Kommunala skatteutjämningsutredningen
            med förslaget om en inbyggd glesbygdsfaktor kan få gehör i riksdagen
            och att de kommuner som tidigare har varit förlorare nu åter får
            kompensation och livskraft. Det är min förhoppning att rättvisa
            skipas för de kommuner i Norrland som säger sig vara förlorare.
          </note>
          <note>
            När nu tillväxtministern även är arbetsmarknadsminister är det
            viktigt att arbetsmarknadsåtgärderna komponeras rätt för att ge
            mest och bäst resultat där de måste användas när arbetslösheten
            tränger på.
          </note>
          <note>
            Låt mitt inlägg i debatten om arbetsmarknadsutskottets betänkande
            bli ett rop från de små glesbygdskommunerna med en viss rädsla
            för en ny regionalpolitik som bygger på tillväxtavtal med utgångspunkt
            från orättvisa infrastrukturer.
          </note>
          <note>
            Glöm inte Töcksfors, Hagfors, Karlskoga,
          </note>
          <note>
            Olofström m.fl. nyligen drabbade platser som är i stort behov
            av akut hjälp för fortsatt tillväxt!
          </note>
          <note type="speaker">
            Anf. 70 MAGNUS JACOBSSON (kd):
          </note>
          <note>
            Fru talman! När jag lyssnade på Hans Andersson under debatten
            kom jag osökt att tänka på ett citat av
          </note>
          <note>
            Lenin: Vi skall hjälpa socialdemokratin såsom repet hjälper den
            hängde att bli hängd. I detta sammanhang är det inte så svårt
            att förstå att regeringen känner sig något bakbunden av det mörka
            och dystra sällskap den umgås med.
          </note>
          <note>
            Fru talman! Regeringens generella misslyckande inom arbetsmarknadspolitiken
            är i sig tragiskt. Men ser man det ur ett ungdomsperspektiv blir
            bilden om möjligt ännu mörkare.
          </note>
          <note>
            Redan inför valet 1994 lovade socialdemokraterna att ingen under
            25 år skulle gå arbetslös i mer än 100
          </note>
          <note>
            dagar. Denna hundradagarsgaranti basunerades ut och låg till
            grund för att många ungdomar valde socialdemokraterna 1994.
          </note>
          <note>
            Nu har socialdemokraterna innehaft regeringsmakten i mer än 1
            500 dagar och fortfarande är över
          </note>
          <note>
            35 000 ungdomar utan jobb. Av dessa är närmare
          </note>
          <note>
            3 800 långtidsarbetslösa. Förutom detta är över
          </note>
          <note>
            45 000 ungdomar i olika former av arbetsmarknadsåtgärder. Hör
            och häpna: Även i utskottsmajoritetens betänkande framgår det
            att nästan 14 % av ungdomarna är arbetslösa.
          </note>
          <note>
            Detta visar att regeringens arbetsmarknadspolitik har misslyckats
            med att hålla det löfte om en hundradagarsgaranti som man upprepat
            och upprepat till leda.
          </note>
          <note>
            Fru talman! Samtidigt är det glädjande att se att det under det
            senaste året skett en vis förbättring för ungdomar på arbetsmarknaden.
            Men det är uppenbart att denna förbättring framför allt gäller
            ungdomar som valt och haft möjlighet att studera. Ungdomarnas
            arbetsmarknad är således på väg att delas upp i ett A-
          </note>
          <note>
            och ett B-lag.
          </note>
          <note>
            De ungdomar som studerar på högskola och universitet har stora
            möjligheter att få jobb. Här visar det sig snarare att industrin
            i dag lider av kraftiga rekryteringsproblem, vilket i sig är ett
            ödets ironi. Samtidigt som vi har en extremt högt arbetslöshet
            fattas det arbetskraft.
          </note>
          <note>
            De ungdomar som inte har möjlighet att studera eller inte lyckas
            med sina studier blir fast i ett bidragsberoende samt en rundgång
            och exposé bland olika arbetsmarknadpolitiska åtgärder.
          </note>
          <note>
            Jag har själv träffat ett flertal ungdomar som först gått ut
            gymnasiet för att sedan gå på datortek, därefter har de ett ALU-jobb
            och söker in till komvux för att förbättra sina betyg.
          </note>
          <note>
            Dessa ungdomar är inte arbetslösa enligt statistik men de upplever
            själva att de är arbetslösa och att det inte finns jobb. Men för
            att få pengar av samhället så måste de gå på någon av alla de
            åtgärder som står till buds.
          </note>
          <note>
            Många av dessa ungdomar upplever sig frustrerade och svikna av
            samhället. Det de vill ha är ett riktiga jobb att gå till, inte
            nya kurser eller bokstavskombinationer.
          </note>
          <note>
            Fru talman! De arbetsmarknadsåtgärder och studieprogram som vi
            i kammaren har beslutat om i all välmening blir i många stycken
            inget annat en orsak till frustration och besvikelse.
          </note>
          <note>
            Vi kristdemokrater har därför vid ett flertal tillfällen kritiserat
            att man inför nya åtgärdssystem, eller byter namn på systemen,
            och bygger på med lager av olika åtgärder som gäller för olika
            kategorier av sökande.
          </note>
          <note>
            Skall arbetsmarknadspolitiken lyckas behövs det ett större helhetsgrepp.
            Vi anser att fungerande studier och möjligheter till omskolning
            är en huvudåtgärd för en förändring.
          </note>
          <note>
            Det är alldeles uppenbart att en välutbildad ung människa har
            större förutsättningar att få jobb en någon utan utbildning. Kunskapslyft
            och datautbildning är således inte i sig något negativt. Men utförandet
            måste ske på ett sådant sätt att det kommer människor till del
            i stället för att det uppfattas som nya meningslösa åtgärder.
          </note>
          <note>
            Fru talman! Det är också viktigt att det sker en samverkan mellan
            skola, arbetsgivare, fackföreningsrörelse och det offentliga,
            vilket gör att alla parter tar sitt ansvar för att ungdomar kommer
            in på arbetsmarknaden. Det är bl.a. utifrån det perspektivet som
            vi är positiva till lärlingssystem samt att integrera skola och
            näringsliv.
          </note>
          <note>
            Ytterligare måste lönebildningen vara på ett sådant sätt så att
            företag vågar anställa någon som behöver tid att lära sig ett
            jobb och som inte är högskoleutbildad. Hur mycket vi än kommer
            att investera i kunskap kommer inte alla att kunna tillgodoses.
            Därför är lönebildning och ungdomslöner en fråga om rättvisa och
            lika möjligheter.
          </note>
          <note>
            Ur det perspektivet är det ytterst beklagligt att utskottsmajoriteten
            agerar så svagt i frågan kring lönebildningens effekter på ungdomars
            arbetslöshet. Om vi inte på sikt skall fortsätta att skapa ett
            A- och ett B-
          </note>
          <note>
            lag bland ungdomar måste även ungdomar som inte är högskoleutbildade
            ha möjlighet att försörja sig själva.
          </note>
          <note>
            Fru talman! Ungdomars arbetsmarknadssituation måste tas på allvar.
            Det räcker inte med återkommande löften om åtgärder utan konkret
            innehåll. För oss kristdemokrater är det uppenbart att god utbildning
            och nya förutsättningar på arbetsmarknaden måste till för att
            alla ungdomar skall ha möjlighet till en framtida försörjning.
          </note>
          <note>
            Fru talman! Jag yrkar bifall till de reservationer som Stefan
            Attefall redan har yrkat bifall till. För övrigt bör nog Rosengren
            och Sahlin vända sig till jobballiansen i framtiden om de vill
            ha igenom förslag som leder till jobb.
          </note>
          <note type="speaker">
            Anf. 71 JOHNNY AHLQVIST (s) replik:
          </note>
          <note>
            Fru talman! Jag tycker faktiskt att man skall vara lite försiktig
            när man lägger fram siffror här, Magnus
          </note>
          <note>
            Jacobsson. Om man tittar på den senaste statistiken från AMS
            är det 3 000 ungdomar som är långtidsarbetslösa. Jag kunde i och
            för sig ha förutspått att diskussionen skulle bli på det här sättet
            när man sätter ihop talarlistan på det sätt som har skett inför
            den här debatten. Den här frågan har vi ju debatterat en gång
            tidigare under de senaste timmarna. Men det får väl falla på Kristdemokraterna
            själva.
          </note>
          <note>
            Om Magnus Jacobsson lyssnade då så tog jag upp statistiken. Det
            är 3 000 som är långtidsarbetslösa. Vi skall komma ihåg att när
            vi kom tillbaka till regeringsmakten 1994, efter den period då
            Magnus Jacobssons parti var ett av de regeringsbärande partierna,
            hade vi 37 000 långtidsarbetslösa ungdomar. Visst har det hänt
            oerhört mycket här.
          </note>
          <note>
            Jag sade också att jag inte är nöjd förrän alla har fått ett
            jobb. Jag tror att man får försöka hålla sig till de siffror som
            är officiella och som vi använder inom arbetsmarknadspolitiken.
          </note>
          <note>
            Sedan tycker jag också att det är hemskt när man säger meningslösa
            åtgärder. Jag kan inte bedöma någon åtgärd som meningslös. Åtgärderna
            har även en annan uppgift, och det är att rubba det sociala mönster
            som ungdomarna annars kommer in i. Många av åtgärderna har haft
            det syftet att man skall vara vaken på dagen och sova på natten.
            Jag tror att det är oerhört viktigt att dessa åtgärder finns så
            att man får en normal dygnsrytm.
          </note>
          <note>
            Jag får återkomma till lärlingssystemet i nästa replik.
          </note>
          <note type="speaker">
            Anf. 72 MAGNUS JACOBSSON (kd) replik:
          </note>
          <note>
            Fru talman! När det gäller statistiken känner jag mig rätt trygg.
            AMS veckostatistik för vecka 50 - jag har tyvärr inte fått den
            för vecka 51 ännu - visar att
          </note>
          <note>
            3 773 ungdomar är långtidsarbetslösa. Det är ju glädjande om
            det den sista veckan har försvunnit 773
          </note>
          <note>
            från långtidsarbetslösheten. Det skulle glädja mig mycket. Men
            det är fortfarande långt kvar till att alla skall slippa de här
            problemen, som man lovade.
          </note>
          <note>
            Sedan var det detta med meningslösa åtgärder. Vi har fattat beslut
            här i kammaren därför att vi menar väl. Jag tror att vi alla vill
            väl. Men för den ungdom som först har upplevt ALU, sedan datortek
            och kunskapslyft för att sedan gå in på komvux och ändå inte får
            jobb leder detta till frustration. Och det är det jag påpekar
            och det är det jag beklagar. Där finns inte ens statistik att
            tillgå.
          </note>
          <note type="speaker">
            Anf. 73 JOHNNY AHLQVIST (s) replik:
          </note>
          <note>
            Fru talman! Jag tycker att man gör det för lätt för sig när man
            argumenterar på det här sättet. Om vi tar de ca 3 000 som är långtidsarbetslösa
            så vet varken
          </note>
          <note>
            Magnus Jacobsson eller jag hur många av dem som har tackat nej
            till ett erbjudande. Vi vet inte heller hur många som har kommit
            in sedan statistiken gjordes.
          </note>
          <note>
            Om tittar på sommarstatistiken är det ofta fler som är långtidsarbetslösa
            då än på hösten. De har kanske fått ett erbjudande före semesteruppehållet.
            När sedan semestern kommer passerar man hundradagarsgränsen. Jag
            tror att man skall vara lite försiktig och inte dra för stora
            slutsatser av hur det ser ut där.
          </note>
          <note>
            Magnus Jacobsson tog upp exemplet med att man först deltar i
            kunskapslyftet och sedan skall in på komvux. Det pekar ju på att
            någonting är fel. Man har inte den utbildning som krävs för de
            jobb som finns.
          </note>
          <note>
            Jag tror att det är oerhört viktigt att man verkligen går in
            i de olika åtgärderna. Vi vet att med den utveckling som är på
            arbetsmarknaden framöver kommer det att krävas mer av alla. Väljer
            man då inte att satsa på utbildning finns det inte heller något
            arbete.
          </note>
          <note>
            Jag skall kommentera detta med lärlingssystem också. Det finns
            möjligheter till ett lärlingssystem i dag. Jag begriper inte varför
            kd förespråkar det särskilt. Man kan gå in i ett lärlingssystem
            i upp till fyra år och läsa det via gymnasieskolan.
          </note>
          <note>
            Jag tror att det är att förenkla det ytterligare att säga det
            är lönebildningen som har gjort att ungdomarna inte får jobb.
            Man säger att lönen för ungdomarna är så hög att de inte kommer
            in på arbetsmarknaden. Men vi skall ändå vara medvetna om att
            de ungdomar som skall ha ett jobb också måste kunna försörja sig
            på sin lön. Jag kommer aldrig att acceptera tankesättet att man
            skall ge ungdomarna lägre löner för att de skall kunna få ett
            jobb. Det är inte detta som är anledningen till det hela.
          </note>
          <note type="speaker">
            Anf. 74 MAGNUS JACOBSSON (kd) replik:
          </note>
          <note>
            Fru talman! Då kanske vi är överens om detta med statistik. Vi
            kan båda slänga oss med den och ändå konstatera att väldigt många
            ungdomar fortfarande går långtidsarbetslösa.
          </note>
          <note>
            Låt oss då gå in på det lite mer intressanta, nämligen lönebildning,
            meningslösa åtgärder och lärlingssystem. Det går att genomföra
            lärlingssystemet efter mycket tjat från vår sida. Men det hindrar
            inte att vi behöver gå vidare och jobba vidare med de frågorna.
          </note>
          <note>
            Det är nog faktiskt så att lönebildningen många gånger är en
            del i ett lärlingssystem. Har man lägre ingångslöner har man möjlighet
            att söka jobb på platser som man inte är utbildad för och få utbildning
            på arbetsplatsen. Jag tror att många som är något äldre än jag
            faktiskt en gång i tiden började sin karriär på det sättet.
          </note>
          <note>
            Man kan också gå vidare till en annan diskussion som vi haft
            om bl.a. lägre skatter på jobb. Det skulle då inte ge fler jobb.
            Jag tror tyvärr att det är så att det skulle behövas lägre löner
            ibland när man börjar i livets startskede, en annan syn på skatter
            och en annan syn på utbildning där det inte är fråga om att göra
            en utbildning för att få a-kassepengar eller statliga pengar utan
            för att man behöver just själva utbildningen.
          </note>
          <note>
            Med det är väl här som den stora skiljelinjen går.
          </note>
          <note>
            Vi vill någonting med vår politik. Vad vill socialdemokratin?
          </note>
          <note type="speaker">
            Anf. 75 HANS ANDERSSON (v) replik:
          </note>
          <note>
            Fru talman! Jag skall väl ta en replik. Magnus Jacobsson tog
            ju i så att han nästan sprack. Han tog med hela Lenin. Jag förstod
            inte synpunkterna, och jag förstod inte citatet, men han ville
            ha mig att replikera.
          </note>
          <note>
            Låt mig då göra det lite grann.
          </note>
          <note>
            Jag anser att det är förödande att så många ungdomar har fått
            börja sitt liv efter skolan i arbetslöshet.
          </note>
          <note>
            Det är ett av de samhällsmisslyckanden jag talar om.
          </note>
          <note>
            Jag tycker kanske att de som har ansvar i arbetslivet inte har
            tagit sitt ansvar. Man har lagt ned praktikantverksamheten. Man
            har i stort sett lagt ned den investering i framtiden som vi alltid
            tidigare har haft genom att vi har tagit in folk och lärt upp
            dem. De har haft praktikantlöner och växt in i ett arbete. Jag
            vill påstå att arbetsgivarna inte har tagit något ansvar.
          </note>
          <note>
            Man är mycket snabb med att säga upp folk. Bevare mig för kostnader!
            Lasta över dem på ungdomarna, akassan och staten!
          </note>
          <note>
            Men det händer mycket. Många ungdomar går på utbildning. Jag
            har tittat på dem som finns i arbetskraften. Antalet 20-24-åringar
            har minskat från 83 %
          </note>
          <note>
            till 63 %. Det är utbildningsexplosionen på 90-talet.
          </note>
          <note>
            Antalet 16-19-åringar har gått ned från 50 % till
          </note>
          <note>
            24 %. Det kommer att bli bättre. Det kan naturligtvis någon regeringsrepresentant
            skryta med, men det beror helt enkelt på demografin. Jag tror
            inte att någon tänker skryta. Låt oss vara ärliga! Nästa år minskar
            ungdomarna i den aktuella åldern med ungefär
          </note>
          <note>
            12 000 personer.
          </note>
          <note>
            Vi kommer att ha en oerhörd brist de närmaste åren på unga människor
            som kan försörja sig och göra nytta, som kan skapa den tillväxt
            vi behöver ha för att sådana som fru talman och jag skall få en
            hyfsad pension någon gång i framtiden. Detta är för allvarligt
            för att man skall ägna sig åt billiga tricks.
          </note>
          <note>
            När jag läser Kristdemokraternas budget förstår jag ingenting
            av Magnus Jacobssons synpunkter. Ni har ju mindre resurser att
            sätta in i produktiv verksamhet.
          </note>
          <note type="speaker">
            Anf. 76 MAGNUS JACOBSSON (kd) replik:
          </note>
          <note>
            Fru talman! Det gläder mig att Vänstern tycker att det är förödande
            att ungdomar är utan jobb, något annat skulle förvåna mig.
          </note>
          <note>
            Vi har ju pekat på tre vägar till jobb. Vänstern är uppenbarligen
            bara beredd att följa med på en väg.
          </note>
          <note>
            De vägar vi pekat på är utbildning, en översyn av skatterna och
            en översyn av bl.a. arbetsrätten och hur arbetsmarknaden skall
            fungera.
          </note>
          <note>
            Jag tror att vi i många stycken skulle kunna bli överens när
            det gäller utbildningen.
          </note>
          <note>
            Men när man säger: "Sänk skatten på jobb så blir det fler jobb",
            blir det polemik. Om säger: "Se över arbetsrätten och se över
            möjligheten för små företag att anställa", är man hemsk höger.
            Då har man tappat solidariteten.
          </note>
          <note>
            Nej vänner, solidaritet är att bry sig om dem som inget jobb
            har. De behöver jobb.
          </note>
          <note type="speaker">
            Anf. 77 HANS ANDERSSON (v) replik:
          </note>
          <note>
            Fru talman! Detta är en udda replik med tanke på att jag just
            har förhandlat fram en skattesänkning på 3
          </note>
          <note>
            miljarder kronor till låginkomsttagare. Det är ungdomarna som
            kommer att få del av detta.
          </note>
          <note>
            Vänsterpartiet har dessutom i budgeten under senare år - och
            vi väcker frågan i skatteförhandlingarna
          </note>
          <note>
            - reserverat medel för det vi kallar hushållsnära tjänster, men
            icke för de pigerier som ni har tänkt er.
          </note>
          <note>
            Det är en väldig skillnad.
          </note>
          <note>
            Vad betyder det när man säger att man skall modernisera arbetsrätten
            lite och lätta upp den lite för ungdomar? Jo, vi skapar sämre
            skydd, sämre trygghet och sämre rättigheter. Då blir det tyst
            i klassen, som det har blivit i det svenska arbetslivet.
          </note>
          <note>
            Lönebildningen - ja, det är upp till parterna. Vill
          </note>
          <note>
            Magnus Jacobsson lagstifta ned lönerna? Det hade
          </note>
          <note>
            Centern för sig, såg jag, i valrörelsen. Det är ett oerhört ingrepp.
            Ni går in med slägga i ett känsligt klimat på arbetsmarknaden
            när man försöker se hur kollektivavtalen kan utveckla sig, så
            att vi får en sund och bra lönebildning.
          </note>
          <note>
            Att man har mindre betalt när man är ny är väl självklart. Men
            att jag skall behöva slå upp i almanackan när jag föddes för att
            få reda på vilken lön jag skall ha är ju så otidsenligt att det
            hart när är medeltida.
          </note>
          <note type="speaker">
            Anf. 78 MAGNUS JACOBSSON (kd) replik:
          </note>
          <note>
            Fru talman! Det är glädjande att Vänstern är med och förhandlar
            ned vissa skatter. Men det vore också glädjande om de kom när
            det gäller jobb, för det är där vi behöver skattesänkningarna.
          </note>
          <note>
            När vi nu diskuterar arbetsrätt, är det då så hemskt och fruktansvärt
            att undanta två personer och liknande grejer? Vi pratar framför
            allt om de små företagen och om deras möjlighet att utvecklas.
            Vi pratar om ungdomars möjlighet att få komma in i arbetslivet.
          </note>
          <note>
            Den stora orättvisan för mig som ung kristdemokrat är just att
            inte ens få ha ett jobb att gå till. Där ligger min frustration.
          </note>
          <note type="speaker">
            Anf. 79 SVEN-ERIK SJÖSTRAND (v):
          </note>
          <note>
            Fru talman! Det är glädjande att arbetslösheten bland ungdomar
            har minskat sedan föregående år.
          </note>
          <note>
            Men antalet ungdomar som står utanför arbetsmarknaden är fortfarande
            alltför stort. Krafttag måste till om vi inte skall förlora delar
            av en generation.
          </note>
          <note>
            I dag tvingas många ungdomar bo kvar hemma långt efter det att
            de blivit myndiga och gått ut gymnasieskolan. De är vuxna men
            saknar arbete och därmed inkomster. De tvingas därför bo kvar
            hemma och risken ökar för att de successivt förlorar tron på sig
            själva och samhället. Att starta vuxenlivet i arbetslöshet och
            passivt bidragsberoende är destruktivt. Rätten till utbildning
            eller ett meningsfullt arbete för de unga måste därför prioriteras.
            Och för att underlätta för ungdomar att leva ett självständigt
            vuxet liv med möjlighet till eget boende krävs att ersättningsnivåerna
            höjs.
          </note>
          <note>
            Fru talman! Verkligheten för arbetslösa ungdomar är långt från
            lagstiftarnas intentioner med socialtjänstlagen. I dag tillämpas
            i praktiken en lägre socialbidragsnivå för hemmavarande ungdomar.
            För äldre personer som har otillräckliga inkomster ligger socialnormen
            på ca 3 000 kr för en ensamstående sedan vissa utgifter är betalda.
            Men det finns ingen tydlig gräns när man anses tillräckligt vuxen
            för att få den högre socialbidragsnormen eller när man har rätt
            till egen bostad.
          </note>
          <note>
            När det s.k. utvecklingsbidraget för ungdomar infördes genom
            ett beslut här i riksdagen i december
          </note>
          <note>
            1997 var vi i Vänsterpartiet kritiska till ersättningsnivån på
            1 967 kr i månaden. Många måste ju direkt komplettera med socialbidrag,
            vilket är mycket olyckligt.
          </note>
          <note>
            Fru talman! Utvecklingsbidraget får också andra konsekvenser.
            Om en kommun väljer att erbjuda samtliga ungdomar någon form av
            framåtsyftande aktivitet med en ersättning som motsvarar en enkelt
            försörjning, eller ca 5 000 kr, får kommunen stå för hela kostnaden
            om insatsen är generell. I Vänsterpartiet anser vi därför att
            regeringen skyndsamt bör se över kommunernas möjlighet att införa
            en generell ersättning utan biståndsprövning och utan att kommunen
            samtidigt förlorar det statliga stödet.
          </note>
          <note>
            Fru talman! Den generation som växer upp i dag skall inte tvingas
            acceptera sämre trygghet, sämre ekonomiska villkor eller sämre
            boende än generationen innan. När det gäller utbildningsbidraget
            förordar vi att nivån bör vara lika hög som nivån i grundbeloppet
            i arbetslöshetsförsäkringen, dvs. för närvarande 240 kr per dag.
            Och det är vår förhoppning att regeringen kan ta hänsyn till dessa
            synpunkter i de fortsatta diskussionerna.
          </note>
          <note>
            Fru talman! Under 90-talet har det varit stora förändringar i
            svenskt arbetsliv i form av personalnedskärningar, arbetslöshet,
            hot om arbetslöshet, nya anställningsmönster och ständiga omorganisationer.
          </note>
          <note>
            Anställningsförhållandena har blivit alltmer osäkra och arbetstiderna
            mer varierande. Är man lågutbildad, ung, invandrare eller funktionshindrad
            har man fått det allt svårare på arbetsmarknaden. De stora löntagarorganisationerna
            saknar effektiva verktyg för att upprätthålla människors trygghet
            och inflytande. Och från arbetsgivarsidan vill man avveckla arbetsrätten.
          </note>
          <note>
            Fru talman! I stort sett varje förändring av arbetsrätten som
            gjorts under 1990-talet har haft sin udd riktad mot löntagarna.
            Detta har inneburit sämre anställningstrygghet för arbetstagarna
            och ökat arbetsgivarnas makt. Arbetsrätten är en kontroversiell
            fråga, och för några partier kan denna fråga vara problematisk.
            Jag skall inte uppta alltför mycket av kammarens tid för att diskutera
            arbetsrätten eftersom denna fråga kommer att debatteras i kammaren
            under våren. Men i Vänsterpartiet hoppas vi att en majoritet ser
            behovet av en ny och förstärkt arbetsrätt mot bakgrund av de stora
            förändringar som skett i samhället och i näringslivet under de
            senaste 30 åren. Det är också vår förhoppning att Miljöpartiet
            finns med i denna majoritet. Från löntagarorganisationerna finns
            det en stark och uttalad vilja att bevara arbetsrätten i sin nuvarande
            form. Man vill inte röra arbetsrätten.
          </note>
          <note>
            I Vänsterpartiet anser vi att det moderna arbetslivet behöver
            kunniga, engagerade och kreativa medarbetare, inte bara muskelkraft
            och lydnad. I stället för hets behöver vi mer dialog och diskussion
            både i den privata och i den offentliga verksamheten. Trivsel
            och arbetsglädje är påtagliga effekter och bör vara en del av
            vår livskvalitet.
          </note>
          <note>
            Fru talman! Forskningen kring förändringarna i arbetslivet -
            hur vi skall utveckla och förbättra samhällets olika arbetsuppgifter
            - ser vi i Vänsterpartiet som en viktig uppgift. En minst lika
            viktig uppgift är att förebygga olyckor, ge förslag på arbetsmiljöförbättringar,
            kontrollera och utbilda dem som har otillräckliga kunskaper om
            arbetsmiljön.
          </note>
          <note>
            Fru talman! Vi har en ganska stark arbetsmiljölag i Sverige.
            Men fortfarande återstår det att lösa stora arbetsmiljöproblem,
            och för detta fordras det ekonomiska resurser och aktiva insatser
            från Arbetarskyddsverket, yrkesinspektioner, företag och fackliga
            organisationer. En majoritet i arbetsmarknadsutskottet förstår
            hur viktigt det är att lyfta fram och vidareutveckla arbetsmiljöarbetet.
            Moderaterna tycks vara det enda parti som inte anser att arbetsmiljöarbetet
            skall vidareutvecklas. I anslagen till bl.a. Arbetarskyddsverket
            och till forskning, utveckling och utbildning vill moderaterna
            göra oerhörda nedskärningar. Majoriteten föreslår 376 miljoner
            till Arbetarskyddsverket. Moderaternas förslag är 191 miljoner
            mindre eller en halvering. Hur besparingarna skall gå till framgår
            inte och jag frågar mig: Vet inte moderaterna om att var femte
            yrkesverksam svensk, dvs. ca
          </note>
          <note>
            700 000 kvinnor och män, lider av allvarliga fysiska besvär på
            grund av arbetet? De ekonomiska medlen till arbetsmiljöarbete
            behövs verkligen.
          </note>
          <note>
            Fru talman! Undersökningar har visat att alltför många anser
            att de har otillräckliga kunskaper om arbetsmiljön och säkerhetsfrågorna
            på arbetsplatsen. I
          </note>
          <note>
            Sverige har en halv miljon personer en tidsbegränsad anställning,
            dvs. 14 % av arbetsmarknaden. Majoriteten är kvinnor. 40 % av
            dessa anser att de har för dåliga kunskaper om arbetsmiljön, så
            nog behövs det ekonomiska resurser för att höja kunskaperna om
            arbetsmiljöriskerna. Men det behövs också en förstärkt arbetsrätt.
          </note>
          <note>
            Fru talman! Mer bör göras för att stödja särskilt utsatta grupper
            som hotas att marginaliseras i arbetslivet. Jag tänker då främst
            på funktionshindrade, invandrare, äldre och lågutbildade. Arbetsmarknaden
            bör i mycket större utsträckning göras tillgänglig för alla människor,
            och diskriminering i arbetslivet måste bekämpas på ett effektivt
            sätt. Frågor kring rehabilitering, skapande av anpassade arbetsplatser
            och meningsfulla aktiveringsinsatser kräver mycket lokalt samarbete
            mellan myndigheter, företag och frivilliga organisationer.
          </note>
          <note>
            Under de senaste åren har Samhall AB fått minskade resurser.
            Denna utveckling är mycket oroande och kommer i förlängningen
            att leda till ytterligare uppsägningar. I Vänsterpartiet anser
            vi att detta är oacceptabelt. Det är rimligt att de arbetshandikappade
            får en skälig del av de arbetsmarknadspolitiska resurserna. Enligt
            vår mening måste medel avsättas för kommande budgetår så att storleken
            på merkostnadsersättningen kan justeras i takt med löneökningarna.
          </note>
          <note>
            Avslutningsvis skall jag säga någon om Camilla
          </note>
          <note>
            Skölds och min motion om au pair-förmedling. Trots att utskottet
            har avstyrkt vårt yrkande om en utredning som granskar au pair-verksamheten
            är vi tacksamma för svaret. Utskottet konstaterar att lagen är
            solklar. I den mån man begär att ungdomar skall betala ersättning
            vid arbetsförmedling för att få au pair-jobb är detta en kriminell
            handling.
          </note>
          <note>
            Vi som har motionerat och alla de som arbetar seriöst med au
            pair-verksamhet vore tacksamma om denna information kan nå ut
            till dem som begär ersättning av ungdomar för att förmedla au
            pair-jobb.
          </note>
          <note>
            Och vi hoppas att arbetsförmedlingarna runt om i landet blir
            mer observanta när det gäller den information som de ger till
            ungdomarna. I övrigt tackar vi för svaret.
          </note>
          <note>
            Till sist vill jag yrka bifall till reservation 22.
          </note>
          <note type="speaker">
            Anf. 80 EWA LARSSON (mp):
          </note>
          <note>
            Fru talman! Inget skäll, inget gnäll, utan endast en uppmaning
            till ökat samarbete kommer att prägla kommande anförande. För
            dagen gäller det arbetsmarknadsfrågor. Det är frågor som berör
            oss alla fundamentalt. Arbetsmarknadspolitiken borde utveckla
            sitt helhetstänkande och genomsyra alla utskott.
          </note>
          <note>
            Helt uppenbart är att kostnaderna för att betala människor för
            att inte arbeta är en utgiftspost som drastiskt ökar, och som
            har ökat under flera mandatperioder.
          </note>
          <note>
            Den signalen borde säga till alla politiska partier att inriktningen
            radikalt behöver förändras. Det görs bäst genom samarbete.
          </note>
          <note>
            Fru talman! En del av vårt kulturutbud klarar sig utmärkt på
            den kommersiella marknaden. En del gör det inte. Det är där kulturpolitiken
            kommer in.
          </note>
          <note>
            Det torde finnas en klar majoritet här i riksdagen för en samhällssyn
            som bekräftar att samhällets kultur präglar dess välstånd och
            att kulturarbetarna, precis som andra, skall ha möjlighet att
            leva på sitt arbete.
          </note>
          <note>
            Men kultur som riktar sig till barn och ungdom behöver samhällets
            stöd via skolan. Vi har rabatterade teaterföreställningar, museiutställningar
            och musikevenemang. Kultur som förgyller vår vardag kallas för
            offentlig utsmyckning.
          </note>
          <note>
            Kultur är litteratur som hjälper oss att bevara och utveckla
            vårt ytterst lilla språkområde, och kultur är film, media, drama
            och radioteater. Kultur finns överallt.
          </note>
          <note>
            Allt detta som avgör hur högtstående ett samhälle är behöver
            också samhällets stöd. Och det ger arbete.
          </note>
          <note>
            Fru talman! Vi har många välutbildade inom filmområdet i Sverige.
            Många av dem arbetar inte med det de är utbildade för. Nu är betänkandet
            när det gäller en ny svensk filmpolitik klart. Jag lovar att betänkandet
            präglas av insikten om att vi i Sverige hamnat på efterkälken
            när det gäller kvalitativt hög filmproduktion.
          </note>
          <note>
            Länder som Indien, USA och Frankrike har insett vilken fantastisk
            näringsgren film är. Insatta samhälleliga medel ger inte bara
            arbete, utan en hög kvalitativ produktion hjälper oss också med
            vår egen identitetsutveckling i Sverige och världen.
          </note>
          <note>
            Jag hoppas att näringen film erhåller det ekonomiska stöd som
            behövs för att förverkliga en ny svensk filmpolitik inom den här
            mandatperioden.
          </note>
          <note>
            För snart 10 år sedan, fru talman, nämligen 1989, tillsattes
            utredningen Konstnärernas villkor. Här kan vi läsa att av landets
            då 6 638 musiker och sångare bodde hälften i storstadsområden
            och 31 % i Stockholm. För att frilansande musiker skall kunna
            ha en arbetsmarknad utanför storstäderna krävs någon form av grundtrygghet.
          </note>
          <note>
            Miljöpartiet har skissat på olika modeller, men i utredningen
            Generella konstnärsstöd, som kom 1997, finns en skiss på hur kulturarbetare
            skulle kunna beskattas som singelföretagare. En kulturarbetare
            är ju ensamföretagare, för att det är enda möjligheten -
          </note>
          <note>
            inte för att maximera sin vinst och anställa fler. Därför slår
            nuvarande system hänsynslöst mot egenföretagande kulturarbetare.
            Vi vet det, och vi måste nu åtgärda.
          </note>
          <note>
            Här krävs samarbete mellan skatteutskottet, arbetsmarknadsutskottet
            och kulturutskottet så att näringen kan växa och inte vara tärande.
            Även inom teaterområdet hjälper en grundtrygghet till att trygga
            rörligheten. Teaterförbundets fond, om den nu visar sig vara så
            förtjänstfull som jag och Miljöpartiet tror, kommer att behöva
            ökat samhälleligt stöd för att kunna utvecklas.
          </note>
          <note>
            Utredningen Arbete åt konstnärer, också från
          </note>
          <note>
            1997, har resulterat i en del politiska beslut om omfördelning
            av medel från arbetsmarknadsutskottet till kulturutskottet. Det
            visar att det går när vi samarbetar.
          </note>
          <note>
            Inslagen väg skall självklart utvärderas. Om utfallet är gott,
            vilket vi hoppas och tror att det kommer att bli, skall det självfallet
            följas upp med ytterligare permanenta åtgärder.
          </note>
          <note>
            Grundbulten skall vara att de arbetsmarknadspolitiska målen underställs
            de kulturpolitiska målen.
          </note>
          <note>
            Målet är dock gemensamt: Arbete till gagn för samhället.
          </note>
          <note>
            Skriften Kultur för regional tillväxt, som precis har kommit
            från Kulturdepartementet, utvecklar ett resonemang som länge förts
            och praktiserats och gett positiva utvärderingar i Tyskland. Glesbygdsverket
            i
          </note>
          <note>
            Östersund har talat för den i några av sina rapporter.
          </note>
          <note>
            En av rubrikerna är: Kultursatsningar som en del av en stärkt
            infrastruktur. Det handlar om att utifrån regionala förutsättningar
            bygga vidare på alla de nätverk som finns och om kulturens egenvärde
            i samverkan med samhället.
          </note>
          <note>
            Även här skulle en kulturell grundtrygghet vara en viktig bas,
            och ge skattelättnader för kulturarbetande egenföretagare. Goda
            exempel finns att hämta från andra delar av Europa.
          </note>
          <note>
            Fru talman! När världens kulturministrar träffades i Stockholm
            förra året, träffades också världens kulturarbetare på Hässelby
            slott. De enades om att arbeta för ett konkret handlingsprogram
            och ett enprocentsmål av BNP till kultur. Man diskuterade också
            att några ville gå ännu längre med stärkta skrivningar på samhällets
            stöd.
          </note>
          <note>
            Bildkonstnärernas speciellt utsatta ställning fick självklart
            stort utrymme. Ni vet väl att om en företagare i Sverige köper
            in möbler får han dra av momsen för det, men om samma företagare
            köper en tavla, en skulptur eller en väv medges inte avdrag. Däremot
            medges avdrag för konstinköp för offentlig sektor.
          </note>
          <note>
            I utredningen om generella konstnärsstöd beskrivs bildkonstnärens
            utomordentligt svåra arbetsmarknadssituation. 25 % av konstnärerna
            har en inkomst som understiger 12 000 kr i månaden. En del har
            den summan i årsinkomst. Var och en inser ju att det inte går
            att leva på en sådan inkomst.
          </note>
          <note>
            Endera arbetar man även med annat, eller erhåller samhällets
            stöd.
          </note>
          <note>
            Nu när bildkonstnärernas egen organisation, och när världens
            kulturarbetare, när de träffas och diskuterar den här frågan,
            med emfas hävdar att det som behövs för att få bort stiltjen på
            marknaden är att medge avdragsrätt för företag även vid inköp
            av bildkonst, låt oss då medge den avdragsrätten.
          </note>
          <note>
            Låt oss införa det under den här mandatperioden.
          </note>
          <note>
            Låt oss arbeta gränsöverskridande - skatteutskott, arbetsmarknadsutskott
            och kulturutskott - för att ge näringen den skjuts den behöver.
          </note>
          <note>
            Fru talman! Snart är det år till ända då Stockholm har varit
            kulturhuvudstad. Stockholms kulturarbetarförmedling har meddelat
            att året inte resulterat i ett enda nytt arbete för kulturarbetarna.
          </note>
          <note>
            Hur är det möjligt? Det finns säkert många som kommer att analysera
            det. Min spontana slutsats blir att utan detta år hade ännu fler
            kulturarbetare varit sysselsatta i AMS-projekt som inte haft med
            deras yrkesutbildning att göra.
          </note>
          <note>
            Jag hoppas att kulturåret har gett mersmak och kulturell tillvänjning
            i Stockholm och i hela landet.
          </note>
          <note>
            Nu krävs politiskt samarbete för att styra över resurser dit
            där de faktiskt ger konkret arbete med stora synergieffekter.
            Vi företräder en arbetslinje med kulturell tillväxt. Tack!
          </note>
          <note type="speaker">
            Anf. 81 MARIA LARSSON (kd) replik:
          </note>
          <note>
            Fru talman! Jag vill verkligen instämma i delar av den här lovprisningen
            till kulturen. Kultur skall ge själen vingar, och så till vida
            är Ewa Larsson och jag tämligen överens.
          </note>
          <note>
            Vi har också inom arbetsmarknadsutskottet sett att det är en
            väldigt låg sysselsättningsfrekvens bland våra kulturarbetare.
            Det finns något som heter centrumbildningar, som sysslar med att
            förmedla arbeten för kulturarbetare direkt från uppdragsgivare.
            Det är något som kallas en tredje anställningsform. Det här är
            en projektverksamhet som sträcker sig över ett och ett halvt år.
            Vi kristdemokrater har tyckt att det här är en något kort tid.
          </note>
          <note>
            Min fråga till Ewa Larsson är: Varför har inte
          </note>
          <note>
            Miljöpartiet tillstyrkt vårt förslag att projekttiden skall förlängas
            till tre år? Det är som bekant så att ett projekt egentligen inte
            är i gång förrän efter ett halvår eller ett år. Speciellt gäller
            det vid förmedling av uppgifter för kulturarbetare. Det är en
            lång process.
          </note>
          <note>
            Jag tycker att det hade varit i överensstämmelse med den här
            skönsjungningen att Miljöpartiet också i utskottet hade visat
            att man är beredd att gå till handling på denna punkt.
          </note>
          <note type="speaker">
            Anf. 82 EWA LARSSON (mp) replik:
          </note>
          <note>
            Fru talman! Faktum är att kristdemokraterna biträdde Miljöpartiets
            motion om en förlängning av projekttiden när beslutet i fråga
            fattades under den förra mandatperioden. Vi har i Miljöpartiet
            också i vår partimotion om kultur under den här mandatperioden
            skrivit att vi är tveksamma till om man hinner komma i gång.
          </note>
          <note>
            Från centrumbildningarnas håll är man också tveksam men tycker
            ändå att det är bra att ha en tidspress, så att man kommer i gång
            så snabbt som möjligt. Men om man inte hinner komma i gång, blir
            det självklart en förlängning.
          </note>
          <note type="speaker">
            Anf. 83 MARIA LARSSON (kd) replik:
          </note>
          <note>
            Fru talman! Det hade varit bra om det hade funnits en överensstämmelse
            mellan det som Miljöpartiet gör i kulturutskottet och vad det
            gör i arbetsmarknadsutskottet, men ni är välkomna att biträda
            den motion som senare i dag blir föremål för omröstning.
          </note>
          <note type="speaker">
            Anf. 84 EWA LARSSON (mp) replik:
          </note>
          <note>
            Fru talman! Maria Larsson hänvisar till sin reservation i arbetsmarknadsutskottet,
            som belyser det här problemet. Vårt yrkande framställs i kulturutskottet.
          </note>
          <note>
            Miljöpartiets riksdagsgrupp består av 16 ledamöter, och kommunikationsvägarna
            är inte så långa. Vi försöker i alla våra betänkanden ha skrivningar
            som hänger ihop. Det är svårt, men i det här fallet har vi lyckats.
          </note>
          <note type="speaker">
            Anf. 85 CARL ERIK HEDLUND (m):
          </note>
          <note>
            Fru talman! Jag har begärt ordet för att kommentera motion A277,
            som Elisabeth Fleetwood och jag har väckt under den allmänna motionstiden
            och som har avstyrkts av arbetsmarknadsutskottet.
          </note>
          <note>
            Motionen handlar om olikheten mellan löntagare och företagare.
            En person som har blivit utförsäkrad eller av andra anledningar
            inte kan ha något arbete och inte har några medel får sociabidrag.
            Skulle den här personen få ett lönearbete är regeln den att han
            kan uppbära det här socialbidraget i ungefär en månad.
          </note>
          <note>
            Om personen i fråga däremot är journalist eller på annat sätt
            skall försörja sig som frilansarbetare, är det en annan sak. I
            samma stund som han bildar företag faller möjligheten till socialbidrag
            bort.
          </note>
          <note>
            Det blir en typ av Moment 22: Jag har inga resurser. Jag vill
            arbeta. Jag är kanske så pass gammal att jag inte kan få ett vanligt
            lönearbete, och då försöker jag bilda ett företag. Det går dock
            inte, eftersom jag inte kan försörja mig tills jag börjar få intäkter.
            Jag måste begära förskott eller någonting sådant, och var och
            en inser att det kan vara behäftat med vissa svårigheter.
          </note>
          <note>
            Elisabeth Fleetwood och jag begärde i all ödmjukhet att riksdagen
            skulle hemställa till regeringen att se över regelverket för det
            här. Hur har då arbetsmarknadsutskottet behandlat det här ärendet?
          </note>
          <note>
            Vi kan till att börja med läsa att Elisabeth Fleetwood och jag
            enligt utskottet anser att det nuvarande regelverket för att starta-eget-bidrag
            bör ses över.
          </note>
          <note>
            Starta-eget-bidrag har inte nämnts i vår motion. Det är inte
            ens antytt att det rör sig om det, utan det handlar om reglerna
            för socialbidrag.
          </note>
          <note>
            Vad står det då i utskottets bedömning av vår motion? Där framhålls
            att slutsatsen är att frågan inte bör lösas genom starta-eget-bidrag.
            Nej, men vem har begärt det? I varje fall inte motionärerna.
          </note>
          <note>
            Vi har talat om detta Moment 22, som är en realitet, i och för
            sig inte för en så stor grupp av svenska medborgare, men en del
            drabbas dock av detta.
          </note>
          <note>
            Man kan fråga sig hur det här kan komma sig. Har vi väckt en
            väldigt lång motion, där detta inte kommer fram? Nej, den är inte
            så lång - knappt en A 4-
          </note>
          <note>
            sida. Den är skriven på en svenska som i varje fall vi tycker
            är klar och begriplig. Ändå har den blivit behandlad på det här
            sättet.
          </note>
          <note>
            Är det fel utskott som har behandlat den? Ja, det är möjligt,
            men det kan inte vi styra. Vi har bara lämnat in motionen.
          </note>
          <note>
            Jag tycker, som jag sade alldeles nyss, att det här är en viktigt
            fråga för ett mindre antal medborgare som vill försörja sig själva
            men som hindras från att göra detta. De är redan i en prekär situation,
            och vi skall ha ett regelverk som är anpassat efter detta.
          </note>
          <note>
            Det är möjligt att arbetsmarknadsutskottet, som är vant vid att
            syssla med de stora, övergripande frågorna och med olika system
            som omfattar miljarder, har litet svårt att sätta sig in i situationen
            för en enskild medborgare som vill göra rätt för sig och bilda
            ett företag, vilket är enda chansen för honom eller henne att
            komma in, inte på arbetsmarknaden utan på företagsmarknaden, och
            där sälja sina tjänster.
          </note>
          <note>
            Fru talman! Det här en fråga som jag anser inte har blivit vederbörligen
            behandlad av utskottet, vilket tydligt framgår av utskottets skrivning.
            Jag yrkar ändå inte bifall till vår motion. Jag tycker faktiskt
            att det skulle vara genant för riksdagen att genom votering avslå
            en motion som inte har behandlats på ett korrekt sätt och som
            berör något helt annat än det som motionärerna har yrkat på.
          </note>
          <note type="speaker">
            Anf. 86 HELENA BARGHOLTZ (fp):
          </note>
          <note>
            Fru talman! Den ljusning på grund av högkonjunkturen som har
            skett på arbetsmarknaden sedan
          </note>
          <note>
            1997 har visat att medan männen har fått jobben har kvinnorna
            fått utbildningsplatserna inom kunskapslyftet. De flesta arbetsmarknadspolitiska
            åtgärder visar att det är fler män än kvinnor som återfinns inom
            dem. Vad som nu krävs är konkreta åtgärder som ökar arbetslösa
            kvinnors möjligheter att finna nya jobb.
          </note>
          <note>
            Nu är det viktigare än någonsin att vi kan bryta det traditionella
            könsmönstret på arbetsmarknaden.
          </note>
          <note>
            Hur vore det om regeringen för riksdagen presenterade en konkret
            plan för att bryta det traditionella könsmönstret?
          </note>
          <note>
            Fru talman! Jag är ordförande för Folkpartiets kvinnoförbund.
            Jag hade, kanske litet naivt, förväntat mig att här i kammaren
            få debattera inte bara med ansvarig minister utan också med representanter
            för de andra politiska kvinnoförbunden. Jobben är ju för kvinnor
            den viktigaste jämställdhetsfrågan. Utan jobb ingen jämställdhet.
            Men jag får tydligen ge mig till tåls till den allmänpolitiska
            debatten i januari. Då måste vi få en bra och intensiv debatt
            om kvinnors möjligheter på arbetsmarknaden.
          </note>
          <note>
            Ett sätt att bryta det traditionella könsmönstret är att andelen
            kvinnliga företagare kan öka. Jag är mycket medveten om att jag
            inte är den enda som har sagt det - det har sagts flera gånger
            här i dag - men jag tycker att man inte nog kan betona hur viktigt
            detta är. Vi folkpartister har drivit denna fråga väldigt hårt
            och väldigt länge. Tyvärr är det ju så att det bara är en tredjedel
            av alla nya företag som startas av kvinnor.
          </note>
          <note>
            År 1996 beslutade riksdagen om att starta-egetbidrag skulle kunna
            ges under förlängd tid, sammanlagt tolv månader, till arbetslösa
            kvinnor som varit anmälda hos Arbetsförmedlingen under minst sex
            månader och särskilt inriktas på kvinnor som tidigare varit anställda
            inom den offentliga sektorn. Men varför denna begränsning? Stödet
            skall ges till alla kvinnor, oavsett tidigare anställning. Kvinnor
            som på något sätt haft anknytning till näringslivet har ju en
            alldeles utomordentligt bra kompetens som bör tas tillvara.
          </note>
          <note>
            Det är också väldigt viktigt att åtgärder och stöd som lämnas
            till kvinnor som vill bli företagare måste utformas på ett sådant
            sätt att man tar tillvara och lyssnar på kvinnors förutsättningar
            och krav. Det här förekommer väldigt olika på olika ställen, men
            jag har träffat kvinnor som har känt sig ganska förödmjukade när
            de har varit i kontakt med framför allt manliga rådgivare t.ex.
            på banker. De har sagt att man talar helt olika språk. Man talar
            förbi varandra. Och det är ju så att insatserna för nya företagare
            ofta är utformade utifrån ett manligt tänkande och en mansinriktad
            arbetsmarknad. Här finns det väldigt mycket att göra genom att
            tala om just hur kvinnor tänker och fungerar. Vi känner ju alla
            till kvinnors försiktighet, som är på både gott och ont.
          </note>
          <note>
            Om kvinnor startade företag i samma utsträckning som män tidigare
            har gjort och anställde var sin person skulle detta kunna ge ca
            400 000 nya jobb. Men så länge kvinnor inom vård, omsorg, utbildning
            och service till människor inte ges möjlighet att förverkliga
            sina idéer utanför de offentliga monopolen hämmas mycket kvinnlig
            skaparkraft. Det är inte bara jämställdhetsfientligt, det är också
            ett gigantiskt resursslöseri.
          </note>
          <note>
            Skatteändringar behöver därför göras för att möjliggöra ett rikt
            utbud av hushållstjänster, dels för att många - både kvinnor och
            män, men många gånger framför allt kvinnor - skall få jobb, dels
            för att familjer där båda makarna har krävande arbeten skall kunna
            fungera utan att någon behöver ge upp sina yrkesambitioner. Man
            brukar tala om att det skall löna sig att arbeta, och det skall
            det göra rent lönemässigt, men det skall också löna sig i den
            bemärkelsen att en kombination av familjeliv och arbetsliv skall
            innebära en god livskvalitet. Tyvärr gör det inte det för väldigt
            många i dag. Man har en alldeles för jobbig arbetsbörda för att
            kunna kombinera ett mycket ansträngande arbete med omsorg om barn
            och familj - och nu i allt ökande omfattning också faktiskt omsorgen
            om gamla föräldrar. Min partikamrat
          </note>
          <note>
            Anne Wibble myntade begreppet "sandwichkvinna", och jag förstår
            precis vad hon menade. Man är klämd mellan kraven från väldigt
            många olika håll, och man känner sig som en sandwich till slut.
          </note>
          <note>
            En ny servicesektor med hushållsnära tjänster ger kvinnor möjligheter
            att starta eget och ägna sig åt entreprenörskap som är likvärdigt
            med vad män inom den traditionellt manligt dominerade servicesektorn
            har.
          </note>
          <note>
            I SCB:s branschstatistik för förvärvsarbetande i hushåll redovisades
            förra året två anställda som arbetar med hushållstjänster i hem.
            Det inser ju var och en att det här är inte sanna siffror. Det
            är långt ifrån sanningen. Det finns en mycket stor grupp som arbetar
            svart med samma typ av tjänster. De är utan både pensions- och
            sjukpenningrättigheter. De lever ett väldigt farligt liv, och
            det här kan vi i Folkpartiet inte acceptera.
          </note>
          <note>
            Inte oväntat visar det sig att de länder som har haft en god
            tillväxt av den privata tjänstesektorn har haft en positiv utveckling
            av den totala sysselsättningen. Sverige tillsammans med Danmark
            är de enda länderna med en privat tjänstesektor som svarar för
            mindre än 40 % av den totala sysselsättningen. Vi i
          </note>
          <note>
            Folkpartiet är övertygade om att en expansion av den vita tjänstesektorn
            är både nödvändig och önskvärd.
          </note>
          <note>
            Det är också här många kvinnor har lust och goda förutsättningar
            att starta egna företag.
          </note>
          <note>
            Ja, fru talman, med detta vill jag instämma i det tidigare yrkandet
            om bifall till reservation nr 8.
          </note>
          <note type="speaker">
            Anf. 87 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Jag håller med Helena Bargholtz om att det behövs
            mera diskussioner bl.a. mellan de politiska kvinnoförbunden om
            hur kvinnors arbetsmarknad skall se ut och hur jämställdheten
            över huvud taget skall utvecklas i det här samhället.
          </note>
          <note>
            Vi från Centerpartiets sida stöder också den här reservationen,
            nr 8, som grundar sig på en Folkpartimotion, och jag hoppas att
            vi även i framtiden skall kunna få ett konstruktivt samarbete
            och en diskussion om de här frågorna. Det kommer att bli ett flertal
            tillfällen att debattera det här i kammaren, bl.a. under jämställdhetsbetänkandet
            som kommer någon gång under vårkanten.
          </note>
          <note type="speaker">
            Anf. 88 HELENA BARGHOLTZ (fp) replik:
          </note>
          <note>
            Fru talman! Jag tackar Margareta Andersson för detta inlägg.
            Jag hoppas att det blir alltfler som inser fördelarna med den
            här modellen som vi från den borgerliga kanten, jobballiansen,
            pratar så mycket om, dvs. möjligheten att skapa nya arbetstillfällen
            genom de hushållsnära tjänsterna och att göra det rimligt för
            alla familjer att kunna få den här typen av jobb utförda, och
            att den skall bli förverkligad. Jag är övertygad om att om tio
            år kommer vi att ha en bra modell.
          </note>
          <note type="speaker">
            Anf. 89 MARGARETA ANDERSSON (c)
          </note>
          <note>
            replik:
          </note>
          <note>
            Fru talman! Den här frågan om hushållsnära tjänster har vi drivit
            ganska mycket även från vårt partis sida, och jag hoppas också
            att vi skall komma längre med den diskussionen, så att man kan
            få ett genomförande av detta. Att diskutera på tio års sikt kan
            vara lite långsökt.
          </note>
          <note type="speaker">
            Anf. 90 HELENA BARGHOLTZ (fp) replik:
          </note>
          <note>
            Fru talman! Jag vill betona att vår modell är tänkt att kunna
            fungera inte bara för familjer med höga inkomster. Det är ju det
            man har velat säga att vårt förslag innebär. Men just genom att
            göra de ekonomiska villkoren rimliga för att få hjälp hemma kan
            vi alltså underlätta för väldigt många familjer som har det väldigt
            trångt och besvärligt i dag.
          </note>
          <note type="speaker">
            Anf. 91 HANS KARLSSON (s):
          </note>
          <note>
            Fru talman! Även om den här debatten har pågått en längre stund
            och jag tänker tala om en liten del av arbetsmarknaden kan jag
            ändå inte avhålla mig från att något reflektera över det som har
            sagts - även om jag ser att vännerna i näringsutskottet ivrigt
            väntar på att få inta scenen.
          </note>
          <note>
            Den ena sidan i den här arbetsmarknadspolitiska debatten har
            haft ett ödmjukt förhållningssätt, prövande och sökande efter
            vilka åtgärder som kan bidra till att minska arbetslösheten och
            ge fler människor jobb. Den andra sidan har svaret på alla frågor.
            Självsäkert vet man hur arbetslöshetsproblemen skall lösas.
          </note>
          <note>
            Nu råkar det ju vara så att partierna i den senare, självsäkra
            gruppen regerade det här landet under tre år i början av 90-talet,
            och det var då massarbetslösheten kom till Sverige. Jag kan inte
            låta bli att fundera över varför man inte då använde de här goda
            åtgärderna.
          </note>
          <note>
            Fru talman! Jag har, i likhet med några andra ledamöter, tagit
            upp lönebidragen i motioner. Jag vill tacka utskottet för den
            mycket positiva behandlingen av både min och andras motioner.
            Det känns verkligen positivt att utskottet så helhjärtat sluter
            upp kring behoven av att öka insatserna när det gäller lönebidrag.
            Även om det inte just för stunden finns mer pengar att tillgå
            känner jag att detta är en god ansats för att ytterligare kunna
            åstadkomma utrymme för fler människor med lönebidrag längre fram.
          </note>
          <note>
            Jag tycker också att det är väldigt positivt med de siffror som
            redovisas när det gäller antalet människor som faktiskt får del
            av åtgärderna för arbetshandikappade och att målen där har överträffats.
          </note>
          <note>
            Vi vet att arbetsmarknaden i allmänhet har förbättrats, och det
            har naturligtvis också inneburit att arbetsmarknaden för människor
            med funktionshinder har förbättrats. Men trots detta vet vi som
            finns i denna kammare att det är väldigt många som fortfarande
            är utanför, och det behövs olika former av insatser för att komma
            till rätta med detta.
          </note>
          <note>
            Dessutom är det så, vilket jag tycker är bekymmersamt, att en
            del av dem som i dag har lönebidrag förlorar jobben. Man förlorar
            jobbet när arbetsförmedlingen har slut på pengar, när man måste
            förhandla ned och när arbetsgivaren inte förmår betala en högre
            andel. Det är svårt att acceptera att människor som gör meningsfulla
            och angelägna jobb måste lämna sina jobb på det här sättet.
          </note>
          <note>
            Jag tycker att det är angeläget att vi försöker hitta former
            för att ge fler människor med funktionshinder jobb, och det är
            dessutom självklart att vi tryggar jobben för dem som redan har
            jobb.
          </note>
          <note>
            Fru talman! I arbetsmarknadsutskottets betänkande beskrivs flera
            väldigt positiva åtgärder. Låt mig bara avslutningsvis nämna en
            av dessa. Det är den försöksverksamhet som nu skall genomföras
            när det gäller kulturarvs-IT. Det här kommer att ge jobb åt människor
            som har svåra funktionshinder. Det ökar möjligheterna för skolor,
            andra utbildningsinstitutioner och forskningen att få del av museernas
            samlingar.
          </note>
          <note>
            Det här kallar jag att kunna åstadkomma flera positiva resultat
            med en insats. Vi kanske skulle kunna använda den modellen på
            fler områden för att fler människor skall få jobb och egen försörjning.
          </note>
          <note type="speaker">
            Anf. 92 HELENA BARGHOLTZ (fp) replik:
          </note>
          <note>
            Fru talman! Såsom varande en av dem som Hans
          </note>
          <note>
            Karlsson syftade på som självsäkra personer, vill jag säga att
            jag tillhör ett parti som har engagerat sig väldigt hårt i de
            frågor som gäller jobben. De synpunkter som vi för fram och som
            gör oss så säkra i våra bedömningar i fråga om vad man skall göra
            är ju inte någonting som vi sitter inne på våra kamrar och funderar
            ut. Vi har många kontakter med företrädare för näringslivet, med
            småföretagare, med anställda och med kvinnor, och det är de synpunkter
            som vi då fått som har gjort oss övertygade om att man skall pröva
            nya grepp inom arbetsmarknadspolitiken. Jag säger pröva, därför
            att om det visar sig gå emot det vi tror på får vi naturligtvis
            tänka om. Men vi får inte vara för rädda för att pröva.
          </note>
          <note>
            Fru talman! Hans Karlsson lyfte själv fram ett utmärkt exempel
            på vad man kommer att pröva när det gäller funktionshindrade.
            Låt oss våga pröva!
          </note>
          <note type="speaker">
            Anf. 93 HANS KARLSSON (s) replik:
          </note>
          <note>
            Fru talman! Det var inte detta med att pröva olika åtgärder som
            jag vände mig emot, utan det var det faktum att en del debattörer
            ger en bild av att man har svaren på alla frågorna, att man har
            lösningen på alla problem. Det gör att jag inte har särskilt stor
            respekt för de inläggen i debatten.
          </note>
          <note>
            Det är ingen av oss som har lösningen på alla problem. Det är
            ingen som har svaret på alla frågorna.
          </note>
          <note>
            Då skall vi inte ge människor intryck av att det är på det sättet.
            Alla de åtgärder som föreslås från den borgerliga sidan har ju
            prövats, men de har inte gett det resultat som ni påstår.
          </note>
          <note type="speaker">
            Anf. 94 HELENA BARGHOLTZ (fp) replik:
          </note>
          <note>
            Fru talman! Mig veterligen har vi ännu inte prövat det som jag
            tog upp, nämligen möjligheterna när det gäller hushållsnära tjänster.
            Det har vi diskuterat mycket. Det är också en uppgift för oss
            politiker att ha önskemål, visioner och idéer om hur det här skall
            kunna lösas. Det vore väl förfärligt om vi aldrig hade idéer om
            hur vi skall klara av de uppgifter som vi är satta att försöka
            lösa.
          </note>
          <note type="speaker">
            Anf. 95 HANS KARLSSON (s) replik:
          </note>
          <note>
            Fru talman! Det är inte heller visionerna och idéerna som jag
            har vänt mig emot, utan det är inställningen och förhållningssättet,
            att man har svaret och lösningen på alla problem. Jag tror egentligen
            inte att man vill framställa sin position på det sättet, men bara
            för att åstadkomma en kraftfull polemik gentemot majoriteten positionerar
            man sig på det här sättet och ger det här intrycket. Jag tror
            att det kan leda till att man lurar människor i fråga om vad som
            faktiskt är möjligt att åstadkomma på kort sikt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            10 § Näringsliv
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU1
          </note>
          <note>
            Utgiftsområde 24 Näringsliv (prop. 1998/99:1 delvis)
          </note>
          <note type="speaker">
            Anf. 96 PER WESTERBERG (m):
          </note>
          <note>
            Fru talman! Sverige tappar för närvarande i nationell konkurrenskraft,
            och det är tyvärr ingen tillfällighet. Det har vi gjort i årtionden,
            och det har också givit resultatet att Sverige alltmer har halkat
            efter i den s.k. välfärdsligan.
          </note>
          <note>
            Sedan slutet av 1940-talet har Sverige trendmässigt förlorat
            i sysselsättning i näringslivet. Det har gått lite uppåt i högkonjunkturerna
            och nedåt i lågkonjunkturerna, men trenden har varit nedåt och
            även bekräftats i den senaste konjunkturrapporten.
          </note>
          <note>
            Det innebär att Sverige avviker ganska radikalt från hela den
            övriga västvärlden, där sysselsättningen har varit stabil eller
            närmast svagt ökande.
          </note>
          <note>
            Men vi har inte bara tappat i sysselsättning i näringslivet.
            Vi har också tappat i relativ nivå i kunskapen, kompetensen och
            tekniken i vår export ända sedan 1970. Jag säger "i relativ nivå",
            och det betyder att kunskaps- och teknikinnehållet sjunkit, och
            vi har i allt högre grad kommit att konkurrera med lönenivåerna
            i stället för med teknik och kompetens. Det kan också lätt avläsas
            i BNP-ligan, där vi fallit från att ha haft en av toppositionerna
            till att bli ett av de fattigare länderna inom den europeiska
            unionen.
          </note>
          <note>
            Även inom utbildningsnivån har vi fallit i relativa termer. Naturligtvis
            är vi i dag bättre utbildade än vad vi var för 25 år sedan. Men
            relativt våra viktigaste konkurrentländer har vi kommit efter,
            och det har ånyo varit så att Sverige ända till de sista åren
            har fallit ända sedan början av 1970-talet.
          </note>
          <note>
            Det har därmed blivit så att vi tenderar att exportera arbetstillfällen
            i stället för produkter och tjänster, och det har inneburit att
            vi har exporterat 200 000-
          </note>
          <note>
            300 000 jobb ut ur Sverige netto och därmed knappt fått någonting
            tillbaka i sysselsättning hem till
          </note>
          <note>
            Sverige.
          </note>
          <note>
            Det handlar om Sveriges nationella konkurrenskraft, att dra till
            sig investeringar, att dra till sig företag, att dra till sig
            forskning, teknisk utveckling och kompetens, och därmed möjligheter
            att bygga vidare på välfärdsnationen.
          </note>
          <note>
            Vi har i de olika index som finns och som visar konkurrenskraften
            mellan nationer i både IMD och
          </note>
          <note>
            World Economic Forum fallit snabbare än något annat land sedan
            1994 i nationell konkurrenskraft.
          </note>
          <note>
            Jag skall gärna här i kammaren erkänna att det inte är i näringspolitiken
            i snäv bemärkelse i de olika delgrenarna som Sverige fallit efter
            i första hand, utan det ligger i allt från arbetslagar till skattetryck,
            utanförstående till den europeiska monetära unionen, arbetstidslagar
            och mycket annat, kanske inte framför allt den snävare näringspolitiken,
            som har gått utför.
          </note>
          <note>
            Vi har under de senaste dagarna kunnat följa hur ytterligare
            huvudkontor flyttar ut ur Sverige. Astra i fusionen med det engelska
            Zeneca väljer att lägga sitt huvudkontor i London och möjligen
            forskningsledningen i Södertälje. Det är ytterligare ett i en
            lång rad företag där fusioner kommer till stånd men där huvudkontoren
            ratar Sverige gång efter annan och hamnar i andra länder.
          </note>
          <note>
            Vi har sett Ericssons delflytt till London, Merita-
          </note>
          <note>
            Nordbanken som i praktiken lagt sitt säte i Finland,
          </note>
          <note>
            Stora Ensos flytt till Finland, ABB:s flytt till
          </note>
          <note>
            Schweiz, för att nämna några av våra största svenska företag
            där vi har tappat huvudkontoren delvis ut ur landet.
          </note>
          <note>
            Självfallet kan vi inte få alla huvudkontor och alla ledningar,
            men vi borde kunna få några av dem.
          </note>
          <note>
            Därmed skulle vi visa att vi är konkurrenskraftiga. Vi bör undersöka
            varför vi inte får hit något av alla de huvudkontor som etableras
            i samband med fusionerna.
          </note>
          <note>
            Jag har noterat att näringsministern närmast sade att det var
            bra att Astras huvudkontor hamnade i
          </note>
          <note>
            London, vilket har förbluffat mig påtagligt. Han har uttryckt
            sin uppskattning över det. Det har för mig stor betydelse var
            huvudkontoren finns, var ledningarna och deras familjer lever
            och vilka värderingar de därmed får.
          </note>
          <note>
            Det är inte bara huvudkontor och arbetstillfällen som har tenderat
            att rinna ur Sverige, utan också delar av den mest kvalificerade
            arbetskraften. Vi vet i dag att ungefär en tredjedel av naturvetarna,
            civilingenjörerna och ekonomerna de senaste åren valt att börja
            arbeta utomlands, samtidigt som det råder brist på dessa yrkesgrupper
            i Sverige. Vi vet av tidigare erfarenhet att ungefär hälften återkommer
            till Sverige, medan hälften stannar ute permanent. Det innebär
            att vi tappar den mest kvalificerade arbetskraften, samtidigt
            som vi inte får värst mycket tillbaka från andra länder. Vi är
            ånyo inte fullt ut konkurrenskraftiga.
          </note>
          <note>
            Vad som händer när det gäller nationell konkurrenskraft är med
            andra ord att Sverige, riksdagen och regeringen konkurrerar med
            andra länder, riksdagar och regeringar vad beträffar näringsklimat
            och förutsättningar för etableringar, arbetstillfällen, investeringar
            och goda löner. Alldeles uppenbart kan Sverige inte hävda sig
            tillräckligt bra på den skalan när det går utför. Våra möjligheter
            att dra till oss de mest attraktiva investeringarna och företagen
            minskar.
          </note>
          <note>
            Vi behöver därför satsa på att få fler arbetstillfällen. De måste
            komma inom det privata näringslivet i bred bemärkelse. De måste
            bygga på en ökad rörlighet av kapital till nya företag som expanderar
            och växer. Det måste kanske ske överflyttningar från äldre företag
            som tenderar att försvinna eller gå tillbaka. Vi måste hjälpa
            till att sprida kunskapen från högskolor och universitet så att
            det avsätts nya avancerade produkter som kan ge bra löner och
            bra arbetstillfällen. Vi måste också öka rörligheten på arbetsmarknaden.
            Människor som byter arbetsplats för över kunskaper och erfarenheter.
            Därmed förbättras kunskapen, konkurrenskraften och möjligheterna
            att utveckla svenskt näringsliv.
          </note>
          <note>
            Vi behöver titta på arbetsfördelningen. Hemnära tjänster är naturligtvis
            en sak bland många andra som skulle kunna underlätta funktionerna
            på arbetsmarknaden. Vi behöver se över arbetslagarna, så att människor
            inte motiveras att stanna på samma arbetsplats i hela sitt liv,
            som vi för närvarande uppmuntrar, utan också skall kunna byta
            arbetsplats. Därmed ökar kunskapen, erfarenhetsutbytet och konkurrenskraften.
          </note>
          <note>
            Vi finner gång efter annan att vi inte är konkurrenskraftiga
            när det gäller skatterna. Dubbelbeskattningen har varit det direkta
            skälet till att ett antal svenska skattebaser i form av företag
            har lagt sina huvudkontor i andra länder. Det kommer säkerligen
            långsiktigt att innebära att färre investeringar görs i
          </note>
          <note>
            Sverige, och därmed blir arbetstillfällena färre.
          </note>
          <note>
            Det finns en oförmåga även när det gäller att få till en skärpning
            inom konkurrenslagstiftningen. Det gäller konkurrens mellan offentliga
            - kanske inte minst kommunala - företag och mindre och medelstora
            privata företag.
          </note>
          <note>
            Fru talman! Vad jag hör i dag från Näringsdepartementet är att
            näringsministern vill garantera ersättningsjobb när det gäller
            statliga företag, offentlig verksamhet och försvarsindustri. Men
            han är inte lika angelägen när det gäller privata företag som
            minskar antalet anställda. Jag skulle därför från mina socialdemokratiska
            vänner här i kammaren vilja ha besked om huruvida det är ett speciellt
            privilegiesamhälle man bygger upp för dessa kategorier, eller
            om man kommer att ta samma ansvar också för friställda från
          </note>
          <note>
            Volvo, LM Ericsson eller andra svenska företag, trots att dessa
            är privatanställda. Är det bara försvarsindustri och statliga
            företag som staten skall ägna särskilt intresse?
          </note>
          <note>
            Fru talman! Jag vet att förhandlingarna mellan
          </note>
          <note>
            LO, TCO, SACO och SAF är inne i ett intensivt skede. Jag måste
            säga att jag tycker att det är genant om arbetsmarknadens parter
            klarar av att förändra det näringsklimat som regeringen och vi
            i denna kammare borde klara av att förändra. Jag hoppas att de
            lyckas med vad vänsteralliansen i kammaren visar alla tecken på
            att misslyckas med under denna mandatperiod.
          </note>
          <note>
            I näringsutskottets betänkande nr 1 om utgiftsområde nr 24 -
            Näringsliv - finns det ett antal reservationer. Jag har i min
            inledning berört den allmänna näringspolitiska inriktning som
            återfinns i reservation
          </note>
          <note>
            1 från Moderaterna m.fl. Fru talman! Jag ber att få yrka bifall
            till den reservationen. Jag avser även att begära rösträkning
            när det gäller denna.
          </note>
          <note>
            Vi har även påtecknat en reservation - nr 3 - där vi skriver
            att vi vill ha snabbare handläggningstider i
          </note>
          <note>
            Patent- och registreringsverket, och även reservation nr 4, som
            gäller att försöka samla exportfrämjande organisationer och göra
            insatser för ökad effektivisering. Vi har även påtecknat reservation
            nr 5. Jag avser för tids vinnande att inte yrka bifall till dessa
            senare reservationer.
          </note>
          <note>
            Reservation nr 5 skall jag nämna några ord kring.
          </note>
          <note>
            Jag tycker att det är bra att Assi Domän säljer skog.
          </note>
          <note>
            Jag tycker att det är bra att det statliga ägandet minskar och
            har därmed medverkat till ett genomförande av regeringens förslag.
            Men det finns anledning att rikta betydande kritik mot det sätt
            på vilket detta har skett. Partitaktiken och valutspelen har dominerat
            agerandet vad gäller Assi Domän i detta sammanhang. Den dåvarande
            näringsministern gjorde politiska utspel i stället för att ta
            hänsyn till att det var fråga om ett börsnoterat bolag med hundratusentals
            ägare och tusentals anställda. Det finns anledning att vara mycket
            kritisk mot handläggningen av ärendet, även om resultatet är någorlunda
            tillfredsställande.
          </note>
          <note>
            Moderaterna, m.fl., vill dock gå längre. Vi vill se en full privatisering
            av Assi Domän - en full privatisering av skogen, som nu avskiljs
            från Assi Domän.
          </note>
          <note>
            Vi vill även se att det statliga ägandet försvinner ur bolaget.
            På så sätt blir det ingen politisk spelbricka, utan kan agera
            på strikt kommersiell grund. Därmed har Assi Domän förutsättningar
            att växa, skapa fler arbetstillfällen och bli ett starkare företag.
          </note>
          <note>
            Fru talman! Med detta ber jag som sagt att få yrka bifall endast
            till reservation 1, även om vi står bakom samtliga av oss påtecknade
            reservationer i betänkandet.
          </note>
          <note type="speaker">
            Anf. 97 MIKAEL OSCARSSON (kd):
          </note>
          <note>
            Fru talman! Inledningsvis vill jag yrka bifall till reservation
            1 och 3 som är fogade till betänkandet.
          </note>
          <note>
            Förra veckan fick regeringen slutligen se sig tvungen att skriva
            ned sitt mål om halverad öppen arbetslöshet fram till år 2000.
            Målet har varit socialdemokraternas enstaka viktigaste mål på
            senare år.
          </note>
          <note>
            De har själva satt upp målet, själva gjort det till det avgörande
            politiska löftet, själva försvarat det, och nu har de tvingats
            att själva medge att det inte längre finns förutsättningar för
            att det skall klaras. Detta är ett stort misslyckande. Målet har
            funnits med länge, men några konkreta förslag till hur man skall
            nå det har inte åstadkommits. Socialdemokratins handlingsförlamning
            visar sig än tydligare.
          </note>
          <note>
            Det ljus i tunneln socialdemokraterna påstått sig se under senare
            år verkar nu även det vara på väg att slockna. "Nu vänder det!"
            har vi fått höra åtskilliga gånger de senaste åren, och det är
            sant. Vändningen i positiv riktning kom, men regeringen tog aldrig
            de chanser som erbjöds. Oförmågan att se problemens lösningar
            förstärktes av ideologiskt motstånd och fackliga hänsyn. Nu besannas
            återigen regeringens förutsägelse om en vändning, men denna gång
            i negativ riktning.
          </note>
          <note>
            Vad vi nu tvingas bevittna är en nedåtgående trend i stället
            för de ljuspunkter som regeringen tyckt sig se. De senaste veckorna
            har vi fått ta emot det ena beskedet efter det andra om stora
            varsel inom den svenska industrin. Ericsson, Volvo och Sandvik
            är några exempel. Den närmaste framtiden framstår enligt de flesta
            bedömare som kärv och osäker, vilket resulterat i nedskrivningar
            av tillväxtprognoser -
          </note>
          <note>
            senast regeringens egen.
          </note>
          <note>
            Mitt i detta krävs en handlingskraftig näringspolitik som förmår
            skapa nya jobb. Det land som inte förmår identifiera och uppmuntra
            drivkrafterna till företagande, innovationer och utveckling kommer
            aldrig att lyckas i sina målsättningar när det gäller ekonomisk
            utveckling och låg arbetslöshet.
          </note>
          <note>
            Vi kristdemokrater har sedan länge föreslagit en rad konkreta
            åtgärder - åtgärder som vi egentligen anser vara tämligen självklara
            och som borde ha genomförts för länge sedan.
          </note>
          <note>
            I tisdags skrev tre framstående socialdemokrater på DN Debatt
            om tillväxt. Artikeln är mångordig.
          </note>
          <note>
            Men var är de konkreta förslagen? Hinder för tillväxt måste undanröjas,
            kan vi läsa. Javisst, det skriver de flesta under på. Men hur?
            Ett övergripande mål är att tillväxtpolitiken skall skapa ökad
            sysselsättning, heter det vidare. Självklart! Men hur skapar man
            jobb? Vi har väntat i drygt fyra år på den socialdemokratiska
            lösningen på arbetslöshetsproblemen. Varför skulle vi vänta oss
            något annat än luftslott den här gången?
          </note>
          <note>
            För att skapa de jobb socialdemokraterna deklarerar att de föresatt
            sig att skapa krävs att mången helig ko kastas över bord. Konfrontationen
            med fackföreningsrörelsen kommer att bli oundviklig. Klarar en
            socialdemokratisk regering av detta? Det är ytterst tveksamt.
            De fyra år som ligger bakom inger inget större förtroende.
          </note>
          <note>
            För att förverkliga visionerna i Rosengrens, Sahlins och Åsbrinks
            debattartikel krävs helt enkelt en radikalt annorlunda politik
            än den socialdemokratiska. Den gångna fyraårsperioden har kristdemokraterna
            presenterat det ena konkreta förslaget efter det andra, och i
            dag sitter vi på ett heltäckande paket av förslag som kan få landet
            att börja klättra i välståndsrankningen igen.
          </note>
          <note>
            Inriktningen i kristdemokraternas ekonomiska politik vilar på
            kunskapen om att arbete och välfärd åt alla bara kan uppnås genom
            att ansvarstagande individer, familjer och företag tillsammans
            tillåts att utvecklas och växa med trygga och stabila regler.
            Det privata näringslivet har varit, är och kommer att vara ryggraden
            för Sveriges välfärd. De nya jobben skapas när enskilda människor
            finner det vara mödan värt att starta eller vidareutveckla företag.
          </note>
          <note>
            En politik som blockerar för nya riktiga jobb och i stället prioriterar
            stävjandet av arbetslöshetssiffrorna kommer aldrig att ta Sverige
            ur krisen. För att återigen placera Sverige i toppskiktet i välståndsligan
            krävs ett näringspolitiskt nytänkande som den socialdemokratiska
            regeringen visat sig oförmögen att forma. Visserligen hör vi numera
            biträdande näringsminister Mona Sahlin tala sig varm för att underlätta
            för den privata tjänstesektorn. Men i just den frågan verkar hon
            ha sina värsta fiender i de egna leden.
          </note>
          <note>
            Den allt annat överskuggande uppgiften i dag är att skapa jobb.
            Vi har en arbetslöshet som är förskräckande. Vi kristdemokrater
            har en politik för att komma till rätta med dessa problem. I stället
            för att komma med ideologiskt tillrättalagda men hopplöst tomma
            förslag är vår politik präglad av konkreta förslag för hur vi
            skall kunna få fart på företagandet, och därmed sysselsättningen,
            i Sverige.
          </note>
          <note>
            För det första, fru talman, krävs goda och stabila spelregler.
            Statens roll i samhällsekonomin skall vara att sätta ramar och
            övervaka spelreglerna på marknaden, ansvara för samhällsplanering
            och infrastruktur samt att skapa förutsättningar för långsiktig
            tillväxt.
          </note>
          <note>
            Till kommunernas roll hör inte att bedriva affärsverksamhet.
            I dag finns ca 1 450 kommunala bolag som ägnar sig åt alltifrån
            städning, gym och skeppsmäkleri till fastighetsförvaltning och
            skidanläggningar. Ofta konkurrerar de på marknader där det redan
            finns privata företag, och vanligen drabbas just små tjänsteföretagare.
            Vår uppfattning är att kommunerna skall ägna sig åt kärnuppgifterna
            och inte driva affärsverksamhet och konkurrera ut privata företagare
            med skattebetalarnas pengar.
          </note>
          <note>
            För det andra krävs enklare regler, minskad byråkrati och ökad
            tillgänglighet. Regelverken som berör företagare har under alltför
            lång tid präglats av ryckighet och av att de blir allt svårare
            att överblicka och begripa. Regelmängden har också ökat de senaste
            åren. Trots allmän välvilja och politiska deklarationer om att
            förbättra situationen ökar regelmassan med ca 5 % per år. En svensk
            företagare har ungefär 4 000
          </note>
          <note>
            regler och ca 20 000 trycksidor att hålla reda på.
          </note>
          <note>
            Varje år tillkommer ca 5 000 sidor med omarbetade eller nya regler.
            Detta är naturligtvis inte rimligt. Den totala regelmängden som
            berör företagare måste minska.
          </note>
          <note>
            Vi kristdemokrater har presenterat en rad konkreta åtgärder för
            att förbättra det svenska företagarklimatet när det gäller regler
            och krångel. T.ex. måste det bli enklare att registrera företag.
            Företaget skall bara behöva kontakta en myndighet, och detta skall
            kunna skötas via Internet. Det måste vidare bli enklare att få
          </note>
          <note>
            F-skattsedel. Andra förenklingar som måste till är enklare självdeklaration
            för företagare, enklare allmänna försäkringar osv. I alla dessa
            fall har kristdemokraterna utarbetat konkreta förslag.
          </note>
          <note>
            För det tredje måste staten underlätta tillgången på riskkapital.
            Speciellt måste de onoterade, mindre och nya företagens finansieringsbehov
            säkras. Dubbelbeskattningen måste bort. Risksparande skall inte
            beskattas hårdare än det helt riskfria banksparandet och sparandet
            i obligationer. En allvarlig effekt av dubbelbeskattningen är
            att vinster i företagen inte delas ut till de enskilda aktieägarna
            så att vinster kan strömma över till nya företag där de skulle
            kunna skapa investeringar och nya jobb. Därmed försvåras det annars
            naturliga flödet från stagnerande företag och branscher till mer
            framtidsinriktade.
          </note>
          <note>
            Staten behöver stimulera privatpersoner att investera. En väl
            fungerande marknadsekonomi med god finansiering av småföretag
            behöver en stor andel privata finansiärer. Därför vill vi kristdemokrater
            införa ett riskkapitalavdrag på investeringar upp till
          </note>
          <note>
            100 000 kr i onoterade bolag.
          </note>
          <note>
            Sparandet bör uppmuntras. Sparande framställs ibland som ett
            betydande problem och en av orsakerna till djupet i den ekonomiska
            krisen och den höga arbetslösheten. Detta är ett i grunden felaktigt
            synsätt.
          </note>
          <note>
            Den försiktighet som hushållen i dag uppvisar är ett rationellt
            beteende mot bakgrund av den osäkerhet som råder på arbetsmarknaden
            och beträffande den ekonomiska politiken. Kristdemokraternas syn
            på sparande kan härledas bl.a. ur den kristdemokratiska förvaltarskapstanken.
          </note>
          <note>
            För det fjärde måste skatterna sänkas. Svensken har en relativt
            hög toleransnivå vad gäller höga skatter. Men när skatten är så
            hög att man är tvungen att gå till socialbyrån för att ha råd
            att betala den är det inte längre så "häftigt" att betala skatt
            som vissa höginkomsttagare inom socialdemokratin tycker.
          </note>
          <note>
            Skattesystemet måste ge incitament för arbete. Skattereformens
            mål om enkelhet och en maximal marginalskatt om 50 % måste gälla.
            Den statliga skatten skall därför uppgå till 20 % och den nya
            s.k. värnskatten slopas.
          </note>
          <note>
            En kraftig sänkning av skatten på hushållstjänster ger incitament
            för nystartande av tjänsteföretag och expandering av befintliga.
            Kristdemokraterna har tillsammans med Moderaterna och Folkpartiet
            föreslagit en 50-procentig skattereduktion vid inköp av hushållstjänster.
            Det finns gott om exempel från andra länder på hur detta skapat
            nya jobb. Hushållstjänsterna kan vara ett första steg.
          </note>
          <note>
            Men tjänstesektorn är större än så. Utbildnings-, sjukvårds-
            och omsorgstjänster i privat regi är områden som expanderar kraftigt
            i andra delar av världen.
          </note>
          <note>
            Men för socialdemokraterna har privata initiativ setts som något
            suspekt som bör bekämpas. Med det sistnämnda har man lyckats ganska
            väl.
          </note>
          <note>
            Arbetsgivaravgifterna måste sänkas. För framför allt små företag
            med endast ett fåtal anställda innebär arbetsgivaravgifterna en
            betydande kostnad i verksamheten och om man skulle vilja nyanställa.
            För att underlätta för de mindre företagen vill vi kristdemokrater
            att arbetsgivaravgifterna reduceras med totalt
          </note>
          <note>
            10 procentenheter på löneunderlag upp till 900 000 kr om året.
          </note>
          <note>
            För det femte är det svenska näringslivet i desperat behov av
            en moderniserad arbetsrätt. Att släpa omkring på en arbetsrättslagstiftning
            som är anpassad till en näringsstruktur som inte längre existerar
            är en stor börda för det svenska näringslivet. Maffialiknande
            metoder som övergreppen på ett taxibolag i Örebro är rent destruktiva
            för företagarklimatet.
          </note>
          <note>
            Fru talman! Vi kristdemokrater har föreslagit en rad förändringar
            av regeringens förslag när det gäller utgiftsområde 24. Riksdagen
            har tidigare avvisat vårt förslag till ekonomisk ram för sektorn.
            Därför har vi i ett särskilt yttrande klargjort vilka ekonomiska
            prioriteringar som vi gjort beträffande utgiftsområdet.
          </note>
          <note type="speaker">
            Anf. 98 ÅKE SANDSTRÖM (c):
          </note>
          <note>
            Fru talman! Det utgiftsområde som vi skall behandla nu är mycket
            omfattande. Det är ett stort antal förslag som har stor betydelse
            för utveckling och sysselsättning i hela Sverige. Budgetmässigt
            omfattar betänkandet nära 3 miljarder, och visst finns det olikheter
            mellan partierna i fråga om vad man vill satsa på och framför
            allt hur mycket.
          </note>
          <note>
            Från Centerpartiets sida har vi högre ambitioner än regeringen
            på följande områden:
          </note>
          <note>
            1. Vi måste vidmakthålla och utveckla den svenska livsmedelssektorn.
            En erkänt god kvalitet, framtagen med mycket stor miljöhänsyn
            i en sysselsättningsintensiv produktion och förädling över hela
            landet, håller på att slås ut på grund av att våra konkurrentländer
            har helt andra skatter och avgifter på motsvarande produktion.
            Dessa skatter och avgifter måste sänkas i vårt land så att de
            kommer i nära paritet med vad som gäller t.ex. i Finland och i
            Danmark.
          </note>
          <note>
            Vi behöver också satsa mera på forskning och utveckling inom
            livsmedelsområdet. Detsamma gäller trädgårdsnäringen. Även till
            dessa områden har vi i vårt balanserade budgetförslag avsatt medel.
            Dessa insatser är viktiga åtgärder för att på lång sikt kunna
            tillhandahålla för den svenske konsumenten närproducerade produkter
            som fyller högt ställda kvalitetskrav.
          </note>
          <note>
            2. Centerpartiet vill satsa på stöd och utveckling av kvinnligt
            företagande. De regionala kvinnliga resurscentrum som finns i
            de flesta län har varit mycket framgångsrika. Faktum är att på
            många håll är andelen kvinnliga nyföretagare större än andelen
            företag som startats av män. Satsningen på kvinnliga resurscentrum
            på länsnivå måste enligt vår mening permanentas och vidareutvecklas.
            Därför behövs ett nytt centralt anslag: Stöd till kvinnors företagande.
          </note>
          <note>
            Fru talman! Detta behov har också understrukits på ett utmärkt
            sätt tidigare i dagens debatt av Helena
          </note>
          <note>
            Bargholtz. Jag hoppas på Folkpartiets stöd.
          </note>
          <note>
            3. Centerpartiet föreslår också i sitt budgetalternativ att anslaget
            till exportfrämjande verksamhet borde ökas med 30 miljoner för
            att i första hand stärka den svenska exporten av miljöanpassad
            teknik. Det behövs en samlad profilering av det stora miljökunnande
            som finns inom den svenska industrin. Den nya
          </note>
          <note>
            Energimyndigheten och Miljöteknikdelegationen har lyft fram en
            mängd lösningar som sparar både miljö och energi. Genom att satsa
            på ny teknik kan Sverige bli världsledande i att forma det mest
            moderna miljösamhället. För närvarande importerar Sverige mer
            miljöteknik än vi exporterar. Sveriges tekniska attachéer har
            i en rapport uppskattat att med miljödrivna företag kan Sveriges
            export öka med 100 miljarder per år.
          </note>
          <note>
            4. Andelen nyföretagande och nya uppfinningar är mycket viktiga
            för industriell utveckling. En ofta återkommande kritik mot dagens
            situation - från företagare, uppfinnare, m.fl. - är krångliga
            regler och långa väntetider hos Patent- och registreringsverket.
          </note>
          <note>
            Detta kan också innebära väsentligt ökade kostnader för småföretagarna.
          </note>
          <note>
            Fru talman! På denna punkt begär vi i enlighet med reservation
            nr 3 ett uttalande från riksdagen.
          </note>
          <note>
            5. Assi Domän-affären hade självfallet kunnat skötas på ett annorlunda
            sätt. En vital fråga är enligt min mening: Hur och på vilket sätt
            har ägaren staten varit företrädd vid planeringen och uppläggningen
            av affären? Ett minimikrav skulle ha varit att åtminstone en interimsstyrelse
            hade tillsatts för det nya bolaget för att tillvarata bolagets
            intressen och strategiska utveckling.
          </note>
          <note>
            Med utgångspunkt från de två huvudsakliga mål som sattes upp
            för denna överföring av skogsmark, nämligen en bättre förutsättning
            att klara den biologiska mångfalden över landet samt att skapa
            en mera flexibel virkesmarknad för de s.k. köpsågverken, finns
            fortfarande många frågetecken.
          </note>
          <note>
            För det första är det utomordentligt viktigt att regeringen och
            det nya näringsdepartementet engagerar sig i detta ärende och
            verkligen ser till att de synpunkter som utskott och riksdag har
            blir uppfyllda och verkställda då affären skall genomföras. Inte
            minst är det en central fråga att tillgång skapas på mark för
            markbyten i de södra delarna av landet.
          </note>
          <note>
            Staten har här en sista chans att som huvudägare i
          </note>
          <note>
            Assi Domän agera med kraft i de nämnda frågorna.
          </note>
          <note>
            För det andra är det viktigt, vilket framhålls i betänkandet,
            att därest ytterligare arealer skall avsättas i norra Sverige
            skall detta ske uteslutande från naturvårdsmässiga utgångspunkter
            så att inte råvaruförsörjningen till inlandssågverken missgynnas.
          </note>
          <note>
            För det tredje är det Centerpartiets uppfattning att den produktiva
            skogsmarken i det nya skogsbolaget skall säljas vidare till aktiva,
            enskilda brukare.
          </note>
          <note>
            I sammanhanget måste också betonas värdet av att det nya skogsbolaget
            tar ett lokalt förvaltningsansvar som en motor för utveckling
            av skogsbruk och träförädling i Norrlands inland.
          </note>
          <note>
            Fru talman! Jag yrkar bifall till reservationerna 3
          </note>
          <note>
            och 4 samt utskottets hemställan under mom. 5.
          </note>
          <note type="speaker">
            Anf. 99 EVA FLYBORG (fp):
          </note>
          <note>
            Fru talman! Valet är över - Sveriges problem består.
          </note>
          <note>
            Folkpartiets vision kan sammanfattas i orden
          </note>
          <note>
            Mänskligare Sverige. Politikens uppgift är att stödja en utveckling
            mot ett sådant mänskligare Sverige, där människorna har större
            möjligheter. I dagens Sverige känner dock många människor att
            möjligheterna inte växer, utan tvärtom, att många vägar stängs
            för dem.
          </note>
          <note>
            De får inga jobb. De får inte vård i tid. Deras barn får inte
            den utbildning som de behöver för att få en bra grund att stå
            på i livet.
          </note>
          <note>
            Vi i Folkpartiet tror på att vi genom en kombination av starka
            och livskraftiga företag och ett starkt socialt engagemang kan
            skapa ett samhälle med livsglädje, trygghet och ökade möjligheter
            för alla.
          </note>
          <note>
            Grundläggande är därför behovet av ett starkt näringsliv med
            företag som mår bra, vill växa och bli större. Före valet varnade
            vi för att viktiga företag skulle lämna landet om klimatet för
            företagande inte blev bättre. Vi fick då svaret av ett antal ministrar
            att företagsklimatet var tillräckligt bra, minsann.
          </note>
          <note>
            "Företagsklimatet är det inget fel på", sade Göran
          </note>
          <note>
            Persson så sent som i valrörelsen i en TV-utfrågning.
          </note>
          <note>
            Så fel han hade.
          </note>
          <note>
            Nu har verkligheten kommit i kapp regeringen.
          </note>
          <note>
            Sedan valet har två av Sveriges största och viktigaste företag,
            Eriksson och Astra, meddelat att de flyttar viktiga ledningsfunktioner
            till London. Tusentals anställda i Sverige - i båda företagen
            - kommer att sägas upp, både på kort sikt och på längre sikt.
          </note>
          <note>
            Till detta skall läggas den redan nu långa varsellistan, som
            ganska snabbt hållit på att växa fram under hösten. Till dags
            datum har ett stort antal människor varslats om uppsägning. Vi
            ser ut att gå en dyster jul till mötes i det här avseendet. Jag
            har inte räknat alla varsel, men jag tror att det är uppemot
          </note>
          <note>
            40 000-50 000 redan.
          </note>
          <note>
            Regeringen skriver i sin budgetproposition för
          </note>
          <note>
            1999 att en viktig uppgift för näringspolitiken är just att skapa
            förutsättningar för bl.a. nyetablering av företag och möjligheter
            för redan etablerade företag att växa. Regeringen påstår också
            att antalet småföretag växer och att antalet sysselsatta i dessa
            ökar.
          </note>
          <note>
            Tyvärr stämmer inte detta med verkligheten, fru talman.
          </note>
          <note>
            Det senaste Småföretagarindexet, som bygger på en enkät till
            ungefär 600 företagare från Företagarnas riksorganisation, befäster
            att konjunkturen viker allvarligt för småföretagen. Kapacitetsutnyttjandet
            minskar, produktionen faller och företagen drar ned på sysselsättningen.
            Varselstatistiken, som vi redan har talat om, oroar.
          </note>
          <note>
            För att vända på den här olyckliga och mycket allvarliga utvecklingen
            vill Folkpartiet därför se t.ex.
          </note>
          <note>
            lägre arbetsgivaravgifter och bättre riskkapitalförsörjning.
            Vi vill se modernare arbetsmarknadslagar. Även annan lagstiftning,
            som så att säga omgärdar själva företagandet, kan förenklas. Vi
            har därför föreslagit att en förenklingskommission skall tillsättas
            för att röja i den byråkratiska djungel som skapats och som motverkar
            att fler jobb kommer till i det privata näringslivet.
          </note>
          <note>
            Göran Persson! Lär av Blair! Det är väl inte så svårt. Han, dvs.
            Blair, och engelsmännen satsar ungefär 25 miljoner kronor och
            40 anställda på en enhet som direkt under statsministern själv
            skall inrikta sig på att förenkla regelsystemen för företagen
            och för fler jobb. Göran Persson! Lär av Blair, tillsätt en förenklingskommission!
          </note>
          <note>
            Vi föreslår också omfattande utförsäljning av statliga och kommunala
            bolag. Staten är en av de allra största företagsägarna i landet
            med 74 bolag och ungefär 185 000 anställda. Folkpartiet förordar
            en omfattande utförsäljning av statliga bolag. Vi bedömer det
            som möjligt att sälja aktieinnehav för ungefär
          </note>
          <note>
            100 miljarder kronor inom ett par år. Vi vill sälja ut t.ex.
            Telia och avveckla det statliga ägandet i Merita-
          </note>
          <note>
            Nordbanken, Pharmacia &amp; Upjohn och Celsius.
          </note>
          <note>
            Skälen till privatisering är flera:
          </note>
          <note>
            · Staten är sällan en aktiv och effektiv ägare.
          </note>
          <note>
            · Det staten ägnar sig åt skall styras demokratiskt och med full
            öppenhet och insyn för medborgarna, vilket inte kan vara fallet
            när det handlar om ett bolag.
          </note>
          <note>
            · På flera områden leder det statliga ägandet till en snedvridning
            av konkurrensen - eller misstankar om detta.
          </note>
          <note>
            · Avkastningen på kapital är låg, oftast några procent av marknadsvärdet.
            Om egendomen säljs och pengarna används för att amortera statsskulden
            blir det en ren vinst för statens ekonomi och för svenskarna.
          </note>
          <note>
            Varför skall t.ex. staten bedriva bilprovning i Rio
          </note>
          <note>
            Grande-provinsen i Brasilien? Varför skall svenska staten bedriva
            telefoni i Argentina? Varför skall svenska staten bedriva rundradioverksamhet
            i Litauen? Det är inte bara vi folkpartister som ställer frågorna.
            Svenska skattebetalare borde verkligen ställa sig dessa frågor.
            Riksdagens revisorer gör så. Man riktade i en rapport våren 1998
            allvarlig kritik mot hur staten sköter sin ägarroll i de statliga
            företagen.
          </note>
          <note>
            Dessutom, mina vänner, finns det över 1 400
          </note>
          <note>
            kommunala bolag i Sverige - och antalet växer ganska kraftigt.
            I bolagen satsas skattebetalarnas pengar på allt möjligt - korvtillverkning,
            skidliftar, tvätteri med tillhörande skrotkassa, restauranger,
            solarier, gym och snöskottning, m.m. Folkpartiet är naturligtvis
            en hård motståndare till kommunala bolag. Vi vill verka för att
            den kommunala bolagssektorn halveras under denna mandatperiod.
            Det skulle stärka resurserna till bl.a. vården och skolan med
            ungefär 3 miljarder kronor. Vi arbetar därför för en avveckling
            av stora delar av denna sektor. Av den anledningen har vi, fru
            talman, i vårt budgetförslag yrkat på ökade anslag till Konkurrensverket
            samt till konkurrensforskningen med totalt 16 miljoner kronor.
            Detta skulle bli väl använda pengar för skattebetalarna.
          </note>
          <note>
            Fru talman! Jag vill nämna några ord om ett egentligen ganska
            litet ärende i detta stora betänkande, men som ändå har fått ett
            ganska stort utrymme.
          </note>
          <note>
            Det gäller Assi Domän. Enligt Folkpartiets mening skall konkurrensutsatt
            verksamhet - som grundprincip - bedrivas i privat regi och inte
            i statlig. Med en privatisering av statliga företag uppnås en
            tydligare ägarroll, kommersiellt mer kompetenta företag och en
            ökad aktiespridning. Mot denna bakgrund ser vi regeringens förslag
            om att minska det statliga ägandet i
          </note>
          <note>
            Assi Domän som ett steg i rätt riktning. Så långt är det rätt.
            Folkpartiet vill dock gå längre och förordar en försäljning av
            hela det statliga ägandet i Assi Domän.
          </note>
          <note>
            Även om vi således delar regeringens åsikt att ägandet i Assi
            Domän bör minska är det förslag som regeringen framlägger behäftat
            med så stora brister att det helt enkelt inte bör genomföras.
            De effekter som regeringen med detta vill uppnå - ett underlättande
            av markbyten och en bättre situation för köpsågverken - kommer
            inte alls att uppnås genom affären. Naturvårdsverket bedömer,
            som också har redovisats, att det är stor risk för konflikter
            mellan sågverkens intressen och naturvårdsintresset. De skogsmarker
            i det nya skogsbolaget som skulle underlätta för köpsågverken
            i Norrlands inland består till betydande del av skogsmark av naturvårdsintresse,
            hyggen eller yngre skog, dvs. nyplanteringar. När det gäller markbyten
            - för att bl.a. underlätta bildande av naturreservat - är behovet
            av skogsmark för detta ändamål allra störst i södra Sverige, medan
            det nya skogsbolaget, det s.k. Vasabolaget, kommer att få ganska
            begränsade markområden i denna del av landet. Fördelningen är
            ungefär 90 % i norr och bara
          </note>
          <note>
            10 % söder om Gävle. Framför allt är behovet av mark för naturreservatsändamål
            stort i närheten av storstadsområdena.
          </note>
          <note>
            Miljöministern har dessutom i ett uttalande sagt, samma dag som
            vi slutjusterade detta ärende i utskottet, att förslaget om vilka
            skogar som skall överföras till det nybildade Vasaskog riskerar
            att göra att affären missar flera av de mål som är viktiga. En
            del av regeringen genomför denna affär i näringsutskottet, en
            annan del av regeringen motsäger densamma.
          </note>
          <note>
            Miljöministern anser att det ur naturskyddssynpunkt är önskvärt
            med en annan fördelning av marken mellan Vasaskog och Assi Domän.
          </note>
          <note>
            Det är ett lika uppseendeväckande som dåligt tecken på bristande
            kompetens att regeringen nu när näringsutskottet behandlat ärendet
            om att minska statens ägande i Assi Domän åtminstone till delar
            vaknar upp och framför precis den kritik som Folkpartiet redan
            har haft och riktat mot affären. Dessutom är det ett annat departement
            än det som driver frågan som har upptäckt felen.
          </note>
          <note>
            Fru talman! För att vi skall undvika att här i dag fatta ett
            dåligt beslut som kan få stora negativa konsekvenser för framtiden,
            anser vi i Folkpartiet att ärendet skall avslås och i annat fall
            återremitteras till departementet och att regeringen får återkomma
            med ett bättre beslutsunderlag i frågan.
          </note>
          <note>
            Fru talman! Jag står naturligtvis bakom alla Folkpartiets reservationer
            i betänkandet, men yrkar bifall endast till reservation 6 med
            tillhörande rösträkning.
          </note>
          <note type="speaker">
            Anf. 100 MATZ HAMMARSTRÖM (mp):
          </note>
          <note>
            Fru talman! Statens näringspolitik har enligt Miljöpartiet en
            nyckelroll när det gäller att förverkliga målsättningen om en
            långsiktigt hållbar utveckling.
          </note>
          <note>
            Men om den skall kunna leva upp till detta måste den bli betydligt
            mer miljöoffensiv än vad som kan utläsas i årets budgettext. Det
            allmänna tillväxtmässandet måste kompletteras med och balanseras
            av tydliga riktlinjer och målsättningar om tillväxtens innehåll.
          </note>
          <note>
            Tillväxt är förvisso inte i sig oförenlig med en hållbar utveckling,
            men all tillväxt är heller inte förenlig med detta mål. Så länge
            tillväxt mäts med det traditionella och trubbiga BNP-måttet, bör
            rop på ökad tillväxt mötas med sund skepsis och konstruktiv kritik.
          </note>
          <note>
            Politikens roll inom näringslivet är framför allt att skapa lagar
            och regler som underlättar mångfald och utveckling, samtidigt
            som gränser sätts för marknadens utrymme ur ett socialt och miljömässigt
            perspektiv. Vi måste ställa större krav på socialt ansvar på de
            stora privata företagen. Jag undrar om Per Westerberg verkligen
            menar allvar när han säger att staten generellt skall ta ett ansvar
            för personal som friställs från privata företag. Skall staten
            t.ex. ta ansvar för den personal som avskedas från Ericsson bara
            för att vinsten för 1998 förväntas bli 16 miljarder i stället
            för 17 miljarder? Den personalen kan väl
          </note>
          <note>
            Ericsson ta ansvar för - åtminstone dela ansvaret med staten.
          </note>
          <note>
            Miljöpartiet står - tillsammans med regeringen och Vänsterpartiet
            - bakom budgetpropositionens förslag till ekonomiska ramar för
            budgetåret 1999.
          </note>
          <note>
            Men vi vill göra en omfördelning mellan anslagen inom denna ram.
          </note>
          <note>
            Vi delar regeringens uppfattning att vi skall sträva efter att
            förbättra förutsättningarna för företagande och entreprenörskap
            och välkomnar därför de ökade anslagen till småföretagsutveckling.
            Vi föreslog förra året en ökning med 40 miljoner och stöder naturligtvis
            därför den föreslagna ökningen med 50 miljoner för 1999. Anslagsökningen
            bör, menar vi, bl.a. användas för att möjliggöra en ökad verksamhet
            med s.k. såddfinansiering, som visat sig vara en intressant och
            framgångsrik metod att hjälpa nya företag att starta.
          </note>
          <note>
            Däremot anser vi att stödet till kooperativ utveckling är för
            svagt. Det framgår av budgettexten att det verksamhetsmål som
            gäller för detta stöd är, att rikta rådgivningsinsatser till bildande
            av kooperativa företag som skapar nya arbetstillfällen och främjar
            utvecklingen av kooperativa verksamheter som stärker medborgarnas
            inflytande som medborgare och konsumenter. Just detta sista "medborgare
            och konsument" är viktigt i en tid då allt starkare krafter försöker
            reducera människan till blott och bart konsument.
          </note>
          <note>
            Att anslaget inte helt tagits i anspråk under innevarande år
            borde föranleda en mer kraftfull marknadsföring av denna stödform.
          </note>
          <note>
            De resurser som går till ny kooperation via LKU,
          </note>
          <note>
            Lokala Kooperativa Utvecklingscentra, är mycket kostnadseffektiva,
            ca 11 000 kronor per arbetstillfälle.
          </note>
          <note>
            I andra sammanhang kalkylerar man med långt högre kostnader för
            att skapa nya arbetstillfällen. LKU
          </note>
          <note>
            bedriver också en mycket blygsam men effektiv rådgivning under
            former som hittills inte erhållit någon ekonomisk garanti. För
            att stärka denna verksamhet menar vi att anslaget bör utökas med
            9 miljoner.
          </note>
          <note>
            Anslaget till teknisk forskning och utveckling anser vi kan minskas
            med 90 miljoner. Forskningsstiftelserna disponerar mycket pengar,
            och om man ökar möjligheten till insyn och demokratisk påverkan
            i dessa stiftelser, kan det statliga anslaget minskas något. Av
            anslagna medel bör ALMI disponera 150
          </note>
          <note>
            miljoner kronor för nydanande forskning och utveckling i småföretagen.
            Av dessa medel bör en ram på 50
          </note>
          <note>
            miljoner kronor avsättas för sektorn miljöteknik.
          </note>
          <note>
            Bidraget till Ingenjörsvetenskapsakademien anser vi kan minskas
            med 2 miljoner. Av alla akademins utredningar och program framgår
            att akademin är i det närmaste helt oförstående inför de krav
            som en hållbar utveckling ställer på tekniken.
          </note>
          <note>
            Det marknadsekonomiska systemet förutsätter kritiska och kunniga
            konsumenter som har möjlighet att göra medvetna val. För att konsumenterna
            skall få dessa förutsättningar måste insatserna på det konsumentpolitiska
            området öka och konsumentforskningen få ökade resurser. Därför
            föreslår vi en ökning av stödet till konsumentorganisationer med
            2 miljoner kronor och en ökning av stödet till konsumentforskning
            med 2 miljoner.
          </note>
          <note>
            I budgetförslaget föreslås konkurrensforskningen få en höjning
            av anslaget från 4 till 6 miljoner, och vi hörde att Folkpartiet
            ville höja det ännu mer. Vi anser inte att konkurrensforskningen
            skall högprioriteras på detta sätt i förhållande till konsumentforskningen,
            utan föreslår att anslaget skall ligga kvar på den tidigare nivån
            och att de 2 extramiljonerna i stället läggs på konsumentforskning
            som därigenom får ett anslag på 4 miljoner.
          </note>
          <note>
            Därmed, fru talman, yrkar jag bifall till reservation nr 2.
          </note>
          <note>
            Jag övergår så till att tala om den stora skogsaffären Assi Domän-Vasaskog.
          </note>
          <note>
            Miljöpartiet anser liksom Folkpartiet att regeringens förslag
            har så stora brister att det inte bör genomföras. De småändringar
            som utskottsmajoriteten föreslår ändrar inte detta ställningstagande.
            Vi delar den uppfattning som bl.a. Naturvårdsverket och miljöminister
            Kjell Larsson redovisat, att affären sannolikt kommer att leda
            till konflikter mellan sågverkens intressen och naturvårdsintresset.
          </note>
          <note>
            De skogsmarker i Norrlands inland som föreslås överföras till
            det nya skogsbolaget består till betydande del av skogsmark av
            naturvårdsintresse eller hyggen och yngre skog. Därmed finns det
            risk för att avverkningstrycket på skyddsvärd skog kommer att
            öka vid ett genomförande av affären.
          </note>
          <note>
            När det gäller markbyten för att möjliggöra inrättandet av naturreservat
            är behovet av skogsmark för detta ändamål störst i södra Sverige,
            men det nya skogsbolaget kommer att få mycket begränsade markområden
            i denna del av landet.
          </note>
          <note>
            Miljöpartiet anser att det är skada att man, liksom då Assi Domän
            bildades, inte utnyttjar möjligheten att i samband med denna affär
            bevara skyddsvärda skogar. För att uppnå målet krävs skärpta direktiv
            för hur den skog som förs över till Vasaskog skall förvaltas.
          </note>
          <note>
            En möjlighet som borde diskuteras är att utforma avkastnings-
            och utdelningskrav på det nya bolaget, så att intresset att bevara
            den skyddsvärda skogen kan tillvaratas.
          </note>
          <note>
            En annan möjlighet är att i ett senare skede, när den skyddsvärda
            skogen, som det är tänkt, överförs till Fastighetsverket, anpassa
            Fastighetsverkets avkastnings- och utdelningskrav för att möjliggöra
            ett bevarande av skyddsvärd skog.
          </note>
          <note>
            En tredje möjlighet vore att redan i affärens första skede avsätta
            den skyddsvärda skogen i nya
          </note>
          <note>
            "Vasareservat".
          </note>
          <note>
            Vi har hittills inte mötts av någon som helst öppenhet för dessa
            möjligheter. Det har bara talats om att affären skall genomföras
            på, som det heter, affärsmässiga grunder. Tyvärr har hela uppläggningen
            styrts av Assi Domäns företagsekonomiska intressen.
          </note>
          <note>
            Socialdemokraterna är nu i färd med att, med stöd av Centern
            och Vänsterpartiet, upprepa det misstag som den borgerliga regeringen
            gjorde 1993.
          </note>
          <note>
            Det måste också betonas, fru talman, att regeringen inte har
            hanterat frågan på ett tillfredsställande sätt. Bl.a. har Naturvårdsverket
            givits endast 18 dagar för att göra en inventering av den aktuella
            marken.
          </note>
          <note>
            Hade detta uppdrag i stället lämnats i somras, när affären offentliggjordes,
            hade riksdagen haft ett bättre underlag för sin behandling än
            vad som nu varit fallet.
          </note>
          <note>
            Om nu en majoritet ställer sig bakom affären, är det mycket viktigt
            att staten ser till att Assi Domän, i samverkan med Vasaskog,
            konstruktivt medverkar till fortsatt reservatsbildning i dialog
            med Naturvårdsverket, miljörörelsen och familjeskogsbruket, och
            att det bildas en markbank på åtminstone 100 000 hektar för att
            underlätta markbyten vid reservatsbildning i
          </note>
          <note>
            Södra Sverige.
          </note>
          <note>
            Härmed, fru talman, avstyrker jag utskottets hemställan vad gäller
            Assi Domän AB, och yrkar i stället bifall till reservation 7.
            Det innebär också ett bifall till såväl Vänsterpartiets som Centerpartiets
            partimotion i ärendet. Frågan är varför inget av dessa partier
            ställer sig bakom sin egen motion i utskottet. Jag välkomnar vänster-
            och centerpartister som fortfarande står för den motion som de
            skrev under för knappt två månader sedan, om att instämma i Miljöpartiets
            reservation, vid kvällens votering.
          </note>
          <note>
            I detta anförande instämde Barbro Johansson
          </note>
          <note>
            (mp).
          </note>
          <note type="speaker">
            Anf. 101 PER WESTERBERG (m) replik:
          </note>
          <note>
            Fru talman! Först när det gäller Assi Domän och reservaten: Det
            gjordes en ingående prövning av varje markområde, vilka som skulle
            bevaras av kulturskäl och vilka som skulle bevaras av naturskäl
            i statens ägo. Den moderata linjen är mycket enkel, nämligen att
            vi självfallet skall försöka bevara skogsmark eller annan mark
            som är naturmässigt intressant, oavsett vem som är ägare. Här
            är det fråga om att kunna köpa nedsättningar av förfoganderätten
            i den för att skydda det som skall skyddas.
          </note>
          <note>
            Sedan, fru talman, frågade Matz Hammarström vad som gäller från
            moderat synvinkel angående friställningar från bolag. Det är korrekt,
            vi lämnar inga sysselsättningsgarantier på något ställe. Det är
            en tragedi när människor friställs från sina arbeten, och det
            gäller att underlätta möjligheter att få nya jobb och att skapa
            en näringspolitik som ger tillväxt och nya företag, vilket därmed
            ökar möjligheten att få jobben.
          </note>
          <note>
            Vad jag i mitt anförande vände mig emot var att det var särskilda
            skäl i försvarsindustrin om det var ett statligt företag där näringsministern
            då ville dela ut särskilda garantier, särskilda privilegier. Gör
            man sådana saker skall det naturligtvis även märkas i lönen, annars
            är det någon form av extraprivilegier som man ger. Staten har
            enligt min uppfattning samma ansvar vid friställningar, oavsett
            vem som friställer.
          </note>
          <note>
            Självfallet har alla bolag en skyldighet att hjälpa till att
            klara av de problem som uppstår vid neddragningar. Det gäller
            LM Ericsson, det gäller Celsius, det gäller Vattenfall och vad
            det vara månde.
          </note>
          <note type="speaker">
            Anf. 102 EVA FLYBORG (fp) replik:
          </note>
          <note>
            Fru talman! I den delen av Matz Hammarströms anförande som handlade
            om Assi Domän skulle jag till fullo kunna instämma i det anförda.
            Vi är av samma åsikt. Det är ett för starkt åsidosättande av naturvårdsintressen
            som gör att vi går emot affären bl.a.
          </note>
          <note>
            Det var en annan sak som jag tänkte kommentera, nämligen detta
            med konsumentforskning men inte konkurrensforskning. Det är just
            i konsumenternas intresse som vi vill förorda mer pengar till
            Konkurrensverket och till konkurrensforskningen. Det finns ett
            mycket starkt, för att inte säga givet, samband mellan hög konkurrens
            och ett lågt pris. Vi vill också att Konkurrensverket skall kunna
            göra egna undersökningar och initiera uppföljningar av redan gjorda
            affärer. Som det är i dag är de hänvisade till de anmälningar
            som kommer in. Vi vill kunna ge dem större muskler, så att de
            kan ha en friare och mycket starkare roll.
          </note>
          <note type="speaker">
            Anf. 103 MATZ HAMMARSTRÖM (mp) replik:
          </note>
          <note>
            Fru talman! Jo, det är väl så att det finns ett samband mellan
            konkurrensforskningen och konsumenternas intressen. Men vi menar
            att man kan tillgodose det intresset med de 4 miljoner kronor
            man redan har.
          </note>
          <note>
            Och det är väl också så, Eva Flyborg, att det finns en rätt uppenbar
            koppling mellan konsumenternas intressen och konsumentforskningen.
            Så varför inte stödja vårt förslag om att öka anslaget till just
            konsumentforskningen?
          </note>
          <note type="speaker">
            Anf. 104 EVA FLYBORG (fp) replik:
          </note>
          <note>
            Fru talman! Det blir en lite semantisk diskussion.
          </note>
          <note>
            Men jag tror nog i alla fall att man skulle kunna ge
          </note>
          <note>
            Konkurrensverket ökade medel så att de själva kan initiera forskning
            om t.ex. redan gjorda affärer och inte bara vara hänvisade till
            de anmälningar som man får in. Man skall även kunna följa upp.
            Att kunna initiera på egen hand tror jag är väldigt viktigt. En
            friare och starkare roll gynnar alla konsumenter.
          </note>
          <note type="speaker">
            Anf. 105 SYLVIA LINDGREN (s):
          </note>
          <note>
            Fru talman! Jag vill börja mitt anförande med att yrka bifall
            till hemställan i näringsutskottets betänkande nr 1 som handlar
            om utgiftsområde 24 och därmed avslag på samtliga reservationer.
          </note>
          <note>
            Jag vill också inledningsvis betona att näringspolitik är oerhört
            mycket mer än vad som ryms inom det nu aktuella utgiftsområdet.
            Tillgänglighet och det som vi här i riksdagen kallar infrastruktur
            är två exempel. Tillgång till kompetent arbetskraft är ett annat.
          </note>
          <note>
            Därmed också sagt att jag välkomnar den nya departementsindelningen
            med det s.k. superdepartementet som jag tror kan komma att spela
            ett viktig roll för helhetssynen på näringspolitiken på ett mer
            sammanhållet sätt.
          </note>
          <note>
            Också i näringsutskottet måste vi kunna se övergripande på näringslivets
            utveckling så att vi i vårt land hänger med i utvecklingen gentemot
            omvärlden, skapar förutsättningar för ett bra och utvecklande
            näringsklimat, framhåller kreativitet och tillvaratar goda idéer.
            Syftet med allt detta är att få tillväxt i
          </note>
          <note>
            Sverige och att bekämpa arbetslösheten.
          </note>
          <note>
            För att näringspolitiken skall bli framgångsrik är det A och
            O att samhällsekonomin fungerar. Låga räntor och kontrollerad
            prisutveckling betyder mest för att näringslivet skall fungera
            och utvecklas och för att nya företag skall kunna startas. Det
            är grundläggande och avgörande faktorer.
          </note>
          <note>
            Fru talman! I regeringens budgetproposition slås det fast att:
            "Nyföretagandet är en stark drivkraft i den svenska ekonomin som
            skapar välfärd och ökad sysselsättning". Under 1997 startades
            enligt SCB:s statistik nästan 29 000 företag, varav 28 % av kvinnor
            och 5 % av kvinnor och män tillsammans. Tjänstenäringen dominerar.
          </note>
          <note>
            De nya företagen genererade, också enligt SCB,
          </note>
          <note>
            54 000 nya arbetstillfällen. Antalet konkurser under
          </note>
          <note>
            1997 har mer än halverats till ca 10 000 jämfört med långkonjunkturen
            i början av 90-talet, och konkurserna har fortsatt att minska
            under det första halvåret
          </note>
          <note>
            1998.
          </note>
          <note>
            Nu är dock inte allt guld och gröna skogar. Det finns orosmoln.
            T.ex. har Sverige relativt få små och medelstora företag som växer
            snabbt. Även om konjunkturen går in i ett svagare skede ökar bristen
            på arbetskraft, till stor del inom högskoleyrken. Det är också
            ett orosmoln.
          </note>
          <note>
            Vi kan också se detta inom byggnadsverksamheten. Där råder det
            i dag en brist på arbetskraft, och den har ökat betydligt sedan
            i våras. Efterfrågan på arbetskraft inom olika byggnadsyrken har
            ökat snabbt under 1998, och rekryteringssvårigheter har redan
            uppstått på vissa håll i landet.
          </note>
          <note>
            Svårigheterna att finna utbildad arbetskraft förväntas öka också
            inom offentlig sektor, särskilt på lärarområdet samt inom vård
            och omsorg. Det finns även indikationer på ökad brist inom vissa
            serviceyrken. En fortsatt satsning på utbildning, kompetenshöjning
            och kunskapsöverföring måste därför fortsättningsvis vara högprioriterad.
          </note>
          <note>
            Låt mig också, fru talman, än en gång slå fast att krångliga
            och onödiga regelverk som upplevs som och är hämmande skall åtgärdas.
            Det var den huvudsakliga anledningen till att den socialdemokratiska
            regeringen tillsatte Småföretagsdelegationen. Den avslutade sitt
            arbete under sommaren 1998 och överlämnade runt 75 förslag till
            åtgärder för att undanröja onödiga hinder för etablering av och
            tillväxt i småföretag.
          </note>
          <note>
            Delegationen har själv påpekat att många av förslagen ytterligare
            bör prövas och utredas. Därför har regeringen beslutat att tillsätta
            en interdepartemental arbetsgrupp för detta ändamål. Tilläggas
            bör ändå att regeringen redan i vårpropositionen aviserade åtgärder
            för regelförändringar baserade på delegationens förslag.
          </note>
          <note>
            Fru talman! De motioner och anslag m.m. inom utgiftsområde 24
            Näringsliv som utskottet har behandlat har noga beskrivits i betänkandetexten,
            så de behöver jag inte här närmare redovisa. De borgerliga partierna
            har lämnat sina respektive yttranden över vad de anser vara bäst.
          </note>
          <note>
            När det gäller målformuleringarna för de olika verksamhetsområdena
            skriver man bl.a. att utgångspunkten är "en felaktigt utformad
            näringspolitik".
          </note>
          <note>
            Detta tycker jag är något uppseendeväckande eftersom det i formuleringarna
            och målen ändå i huvudsak finns mycket som vi är överens om.
          </note>
          <note>
            Vi socialdemokrater vill jobba för ett gott företagsklimat och
            en omställning till en ekologisk hållbarhet för att detta stärker
            Sverige och svenskt näringsliv. Det bidrar till ökad sysselsättning
            och därmed också till välfärd för alla.
          </note>
          <note>
            Fru talman! Blickar vi tillbaka i tiden till då den socialdemokratiska
            regeringen tillträdde år 1994 så har ändå en rad åtgärder vidtagits
            för att förbättra företagsklimatet i vårt land. Ökade medel för
            kooperativt företagande har givit mycket goda resultat.
          </note>
          <note>
            Detsamma gäller kvinnors företagande med rådgivande insatser
            och resurscentrum samt nya utbildningsinsatser för att möta framtiden.
          </note>
          <note>
            Det är, fru talman, bara en ytlig redovisning. Lägg därtill förändringar
            vad gäller ägarbeskattningen i mindre, onoterade företag, liksom
            kvittningsrätten och miljardsatsningen på småföretagarutveckling.
          </note>
          <note>
            Ökad teknikspridning och ökat samarbete med högskolorna innebär
            också förbättringar. Men det är långtifrån bra.
          </note>
          <note>
            I regioner där högskolor finns betyder dessa onekligen mycket
            för små och medelstora företag.
          </note>
          <note>
            Detta samarbete måste hela tiden utvecklas ytterligare. Inrättandet
            av industriella utvecklingscentrum,
          </note>
          <note>
            IUC, har också en positiv inverkan för att stimulera tillväxt
            och skapa nya jobb i framför allt små företag.
          </note>
          <note>
            Vid förra årets budgetdebatt blev den s.k. såddfinansieringen
            något av huvudtemat. I år har moderaterna i sitt yttrande och
            sina motioner begärt att
          </note>
          <note>
            NUTEK skall tillföras ytterligare 5 miljoner kronor för detta.
            När utskottet besökte NUTEK framkom dock att man ändå var ganska
            nöjd med de
          </note>
          <note>
            40 miljoner kronor som tagits upp i regleringsbrevet från anslaget
            om småföretagsutveckling.
          </note>
          <note>
            Den tekniska forskningen vill moderaterna utöka med 110 miljoner
            kronor. Det är mycket pengar. Jag vill betona att den tekniska
            forskningen är ett mycket viktigt område. För oss socialdemokrater
            känns det dock bra att vi nu slipper gå in och skära i anslag
            på grund av dåliga statsfinanser utan att vi kan och skall blicka
            framåt. Anslaget till teknisk forskning och utveckling är dock
            föremål för både ökningar och minskningar - av olika partier -
            när man läser budgeten.
          </note>
          <note>
            Men låt mig ändå få betona att forskning och utveckling är av
            grundläggande betydelse för möjligheterna att uppnå ökad produktivitet,
            produktförnyelse och tillväxt i näringslivet. Det är också nödvändigt
            att samverkan mellan näringsliv och universitet och högskolor
            fortsätter att främjas och att forskningsresultat förs ut till
            företagen. Det är vidare viktigt med en attitydförändring så att
            småföretagen förstår nödvändigheten av att ta till vara forskningsresultaten.
          </note>
          <note>
            Därför understryker också utskottet vikten av att regeringen
            noga följer utvecklingen och på lämpligt sätt håller riksdagen
            informerad om finansiering och samordning. Självklart, fru talman,
            kommer den aviserade forskningspolitiska propositionen i vår att
            ha stor betydelse i frågan.
          </note>
          <note>
            Jag vill också säga några ord om regeringens förslag om ytterligare
            1 miljard kronor till näringslivsutvecklingen i Östersjöregionen,
            vilket avvisas i några motioner. Men detta är enligt oss socialdemokrater
            en viktig verksamhet både för berörda länder och, inte minst,
            för svenskt företagande.
          </note>
          <note>
            Kampen om Östersjöregionen kan gå oss ur händerna om vi inte
            agerar och reagerar. Det finns en klar tillväxtpotential. Där
            skall vi naturligtvis finnas med, och vi skall vara med tidigt.
            Det går nästintill inte att hoppa på tåget när det redan har gått.
            Den internationella konkurrensen är stenhård.
          </note>
          <note>
            För övrigt, fru talman, kännetecknas betänkandets olika reservationer
            och särskilda yttranden av ideologiskt och kända skilda ställningstaganden.
            Ett exempel på detta kan tyckas vara konsumentfrågorna.
          </note>
          <note>
            Själva konkurrensen är viktigast för en del. För oss socialdemokrater
            är konsumenternas intressen viktigast. Konkurrensen kan vara ett
            medel, och är i många fall ett medel, för att öka konsumenternas
            intresse - men, fru talman, inte alltid.
          </note>
          <note>
            I det stora hela ser vi socialdemokrater en positiv framtidsutveckling
            när det gäller företagandet i Sverige. Vi har förtroende för företagen
            i vårt land. Det är nödvändigt med framtidstro, goodwill och stabilitet.
            Vi vill förbättra och utveckla, och vi vill ta fram nya idéer.
            Vidare har vi en stark tilltro till detta med samråd och samverkan
            inom företagandet. Men, som också tidigare nämnts: Det är betydligt
            fler frågor som påverkar näringslivet än de som näringsutskottet
            direkt äger.
          </note>
          <note>
            De av regeringen föreslagna åtgärderna och den budget som presenteras
            är ändå i sin helhet väl avvägda och fortsatt positiva för utvecklingen
            i svenskt näringsliv. Jag kan lova, Per Westerberg, att självklart
            vill vi också behålla huvudkontoren - inte minst i
          </note>
          <note>
            Stockholm, men också i Sverige som helhet.
          </note>
          <note>
            Till sist ändå några ord om Assi Domän. Utskottsmajoriteten säger
            ja till ett bemyndigande till regeringen att överföra skogsmark
            från Assi Domän till ett nytt skogsbolag. Det finns fördelar med
            en sådan affär. När det gäller riktlinjerna har dock utskottsmajoriteten
            efter en rad uppvaktningar som i ärendet skärpt kraven på desamma.
            Moderaterna har en annan motivtext än utskottsmajoriteten. De
            vill gå längre; de vill privatisera.
          </note>
          <note>
            Fru talman! Historien kommer hela tiden i kapp oss, med ideologiska
            förtecken. Folkpartiet vill avstyrka affären därför att man inte
            är nöjd med hanteringen av frågan. Miljöpartiet vill utforma avkastnings-
            och utdelningskrav på det nya bolaget så att intresset för att
            bevara den skyddsvärda skogen kan tillvaratas.
          </note>
          <note>
            Låt mig än en gång få betona att det handlar om ett bemyndigande
            till regeringen för att eventuellt kunna genomföra affären, med
            hänsyn tagen såväl till naturvårdsintressen som till att marknaden
            för vedråvaran vidgas. Tack!
          </note>
          <note type="speaker">
            Anf. 106 PER WESTERBERG (m) replik:
          </note>
          <note>
            Fru talman! Konkurrens är, vågar jag säga, nästan alltid bra
            för konsumenterna men kanske inte alltid det enda som behövs.
            Det kan behövas kompletteringar i vissa fall. Jag vågar säga att
            vi behöver skärpa konkurrensen i Sverige för att få en bättre
            prisnivå och mer nytta av våra skattepengar.
          </note>
          <note>
            Sylvia Lindgren lyckades undgå att svara på min fråga när det
            gäller de olika delarna i synen på försvarsindustri och statliga
            företag. Näringsministern har ju varit ute och sagt att det finns
            särskilda statliga intressen. Det gäller då att garantera sysselsättning
            eller ersättningsjobb. För mig är det en absurd tanke att vissa
            friställda skulle vara bättre än andra. Staten måste enligt min
            uppfattning ta lika ansvar för alla och ställa samma krav på alla
            företag att göra sina insatser, oavsett ägandeform. Jag skulle
            vilja ha en precisering här och undrar om Sylvia Lindgren står
            bakom sin näringsminister när det gäller detta med att det bara
            är vissa som man skall prioritera.
          </note>
          <note>
            När det gäller huvudkontoren uppskattar jag att socialdemokraterna
            i utskottet distanserar sig en aning från näringsministern och
            vill ha kvar dem i
          </note>
          <note>
            Sverige. Därmed säger man indirekt att det inte är bra att Astras
            huvudkontor hamnade i London. Nästa fråga blir då: Vad är man
            beredd att göra för att se till att vi får dem att vara kvar?
            Det är då fråga om förändringar i dubbelbeskattning, inkomstbeskattning
            och EMU-anslutning - några av de huvudskäl som anges för flytten
            av huvudkontor.
          </note>
          <note>
            Jag skulle också vilja fråga: Vad är man beredd att göra när
            det gäller dubbelbeskattningen och förmögenhetsbeskattningen,
            som i dag börjar bli hyckleri i
          </note>
          <note>
            Sverige? Man kan ju välja vilken förmögenhetsskatt man skall
            betala eller inte betala, beroende precis på hur man råkar så
            att säga sätta sina pengar eller ej.
          </note>
          <note>
            Därmed skapas mycket negativa konkurrensförutsättningar.
          </note>
          <note>
            När det gäller Småföretagsdelegationens krav finns i praktiken
            yrkanden i denna kammare lagda av oss. Jag hoppas att vi där får
            stöd från socialdemokraterna. Men jag har ännu aldrig sett att
            socialdemokraterna röstat rätt i en enda fråga som rör småföretagen.
          </note>
          <note type="speaker">
            Anf. 107 SYLVIA LINDGREN (s) replik:
          </note>
          <note>
            Fru talman! Jag börjar med Per Westerbergs påstående om huvudkontoren.
            Ett känt faktum är att det i Sverige finns ett stort antal företag
            som har en helt dominerande del av sin försäljning och verksamhet
            utanför vårt land. Vi får inte i det sammanhanget glömma bort
            att så är fallet. Näringslivet blir mer och mer rörligt. Utländska
            företag investerar alltmer i
          </note>
          <note>
            Sverige, och svenska företag investerar alltmer utomlands. Självklart
            vill vi ha kvar huvudkontoren i
          </note>
          <note>
            Sverige men ibland finns det en förklaring i globaliseringen.
          </note>
          <note>
            Per Westerberg frågade också om skatter. Han vet minst lika bra
            som jag att skatterna just nu är föremål för särskilda förhandlingar
            och överläggningar.
          </note>
          <note>
            Per Westerberg, i de målformuleringar som jag tidigare i talarstolen
            citerade ur sägs det: Enligt utskottets mening är dock den näringspolitik
            som regeringen förordar inte den som krävs för att uppnå tillväxt
            och utveckling i ekonomin.
          </note>
          <note>
            Eftersom de mål som regeringen formulerar för de olika verksamhetsområdena
            har sin utgångspunkt i en felaktigt utformad näringspolitik vill
            man att detta avstyrks. Däri ligger som högsta punkt att förbättra
            förutsättningarna för företagande och entreprenörskap och som
            prioriteringar i del 1 att förenkla regelverket för framför allt
            små och medelstora företag. Jag tycker att det som Per Westerberg
            skriver och säger i det sammanhanget inte går ihop.
          </note>
          <note>
            Ytterligare ett svar är jag skyldig. Det gäller då företagandet
            men det får jag ta i nästa replik.
          </note>
          <note type="speaker">
            Anf. 108 PER WESTERBERG (m) replik:
          </note>
          <note>
            Fru talman! Först gäller det målformuleringarna i näringspolitiken.
            Ja, jag tycker att socialdemokraternas näringspolitik är helt
            otillräcklig. Det visar också utvecklingen. Vi har ju en flytt
            av huvudkontor från
          </note>
          <note>
            Sverige. Jag inser väl att en del huvudkontor kommer att försvinna
            i samband med fusioner men det är utomordentligt besvärande när
            nästan varje stor fusion innebär att huvudkontoret försvinner
            ur landet. Det har faktiskt betydelse var företagens ledningar
            sitter och bor samt vilken kultur och vilket tankesätt de har.
          </note>
          <note>
            Jag är mycket besviken på näringsministerns tillfredsställelse
            över att bl.a. Astras huvudkontor gick till
          </note>
          <note>
            London, även om den tekniska forskningen fick vara kvar.
          </note>
          <note>
            Det finns mer att göra när det gäller näringspolitiken. Under
            hela den tid som jag sysslat med näringspolitik har jag i denna
            kammare noterat att vi har haft stöd av Vänsterpartiet och Miljöpartiet,
            ja, av alla partier, när det gällt att driva småföretagarfrågor.
          </note>
          <note>
            Men jag kan inte påminna mig att socialdemokraterna vid någon
            enda votering har röstat rätt. Därmed är inte heller den politiken
            tillräcklig för att klara de här problemen.
          </note>
          <note>
            Inte heller tycker jag mig ha fått ett tillfredsställande svar
            på frågan om man är beredd att distansera sig från näringsministerns
            uttalanden om det speciella ansvaret för dem som är försvarsanställda
            eller som finns i statliga bolag - varför man inte tar samma ansvar
            från både bolag och statsmakt för människor som är anställda inom
            t.ex. L M Ericssons civila del;
          </note>
          <note>
            det finns ju en militär del också som kan vara föremål för förändringar.
          </note>
          <note>
            Det är alldeles uppenbart så att skatterna direkt bidrar till
            att dra arbetstillfällen ut ur landet. Det är ingen ny situation.
            Den har vi haft under en lång följd av år, vilket allvarligt skadat
            Sverige. Det är hög tid att något görs innan ännu mer förloras.
          </note>
          <note type="speaker">
            Anf. 109 SYLVIA LINDGREN (s) replik:
          </note>
          <note>
            Fru talman! Till frågan om speciellt ansvar för försvarsindustrin
            och dylikt. Det är väl ingen hemlighet, Per Westerberg, att socialdemokratins
            viktigaste uppgift är att se till att jobben finns. Det gäller
            för alla. Var än problem uppstår skall man naturligtvis jobba
            för att komma till rätta med desamma. Det behövs också långtgående
            samarbete med länsarbetsnämnder, kommuner, landsting m.fl. i denna
            fråga.
          </note>
          <note>
            Jag tycker att Per Westerberg går ut politiskt och gör en ansats
            när det gäller utflyttningen av företag.
          </note>
          <note>
            Det är ingen tvekan om att det är en större globalisering. Sverige
            har i förhållande till landets storlek och invånarantal ganska
            många stora företag och har haft så under en lång tid. Det är
            vi naturligtvis stolta över.
          </note>
          <note>
            Men företag måste också kunna utvecklas. Det trodde jag inte
            att Per Westerberg hade någonting emot. Då kan det ibland behövas
            omstruktureringar. Men jag håller med om att det är nödvändigt
            och positivt att huvudkontoren finns kvar i landet. Det viktiga
            är också att se till att verksamheten kan utvecklas till gagn
            för vårt land i form av fler arbetstillfällen, företags överlevnad
            och positiva tillgångar.
          </note>
          <note type="speaker">
            Anf. 110 EVA FLYBORG (fp) replik:
          </note>
          <note>
            Fru talman! Jag skulle kunna säga mycket om det som Sylvia Lindgren
            sade. Men jag skall, återhållsam som jag är, hålla mig till fyra
            stilla små reflexioner.
          </note>
          <note>
            Det sistsagda, globaliseringen, först. Det är inte så att man
            inte kan tåla att företag eller deras huvudkontor eller vitala
            delar flyttar ut. Men det får också vara andra företag och delar
            som flyttas in i Sverige.
          </note>
          <note>
            Det kan inte bara gå i en riktning. Det är det som är det fundamentala
            och grundläggande felet i socialdemokraternas resonemang eller
            icke-resonemang i denna fråga.
          </note>
          <note>
            För det andra berömmer Sylvia Lindgren regeringen för sin egen
            småföretagardelegation. Där kan man instämma i själva tanken.
            Men i det allvarliga läge som Sverige befinner sig i är varje
            steg i rätt riktning viktigt. Hur många av förslagen har regeringen
            genomfört? Jag tycker att man kan säga så här.
          </note>
          <note>
            Regeringen har ånyo satt upp skylten: "Utredning pågår. Var god
            stör ej". Så skapas inga nya jobb.
          </note>
          <note>
            För det tredje: Konsumenten är viktig, säger Sylvia Lindgren.
            Det blir så genom att man har en sund och rättvis konkurrens.
            Vad har socialdemokraterna emot det? Varför inte låta Konkurrensverket
            kunna initiera egna efterforskningar? Till det behöver man mer
            pengar. Så enkelt är det.
          </note>
          <note>
            För det fjärde om Assi Domän. Här skulle man nästan kunna bli
            något upprörd, men jag är inte lagd åt det hållet, i alla fall
            inte i dag.
          </note>
          <note>
            Sylvia Lindgren påstår att vi går mot affären med
          </note>
          <note>
            Assi Domän därför att vi inte är nöjda med själva hanteringen
            av frågan. Det är man förvisso inte med regeringens handläggande
            eller hantering. Men det är inte de huvudsakliga skälen, Sylvia
            Lindgren. Det första skälet är naturvårdens intressen, som får
            stå tillbaka. Att Naturvårdsverket i en så här stor affär som
            berör 2 % av hela Sveriges yta får 18 dagar på sig för att inventera
            detta väldiga område är en skandal. Man hade behövt åtminstone
            sex månader, säger de flesta bedömare. Det andra egentliga skälet
            är att man har en så väldigt skev fördelning av själva skogsytan
            i norr och syd: 90 % i norr och bara 10 % i söder om Gävle. Det
            är ingen bra fördelning.
          </note>
          <note type="speaker">
            Anf. 111 SYLVIA LINDGREN (s) replik:
          </note>
          <note>
            Fru talman! Eva Flyborgs påpekande om att verksamheter blir alltmer
            globala är riktigt. Men vi får därför inte glömma bort att vi
            också får investeringar till Sverige. Invest in Sweden Agency,
            ISA, har redovisat att Sverige blivit den naturliga basen för
            de storföretag som vill etablera sig i den dynamiska
          </note>
          <note>
            Östersjöregionen. Det skall vi naturligtvis ta till vara.
          </note>
          <note>
            Investeringarna i tillverkningsindustrin har ökat med 67 % sedan
            1994. En tredjedel av de 300 000
          </note>
          <note>
            jobben i den privata sektorn som försvann under den borgerliga
            regeringsperioden har återtagits. Industriproduktionen har ökat
            med 26 %. EU:s statistikbyrå,
          </note>
          <note>
            Eurostat, meddelar att den svenska industriproduktionen ökar
            mest i Europa. Man kan alltid slå med siffror fram och tillbaka,
            men det måste vara en rättvis och bra bedömning även i de frågorna.
          </note>
          <note>
            När vi talar om Assi Domän finns det många hänsyn - det är riktigt,
            Eva Flyborg - att ta. Men jag tycker att det vore olyckligt att
            nu säg att vi inte nu ger bemyndigandet till regeringen. Vi har
            från utskottets sida gjort allt för att försöka knyta upp regelverket
            för att strama åt det för att bevaka naturvårdsintressena och
            för att klara av råvaruförsörjningen till sågverken. Det är en
            av huvudanledningarna till att vi också haft många uppvaktningar
            i frågan. Men därifrån till att i dag säga nej till bemyndigandet
            tycker jag vore olyckligt.
          </note>
          <note type="speaker">
            Anf. 112 EVA FLYBORG (fp) replik:
          </note>
          <note>
            Fru talman! Jag tror att regeringen ändå bygger luftslott och
            gömmer huvudet i sanden. Det allvarliga med utflyttningen av företags
            vitala delar, t.ex. huvudkontor, är att det inte bara är på kort
            sikt eller att bara ett hundratal medarbetare berörs utan på lång
            sikt. Jag tror att man kraftigt underskattar den signalverkan
            som en sådan utflyttning har. Vi har inte i motsvarande grad inflyttning
            av sådana saker till
          </note>
          <note>
            Sverige. Det är det allvarliga.
          </note>
          <note>
            Om Assi Domän har vi talat mycket. Vi har olika ståndpunkter
            där. Vi för vår del i Folkpartiet anser att underlaget är för
            bristfälligt. Det behöver inte gå så här snabbt fram. Vi skulle
            kunna återremittera ärendet, och vi tycker att vi borde säga nej.
          </note>
          <note type="speaker">
            Anf. 113 SYLVIA LINDGREN (s) replik:
          </note>
          <note>
            Fru talman! Jag fick inte tid att kommentera konkurrensforskningen
            i Eva Flyborgs första inlägg.
          </note>
          <note>
            Fokuseringen på konkurrensforskningen innebär i praktiken en
            fördubbling. Det måste väl ändå ses som en tydlig markering av
            den vikt som läggs vid behovet av att stärka kunskapen om olika
            marknaders funktionssätt, effekter och konkurrensbegränsningar,
            verkningar av olika konkurrenspolitiska medel etc.
          </note>
          <note>
            Konkurrensforskningens yttersta syfte måste väl ändå vara att
            stärka konsumenternas ställning på olika sätt.
          </note>
          <note type="speaker">
            Anf. 114 MIKAEL OSCARSSON (kd) replik:
          </note>
          <note>
            Fru talman! Sylvia Lindgren säger att problemet med krångliga
            regler skall åtgärdas och att man tillsatte Småföretagsdelegationen.
            När kommer de konkreta förslagen? Varför är inte näringsministern
            här i dag? Det hade varit naturligt, så hade vi kunnat få höra
            vad han menade med det han skrev i Dagens
          </note>
          <note>
            Nyheter i tisdags. Han säger att hinder för tillväxt måste undanröjas.
            Hur blir det med dubbelbeskattningen, och hur skall de nya onoterade
            mindre företagens brist på riskkapital åtgärdas?
          </note>
          <note type="speaker">
            Anf. 115 SYLVIA LINDGREN (s) replik:
          </note>
          <note>
            Fru talman! Skatterna har jag redan tagit upp i mitt anförande.
            En del åtgärder har vidtagits. Skatterna är just nu föremål för
            en skärskild behandling vid skatteöverläggningar. Det tror jag
            också Mikael Oscarsson är medveten om.
          </note>
          <note>
            När det gäller Småföretagsdelegationens rapport är det ingen
            hemlighet att man arbetar med den i
          </note>
          <note>
            Regeringskansliet. Jag sade att man från delegationens sida själv
            har sagt att en del av förslagen är av sådan karaktär att de bör
            utredas och prövas på olika sätt. Men jag är också väl medveten
            om att Mona
          </note>
          <note>
            Sahlin ganska snart kommer att presentera en tredjedel av åtgärderna
            som redan nu kan sättas i sjön. Det kommer, Mikael Oscarsson,
            redan före jul.
          </note>
          <note type="speaker">
            Anf. 116 MIKAEL OSCARSSON (kd) replik:
          </note>
          <note>
            Fru talman! Det vore säkert en trevlig julklapp för landets småföretagare
            att få dessa förslagen presenterade för sig. Småföretagsdelegationen
            lade faktiskt fram 75 förslag. Jag tycker att det är konstigt
            att vi hela tiden får vänta. Jag tror inte att vi skall ropa hej
            förrän vi är över bäcken, dvs. innan vi har fått se dessa förslag.
          </note>
          <note>
            Näringsministern borde ha varit här i dag. Det förvånar mig att
            inte någon representant från regeringen är här som kunde lätta
            på locket och berätta vad man egentligen har planerat. Detta är
            någonting som brådskar.
          </note>
          <note>
            Den senaste veckans besked om utflyttningar och varsel visar
            att det behövs en stark näringspolitik om vi skall klara jobben
            under de närmaste åren.
          </note>
          <note type="speaker">
            Anf. 117 MATZ HAMMARSTRÖM (mp) replik:
          </note>
          <note>
            Fru talman! Jag och Miljöpartiet har tillsammans med bl.a. Naturskyddsföreningen
            och Naturvårdsverket efterlyst skärpta riktlinjer i syfte att
            öka möjligheten att bevara skyddsvärda skogsområden.
          </note>
          <note>
            Sylvia Lindgren sade att utskottsmajoriteten hade skärpt riktlinjerna,
            och jag undrar: I vilket syfte?
          </note>
          <note>
            Utskottsmajoritetens huvudsakliga tillägg lyder:
          </note>
          <note>
            "Utskottet utgår från att avsättningen av från naturvårdssynpunkt
            värdefull mark sker uteslutande utifrån naturvårdsmässiga utgångspunkter
            så att inte råvaruförsörjningen till inlandssågverken missgynnas."
          </note>
          <note>
            Jag kan inte se annat än att den formuleringen snarare minskar
            möjligheterna att skydda värdefulla skogsområden.
          </note>
          <note type="speaker">
            Anf. 118 SYLVIA LINDGREN (s) replik:
          </note>
          <note>
            Fru talman! Det är väl ingen tvekan om att den här affären -
            om den nu blir av, eftersom det handlar om ett bemyndigande till
            regeringen - har kommit att handla väldigt mycket om inventering.
            Vi har mycket klart skrivit i utskottstexten att det är oerhört
            viktigt med en fortsatt inventering och också med en dialog när
            det gäller dessa oerhört viktiga frågor.
          </note>
          <note>
            Det som framför allt gjorde att vi inte kom överens med Miljöpartiet
            och Matz Hammarström var detta att ni ville ha inskrivet speciella
            avkastningskrav. Det var ju det som var den avgörande punkten
            för att vi inte kunde ena oss i utskottet.
          </note>
          <note type="speaker">
            Anf. 119 MATZ HAMMRSTRÖM (mp) replik:
          </note>
          <note>
            Fru talman! Vi sökte möjligheter för att hitta något slags formulering
            som skulle kunna öka skyddet för den skyddsvärda skogen, men då
            kom ni i stället med detta förslag som snarare försämrade möjligheterna
            att skydda denna skog. Det var det som gjorde att det inte fanns
            någon möjlighet att enas.
          </note>
          <note type="speaker">
            Anf. 120 SYLVIA LINDGREN (s) replik:
          </note>
          <note>
            Fru talman! Det kan uppstå en konfliktsituation här, vilket vi
            i utskottet också har berört. Det gäller naturvårdsintressen samtidigt
            som man skall se till att det finns en råvaruförsörjning i Norrland.
            Dessa intressen måste förenas, och det klarar vi inte av. Men
            vi kan påverka i den riktningen, och det har vi försökt att göra
            utan att blanda in avkastningskrav. Vi har hållit oss till affärsmässiga
            grunder.
          </note>
          <note type="speaker">
            Anf. 121 ÅKE SANDSTRÖM (c) replik:
          </note>
          <note>
            Fru talman! Jag skulle vilja ha ett förtydligande från Sylvia
            Lindgren om att vi är överens på den punkt som gäller Assi Domän
            och att i första hand departementet skall engagera sig kraftfullt
            för att följa de anvisningar som vi ger i det kommande beslutet.
          </note>
          <note>
            På vilket sätt är Sylvia Lindgren beredd att verka för detta?
            Det rör sig utan tvivel om viktiga tillägg.
          </note>
          <note>
            Det är ju inte så som Matz Hammarström säger att det skulle behövas
            mera regler och förordningar för naturvårdshänsynen i skogen.
            Tillägget i texten om att avsättningen skulle ske uteslutande
            på naturvårdsmässiga grunder gäller ju de avsättningar som är
            planerade i Norrland, eftersom meningen syftar på inlandssågverken.
            Det är ju två skilda saker.
          </note>
          <note>
            Jag vill fråga Sylvia Lindgren om hon är beredd att i departementet
            driva att man nu fortsätter på den punkter som vi har justerat
            i betänkandet.
          </note>
          <note type="speaker">
            Anf. 122 SYLVIA LINDGREN (s) replik:
          </note>
          <note>
            Fru talman! Jag vill självfallet svara det som vi gemensamt har
            skrivit på s. 55 i betänkandet:
          </note>
          <note>
            "Regeringen bör i lämpligt sammanhang återkomma till riksdagen
            med en redovisning av hur utskottets synpunkter på riktlinjerna
            för förvaltningen av det nya skogsbolaget har beaktats."
          </note>
          <note>
            Därmed är vi överens i detta hänseende.
          </note>
          <note type="speaker">
            Anf. 123 LENNART BEIJER (v):
          </note>
          <note>
            Fru talman! Det är lite besvärligt att komma in i debatten så
            här sent efter att man redan har diskuterat alla frågor, men jag
            får hoppas att det fortfarande finns någon som är vaken och som
            nappar på de möjligheter som ges.
          </note>
          <note>
            Näringsutskottet och den s.k. lilla näringspolitikens uppgift
            är att genom statliga satsningar på teknikutveckling och andra
            viktiga näringspolitiska organ komplettera den ekonomiska politiken.
            Den statliga näringspolitiken är ett viktigt instrument både i
            nedgångs- och i uppgångstider. Det statliga engagemanget sker
            företrädesvis på områden där det endast är staten som kan, vill
            och skall vara den drivande kraften.
          </note>
          <note>
            Närings- och Teknikutvecklingsverket, NUTEK, är härvidlag ett
            viktigt verktyg som samlar ett verkligt brett kunnande på många
            områden. Satsningen på småföretagsutveckling och utvecklingen
            av produkter och nya idéer är framgångsrik. T.o.m. moderaterna
            som egentligen ogillar statlig näringspolitik har förstått betydelsen
            av den s.k. såddfinansieringen.
          </note>
          <note>
            Den statliga lilla näringspolitiken måste betecknas som framgångsrik.
            I kombination med ett gott närings- och företagsklimat kan det
            ge ett mycket bra resultat, både för teknikutveckling och för
            sysselsättning. Efterfrågan på hemmamarknaden är naturligtvis
            viktig, och här finns ytterligare att önska.
          </note>
          <note>
            Fru talman! Det finns dock skäl till oro för framtiden när man
            noterar hur stora svenska nationalklenoder som Stora, Ericsson
            och Astra på olika sätt placerar sina huvudkontor eller andra
            delar av verksamheten i andra länder. Frågan är varför våra stora
            företag går samman på internationell nivå. I dessa fall kan det
            knappast bero på det höga löneläget i Sverige. Det kan i något
            fall bero på företagsbeskattningssystemet.
          </note>
          <note>
            Men det kan inte bero på de arbetsrättsliga reglerna.
          </note>
          <note>
            Det är någonting annat som drar de svenska storföretagen till
            finansiella metropoler som London. Mycket tyder på att sammanslagningarna
            styrs av psykologi, precis som chefen för Stockholms fondbörs
            har antytt.
          </note>
          <note>
            Det vore intressant att höra Per Westerberg ytterligare utveckla
            dagens situation. Kan ett land som
          </note>
          <note>
            Sverige över huvud taget göra något som motverkar koncentrationen
            och internationaliseringen?
          </note>
          <note>
            Per Westerberg har här framfört en ordentlig eländespredikan
            som får en att börja undra var man är någonstans. Per Westerberg
            talar om det fattiga Sverige, och det är inte nog med elände:
            arbetslagar, skattetryck, arbetstidslagar, utanförskapet när det
            gäller EMU osv. Det är tydligen med detta som Per
          </note>
          <note>
            Westerberg motiverar att våra stora företag har försvunnit.
          </note>
          <note>
            Per Westerberg kritiserade det politiska systemet och att arbetsmarknadens
            parter förhandlar och söker lösningar. Jag tycker nästan precis
            tvärtom. Självfallet skall arbetsmarknadens parter ta det första
            steget.
          </note>
          <note>
            Självfallet skall de gå i bräschen för att tillsammans hitta
            bra lösningar. Det vore mycket dumt om vi över parternas huvuden
            skulle fatta sådana beslut.
          </note>
          <note>
            Jag noterade också att Mikael Oscarsson ville sänka många skatter
            - jag vet inte hur många han räknade upp. Dessutom tyckte han
            att de arbetsrättsliga reglerna skall skrotas. Han sade någonting
            om att de är förlegade och att den arbetsmarknad som dessa lagar
            är anpassade för inte finns kvar.
          </note>
          <note>
            Men faktum är att det är ganska många människor i detta land
            som jobbar på vanliga fabriker, vanliga kontor, sjukhus och andra
            offentliga inrättningar som har stor nytta av att det finns just
            arbetsrättsliga regler. Vi skall veta om att de är till för just
            löntagarna och inte någonting annat.
          </note>
          <note>
            Fru talman! Vänsterpartiet står bakom betänkandet. Jag vill dock
            lyfta fram ett par frågor som antingen är av speciellt intresse
            eller av oförklarlig anledning sällan debatteras. Den första är
            den känsliga och besvärliga frågan om den svenska varvspolitiken.
          </note>
          <note>
            Sverige är i dag det enda land i Europa och i
          </note>
          <note>
            OECD som inte stöder sin fartygsproduktion. Alla andra länder
            stöder upp till 9 % vid nybyggnation.
          </note>
          <note>
            Frågan har varit känslig, och man har låst sig i olika hänseenden.
          </note>
          <note>
            Vad vi nu ändå vill lyfta upp och göra klart är att när vi eventuellt
            om något år märker att Europa och
          </note>
          <note>
            OECD inte förmår komma till ett avtal om ett borttagande av alla
            sorts subventioner bör vi i Sverige se till att likställa våra
            varv med de övriga varven. Det handlar om 100 miljoner årligen.
            Alla vet att de pengarna återbetalas väldigt snabbt och att vi
            skulle få en ganska ordentlig sysselsättningsökning.
          </note>
          <note>
            Den andra frågan gäller rymdverksamheten. Det finns ett nationellt
            program, och det finns ett europeiskt program. Sverige och många
            andra europeiska stater deltar i ESA:s projekt i franska Guyana.
            Det är stora pengar som vi totalt lägger ned där. Däremot diskuteras
            frågan väldigt lite.
          </note>
          <note>
            Jag tror att en mycket liten del av allmänheten vet vad det egentligen
            handlar om. Men faktum är att det blivit allt viktigare för den
            svenska industrin att Sverige deltar i dessa projekt.
          </note>
          <note>
            Vi vet att för varje satsad krona får vi ganska många kronor
            tillbaka, plus att vår industri hänger med i teknikutvecklingen.
            Satsningarna på rymdverksamheten är kanske också ett sätt att
            fasa över från försvarsindustrin till rymdverksamhet, vilket naturligtvis
            vore en positiv utveckling.
          </note>
          <note>
            Fru talman! Regeringen vill vad gäller Assi Domän ha ett godkännande
            att minska sin ägarandel och samtidigt kunna förvärva det nya
            skogsbolaget under arbetsnamnet Vasaskog. Vänsterpartiet har i
            sin motion yrkat avslag på det förfarandet av olika anledningar.
            Under utskottets behandling har dock sådana förbättringar av förslaget
            gjorts att vi i dag kan godkänna detsamma. Likaså har den intensiva
            diskussionen med olika intressen i frågan spelat en stor och viktig
            roll.
          </note>
          <note>
            I betänkandet fastslås att det skall föras fortsatt diskussioner
            mellan Naturvårdsverket och Assi Domän beträffande möjligheterna
            till markbyten. Det tycker vi är bra. Dessa diskussioner skall
            givetvis också föras med det nya skogsbolaget.
          </note>
          <note>
            Det är en strävan att få tillgång till mer mark i södra Sverige
            som kan användas som bytesmark, och det är också utskottets mening.
            Vi skall veta att Assi
          </note>
          <note>
            Domän har väldigt lite mark i södra Sverige, och här måste andra
            åtgärder till.
          </note>
          <note>
            Avtalet från 1992 mellan staten och Assi Domän om hantering av
            från naturvårdssynpunkt värdefull mark fortsätter att gälla oavsett
            vilka förändringar som kommer att göras. Dessutom fastslår utskottet
            att den berörda skogsmarken skall bli föremål för en opartisk
            värdering.
          </note>
          <note>
            Detta är viktiga punkter. Jag tror dessutom att det är väldigt
            värdefullt att ha ett större statligt helägt skogsbolag i det
            här landet som med tiden kanske dessutom kan växa. Jag yrkar bifall
            till utskottets hemställan i betänkandet i dess helhet.
          </note>
          <note type="speaker">
            Anf. 124 PER WESTERBERG (m) replik:
          </note>
          <note>
            Fru talman! Först till frågan om huvudkontoren.
          </note>
          <note>
            Det gläder mig att även Lennart Beijer är bekymrad när huvudkontoren
            försvinner ut från Sverige. Jag tror att det finns anledning att
            vara bekymrad.
          </note>
          <note>
            Det sker naturligtvis koncentration inom vissa branscher, t.ex.
            läkemedelsbranschen och i varje fall delar av elektronikindustrin,
            medan andra går åt andra hållet. Assi Domän är ett sådant fall
            där man delar upp bolaget. Vi har även exempel inom bryggerinäringen
            där det går åt precis motsatta hållet.
          </note>
          <note>
            Jag skulle vilja fråga Lennart Beijer om han är beredd att ha
            en särskild haverikommission, eller vi kan kalla det för vad som
            helst, där man tittar på varje enskilt fall av utflyttat huvudkontor:
            Vilka skäl är det som har fått dem att flytta? Är det att man
            inte är euronoterad, eller är det dubbelbeskattningen som gör
            att man förlorar mycket pengar? Är det inkomstskatter på experter
            som gör att man inte kan anställa dem i Sverige?
          </note>
          <note>
            Det är inte bara finansiella centrum av typen London och New
            York som utflyttningen går till, utan även Helsingfors är tydligen
            bra mycket bättre än
          </note>
          <note>
            Stockholm, har det tyvärr i praktiken visat sig.
          </note>
          <note>
            Jag tycker också att det finns anledning att ta fler steg när
            det gäller förmögenhetsskatten. Den har blivit ett hån. Lennart
            Beijers partikamrater var faktiskt, det skall erkännas, med om
            att ta bort den på arbetande kapital för mindre och medelstora
            företag.
          </note>
          <note>
            I dag är det så att den som äger en aktie i Gränges är skattebefriad
            precis som miljardärerna i Sverige är skattebefriade medan vanligt
            folk hårdbeskattas på detta område och ett antal medelstora svenska
            företag åker dit ordentligt.
          </note>
          <note>
            Jag själv kan välja om jag skall betala noll kronor i förmögenhetsskatt
            eller ett antal miljoner. Det är ett hån mot all rättvisa i det
            svenska skattesystemet. Det hindrar utveckling av arbetstillfällen
            och företag.
          </note>
          <note>
            Jag har en sista fråga till Lennart Beijer. När det gäller Småföretagsdelegationens
            förslag finns det nu yrkanden på i princip alla punkter. Är Lennart
            Beijer beredd att stödja våra förslag i enlighet med Småföretagsdelegationen?
            Eller, om jag är lite elak, måste man invänta Mona Sahlins åsikt
            först?
          </note>
          <note type="speaker">
            Anf. 125 LENNART BEIJER (v) replik:
          </note>
          <note>
            Fru talman! Jag tycker nog att en haverikommission, eller vad
            man nu vill kalla det, skulle vara intressant. Då skulle man verkligen
            få reda på vad som är grunden till att de stora svenska företagen
            känner behov av att flytta utanför landet.
          </note>
          <note>
            Det är också intressant när man ser kommentarer från den senaste
            affären. Företagsledningen där har inte några direkta konkreta
            klagomål på Sverige eller någon särskild orsak. Det är mer att
            de känner sig tvungna att ligga utomlands för att klara kontakter
            och den kommande konkurrenssituationen.
          </note>
          <note>
            När det gäller skattesystemet tror jag säkert att de diskussioner
            som nu förs måste leda fram till att man får en situation där
            kapitalet kan vara kvar i Sverige likaväl som att flytta någon
            annanstans. Detta är ett allmänt bekymmer för hela EU-området.
            Hur man fullt ut skall hitta lösningen törs jag i dag inte säga.
          </note>
          <note>
            Vad gäller Småföretagsdelegationens olika förslag har jag för
            mig att Vänsterpartiet stöder 75-80 % av dem. Jag tror att det
            skall gå ganska enkelt att få dem till stånd.
          </note>
          <note type="speaker">
            Anf. 126 PER WESTERBERG (m) replik:
          </note>
          <note>
            Fru talman! Det är en intressant iakttagelse om
          </note>
          <note>
            Småföretagsdelegationen. Det borde innebära att det finns mycket
            goda förutsättningar att därmed få majoritet i kammaren för ganska
            stora delar av dess förslag i och med att vi moderater stöder
            nästan alla punkter i Småföretagsdelegationens förslag.
          </note>
          <note>
            Jag tackar också för Lennart Beijers stöd till någon form av
            varför huvudkontoren flyttar. i Astra-
          </note>
          <note>
            Zeneca-fallet finns uttalanden om att det berodde på börsklimatet
            i London men faktiskt också att man tjänade rätt mycket pengar
            i bolagsskattshänseende när det gäller dubbelbeskattning på utdelningar
            genom att huvudkontoret ligger i London. Det tycker jag att det
            finns anledning att gå vidare med.
          </note>
          <note>
            När det gäller arbetande kapital i företag tycker jag att arbetande
            kapital generellt oavsett vilken lista företaget befinner sig
            på och oavsett storlek borde vara befriat från den typen av förmögenhetsskatt
            i och med att den har blivit rena hyckleriet.
          </note>
          <note>
            Sveriges rikaste är befriade. Jag själv kan välja precis hur
            mycket, hur lite eller ingen alls skatt jag skall betala. Samtidigt
            är det väldigt många mycket normala inkomsttagare som i stället
            åker dit på den delen.
          </note>
          <note type="speaker">
            Anf. 127 LENNART BEIJER (v) replik:
          </note>
          <note>
            Fru talman! De stora företagens benägenhet - det gäller inte
            alla, men en del - att flytta ut ur landet med huvudkontor eller
            annan viktig verksamhet är naturligtvis intressant och bör diskuteras
            djupare.
          </note>
          <note>
            Hur som helt måste man konstatera att Per Westerberg egentligen
            lämnar förklaringen om arbetsrättslagar, arbetstidslagar och liknande
            utan att också han förstår att det finns andra djupare orsaker
            till detta.
          </note>
          <note>
            Kapitalet koncentreras först i det egna landet. Sedan när man
            blivit för stor i det egna landet går man vidare ut i världen.
            Är det inte en ganska naturlig utveckling? Man kan ha olika synpunkter
            på om det är bra eller dåligt, men är det inte ganska naturligt?
          </note>
          <note>
            Faktum är ju, Per Westerberg, att detta insågs mycket tidigt
            av vår gemensamma vän Karl Marx.
          </note>
          <note type="speaker">
            Anf. 128 MIKAEL OSCARSSON (kd) replik:
          </note>
          <note>
            Fru talman! Lennart Beijer sade inledningsvis att han var missnöjd
            med sin placering på talarlistan.
          </note>
          <note>
            Den beror ju på att han och hans parti har anslutit sig till
            regeringens politik. De tycks inte ha någon egen politik att komma
            med.
          </note>
          <note>
            Sedan kommenterade Lennart Beijer det jag sade i mitt anförande
            om arbetsrätten. Vi Kristdemokrater har absolut inte sagt att
            vi skall skrota någon arbetsrätt. Vi har sagt att den skall bli
            bättre anpassad till en modern tid och till småföretagens villkor.
          </note>
          <note>
            När man lyssnar på Lennart Beijers tal slås man av att han tycker
            att allting är väl. Det behövs inte några speciella åtgärder.
            Hur kan han tycka det när hundratusentals människor är utan arbete?
            Jag tycker att det är förvånande. Nu viker högkonjunkturen.
          </note>
          <note>
            Lennart Beijer sade förut att han trodde att Vänstern var för
            70-80 % av småföretagarförslagen. Kan han inte räkna upp några
            av dem här i dag, så att vi får reda på vilka förslag som Vänsterpartiet
            står bakom?
          </note>
          <note type="speaker">
            Anf. 129 LENNART BEIJER (v) replik:
          </note>
          <note>
            Fru talman! Jag försökte bara vara lite rolig, Mikael Oscarsson.
            Jag vet också om att vi står längre ned på talarlistan beroende
            på att vi inte har så många egna reservationer. Det är ett bekymmer.
            Vi får väl se till att vi har någon liten småreservation på gång
            i framtiden för att klara ut det problemet.
          </note>
          <note>
            Arbetsrätten skall vara bättre anpassad till verkligheten och
            till småföretagens krav, säger Mikael
          </note>
          <note>
            Oscarsson. Det är just det som är något besynnerligt.
          </note>
          <note>
            Den lag som vi har i dag är anpassad så att den skall skydda
            löntagarna i olika sammanhang både i stora och små företag. Självfallet
            är ingen emot att man får eventuella anpassningar som driver frågan
            framåt, t.ex. att vi får ytterligare ett tryck på att löntagarna
            skall gå vidare och ta ett större ansvar i företaget för att på
            det sättet bli en fullvärdigare arbetskraft, både för sin egen
            del och för företagets del. Men säg inte att vi skall anpassa
            arbetsrättslagarna till olika företagskategoriers fördel!
          </note>
          <note type="speaker">
            Anf. 130 MIKAEL OSCARSSON (kd) replik:
          </note>
          <note>
            Fru talman! Jag noterar att Lennart Beijer inte kunde räkna upp
            ett enda förslag från Småföretagardelegationen som han står bakom.
          </note>
          <note>
            När det gäller vår syn på arbetsrätten har vi sagt att arbetsgivaren
            skall ha möjlighet att undanta två personer från turordningsreglerna
            vid uppsägning, att det skall vara förbjudet att ha blockad mot
            enmansbolag och att man skall förlänga provanställningen från
            sex till tolv månader. Detta är inte att rasera arbetsrätten.
            Det är att förenkla och anpassa arbetsrätten till en modern tid.
          </note>
          <note type="speaker">
            Anf. 131 LENNART BEIJER (v) replik:
          </note>
          <note>
            Fru talman! Vad gäller Småföretagardelegationens olika förslag
            handlar de genomgående om att man skall förenkla och ta bort onödiga
            regler. Det tycker jag är ganska förståndigt.
          </note>
          <note>
            Men när det gäller arbetsrättsreglerna säger Mikael Oscarsson
            ungefär det jag var rädd för, nämligen att man vill få en möjlighet
            att undanta två personer från turordningsreglerna vid uppsägning.
            Den som vet lite grann om små företag vet att det slår stenhårt
            mot den gamla arbetskraften som har jobbat och slitit länge för
            företaget. Det kan få till följd att två personer som nyanställs
            vid en uppgång för företaget blir kvar efter det att företaget
            återigen backar ned i verksamhet och de två äldsta, de som har
            slitit ut sig på företaget, får gå hem. Tycker verkligen Mikael
            Oscarsson att det är vettig modell? Tror han att det blir lugnt
            på den svenska arbetsmarknaden om man skulle få till stånd sådana
            uppgörelser på företagen?
          </note>
          <note type="speaker">
            Anf. 132 LENNART GUSTAVSSON (v):
          </note>
          <note>
            Fru talman! Jag skall kort beröra näringsutskottets betänkande
            i den del som rör Assi Domän. Vänsterpartiet var, precis som Lennart
            Beijer sade, minst sagt kritiska till det upplägg som presenterades
            av regeringen i propositionen. I det här arbetet har vi försökt
            att konstruktivt bidra för att utveckla förslaget. Det finns fortfarande
            brister, men utskottsmajoriteten har i sitt ställningstagande
            klargjort en del viktiga riktlinjer. Jag skall peka på några som
            jag tycker är viktiga.
          </note>
          <note>
            För det första pekar utskottet på vikten av att regeringen fortsätter
            diskussionen med bl.a. Naturvårdsverket kring de framtida markbytena.
          </note>
          <note>
            För det andra säger utskottet att det är viktigt att få tillgång
            till mer mark i södra Sverige som kan användas som bytesmark.
          </note>
          <note>
            För det tredje har utskottet också pekat på riskerna för konflikter
            mellan naturvårdsintressena och intresset att förse inlandssågverken
            i norra Sverige med vedråvara.
          </note>
          <note>
            För det fjärde pekar utskottet på självklarheten i att det avtal
            som ingicks mellan staten och Assi Domän 1992, om hantering av
            värdefull mark, skall fortsätta att gälla samt att en liknande
            överenskommelse skall träffas med det nya bolaget.
          </note>
          <note>
            Personligen ser jag med intresse fram mot regeringens fortsatta
            hantering av ärendet, och jag tror att många delar det intresset
            med mig. Utskottet har klart uttryckt sin mening om att regeringen
            skall återkomma till riksdagen och redovisa hur utskottets synpunkter
            beaktats.
          </note>
          <note>
            Att det offentliga, det gemensamma, äger betydande delar av en
            naturtillgång som skogen är principiellt viktigt. Sett ur det
            perspektivet är förslaget om ett helstatligt skogsbolag positivt
            för oss vänsterpartister.
          </note>
          <note>
            Jag har en kort kommentar till tankarna om att överföra en del
            av den skyddsvärda skogen till Fastighetsverket och samtidigt
            utforma nya tydliga direktiv. Personligen tror att det kan vara
            en möjlig väg.
          </note>
          <note>
            Fru talman! Avslutningsvis vill jag säga att affären Assi Domän
            långt i från är klar. Regeringen får nu chansen att utifrån utskottets
            skrivningar göra någonting vettigt av någonting som från början
            kunde ha skötts bättre.
          </note>
          <note type="speaker">
            Anf. 133 INGER STRÖMBOM (kd):
          </note>
          <note>
            Fru talman! Jag skall begränsa mig till att tala om
          </note>
          <note>
            Assi Domänaffären.
          </note>
          <note>
            Jag vill påstå att den socialdemokratiska regeringen är i total
            avsaknad av en strategi för det statliga markinnehavet. Det är
            ett faktum som bl.a. har bekräftats av statssekreteraren vid Näringsdepartementet.
            Annars borde ju regeringen redan i somras, när
          </note>
          <note>
            Anders Sundström på LRF-stämman i Skellefteå presenterade nyheten
            om Assi Domän, ha visat att man tar sitt övergripande ansvar för
            statens stora markinnehav. Staten har ett bredare ansvar än det
            strikt företagsekonomiska.
          </note>
          <note>
            Det gäller t.ex. naturvården och skydd av värdefull natur, sågverksindustrins
            villkor, familjeskogsbrukets möjlighet att köpa mark och glesbygdens
            beroende av en aktiv skogsnäring.
          </note>
          <note>
            Redan när förslaget för ett halvår sedan presenterades av den
            dåvarande näringsministern stod det klart att detta bara var en
            snabbt hopkokad karamell i ett försök att vinna anhängare till
            socialdemokratin. I
          </note>
          <note>
            backspegeln kan vi se att det då inte fanns någon plan bakom
            förslaget. Det fanns inga konsekvensanalyser och ingen avstämning
            mellan berörda departement.
          </note>
          <note>
            Det fanns bara ett snabbt framkastat vallöfte när ministern befann
            sig i Västerbotten där han skulle tala inför en stor grupp av
            landets jord- och skogsbrukare.
          </note>
          <note>
            I propositionen har regeringen angivit ett par positiva effekter
            av affären. Man talar om underlättande av markbyte och en vidgad
            marknad för vedråvara.
          </note>
          <note>
            Dessutom skall det bli lättare för staten att överföra mark för
            naturvårdsändamål.
          </note>
          <note>
            Fru talman! Näringsutskottet har ägnat Assi Domänförslaget mycket
            stor omsorg, och jag vågar nästan påstå att vi har hört alla berörda
            parter. Det har då framstått allt klarare att de effekter som
            regeringen talar om anses som starkt begränsade av de flesta bedömare
            utanför Regeringskansliet.
          </note>
          <note>
            Ingen kan klart utläsa att köpsågverkens råvarutillgång kommer
            att förbättras. I synnerhet i Norrbotten vet vi att Assi Domän
            nu genomför mycket stora avverkningar på de aktuella markerna.
            Det kommer att leda till att rimliga virkesuttag blir starkt begränsade
            under lång tid framöver.
          </note>
          <note>
            Var och en kan också lätt se att den geografiska fördelningen
            av de 900 000 hektaren skogsmark är helt fel om man vill avsätta
            mer skyddad mark. Det är i södra Sverige som fler reservat behövs.
            Det ställer alla upp på. Men den avknoppade marken från Assi
          </note>
          <note>
            Domän ligger i huvudsak i Norrland. Där finns det redan tillräckligt,
            ja kanske nästan mer än tillräckligt, med mark som är skyddad
            redan i dag.
          </note>
          <note>
            Att det inte har skett någon beredning mellan departementen innan
            man lade fram förslaget, att Miljödepartementet inte har varit
            inkopplat över huvud taget, framgår tydligt av det faktum att
            det var först i november, när förslaget hade legat på riksdagens
            bord i en månad, som Naturvårdsverket fick uppdraget att på 18
            dagar ta fram en förteckning över skyddsvärda områden inom de
            delar av Assi Domäns markinnehav som företaget vill knoppa av.
          </note>
          <note>
            Sedan bildandet av Assi Domän gäller också att
          </note>
          <note>
            Assi Domän skall erbjuda enskilda skogsägare möjlighet att tilläggsköpa
            mark för att på så sätt stärka den enskilda familjens skogsinnehav
            och möjlighet till utkomst. Det har över huvud taget inte funnits
            med i det här förslaget.
          </note>
          <note>
            Fru talman! Så som regeringen hanterat Assi Domänfrågan får inte
            ett lands regering arbeta.
          </note>
          <note>
            Assi Domän är ett börsnoterat aktiebolag med både tunga utländska
            ägare och många små aktieägare i
          </note>
          <note>
            Sverige. Assi Domän kan faktiskt betecknas som en folkaktie,
            och jag skulle, om jag hade haft Assi Domänaktier, ha varit oroad
            över hur affären har hanterats. Det dåligt underbyggda och dåligt
            förankrade förslaget och den utdragna processen visar på svårigheterna
            för statsmakten att på ett professionellt sätt äga och förvalta
            aktier. Kristdemokraterna anser att staten snarast möjligt bör
            sälja ut det kvarvarande aktieinnehavet i Assi Domän.
          </note>
          <note>
            Då måste man kanske fråga sig om förslaget om
          </note>
          <note>
            Assi Domän-Vasaskog enbart är av ondo. Nej, det tror inte vi.
            För Assi Domän kommer det sannolikt att bli en bra affär. Det
            är också mycket positivt att statens aktieinnehav i Assi Domän
            minskar. Det är därför Kristdemokraterna vill ge ett bemyndigande
            till att genomföra affären.
          </note>
          <note>
            Huruvida Vasaskog kommer att kunna uppfylla allas våra krav och
            önskemål om hur de 900 000
          </note>
          <note>
            hektaren skogsmark skall utnyttjas återstår att se.
          </note>
          <note>
            Staten har en övergripande uppgift att bevara en levande glesbygd
            och att säkerställa den biologiska mångfalden. Därför menar vi
            att regeringen snarast borde presentera det nya företagets affärsidé
            och tillsammans med människorna och det lokala näringslivet i
            Norrlands inland, och tillsammans med miljörörelsen och familjeskogsbruket,
            utveckla en strategi för detta.
          </note>
          <note>
            Mycket strikta krav måste ställas på regeringens hantering av
            Vasaskog.
          </note>
          <note>
            Fru talman! Som tillägg till Kristdemokraternas tidigare yrkande
            vill jag yrka bifall till reservation 5.
          </note>
          <note type="speaker">
            Anf. 134 EVA FLYBORG (fp) replik:
          </note>
          <note>
            Fru talman! Jag skulle vilja ge många personer här i dag beröm
            för sina inlägg, åtminstone i delar av dem: Inger Strömbom, Per
            Westerberg, Åke Sandström, Lennart Gustavsson och många andra,
            som har riktat en så formidabel och svidande kritik mot Assi
          </note>
          <note>
            Domänaffären och regeringens sätt att sköta den.
          </note>
          <note>
            Man kan väl egentligen bara ställa sig frågan hur alla då kan
            gå med på den, förutom vi själva och
          </note>
          <note>
            Miljöpartiet, om det finns en sådan grundläggande kritik mot
            hela förslaget. Vänsterpartiet hade förvisso också ett eget avslagsyrkande
            av densamma, som man inte heller har följt.
          </note>
          <note>
            Inger Strömbom talar om en karamell som var snabbt ihopkokad.
            Det ger mig anledning - jag kan inte undgå det - att läsa följande
            lilla dikt som jag har gjort i hast:
          </note>
          <note>
            Denna snabbt ihopkokta karamell sväljer de nästan alla utan gnäll.
          </note>
          <note>
            Men var ligger det söta?
          </note>
          <note>
            Jag ser bara röta.
          </note>
          <note>
            Yrka på avslag, int bara gnäll!
          </note>
          <note type="speaker">
            Anf. 135 INGER STRÖMBOM (kd) replik:
          </note>
          <note>
            Fru talman! Vi måste vara medvetna om att Assi
          </note>
          <note>
            Domän är ett affärsföretag, ett aktiebolag, och att staten är
            majoritetsägare. Man måste se på detta faktum. Man kan inte bara
            sätta stopp för eller skjuta upp en sådan här affär. Har den börjat
            rulla måste man ta hänsyn till aktieägarna och värdet på företaget.
            Och därför bör affären genomföras.
          </note>
          <note>
            Men tillsammans med Eva Flyborg och alla andra måste vi arbeta
            för att de krav och de önskemål som vi alla har talat om här kan
            upprätthållas under genomförandet av hela den här affären. Vi
            får inte glömma bort bl.a. miljöfrågorna. Det vill vi inte och
            det vill inte Eva Flyborg heller.
          </note>
          <note type="speaker">
            Anf. 136 EVA FLYBORG (fp) replik:
          </note>
          <note>
            Fru talman! Det äger sin riktighet att vi inte heller vill det.
          </note>
          <note>
            Men jag menar att vårt ansvar ligger i att inte låta affärer
            eller andra saker bara rulla på. Det är just det som är vårt ansvar.
            Vi upptäcker nu grundläggande fundamentala fel med en så här stor
            affär som det faktiskt är fråga om - 2 % av landets totala yta,
            det är en jätteaffär. Då kan man inte på grund av tidsaspekten
            - och ingen har ännu kunnat förklara varför det är så bråttom
            - bara låta affären gå.
          </note>
          <note>
            Det är väl egentligen det som jag i princip motsätter mig.
          </note>
          <note>
            Anf. 137 KARL GUSTAV
          </note>
          <note type="speaker">
            ABRAMSSON (s):
          </note>
          <note>
            Fru talman! Det som skall sägas i den del som avser Assi Domän
            är egentligen redan sagt. Men jag vill ändå göra vissa understrykanden.
          </note>
          <note>
            Vi skall komma i håg att bakom det förslag som nu finns om Assi
            Domän fanns det tre huvudpunkter.
          </note>
          <note>
            Man skulle skapa ett större utbud av råvara, man skulle skapa
            en bättre kapitalstruktur i Assi Domän och man skulle kunna tillgodose
            en del naturvårdskrav som man annars kanske inte skulle kunna
            göra.
          </note>
          <note>
            Det tycker jag är viktigt att man kommer i håg. Det var faktiskt
            virkesråvaran som kom som nummer ett.
          </note>
          <note>
            Flera köpsågverk i Norrlands inland håller på att gå över styr.
            Många är i en konkurssituation. Några har inlett konkursförfarande,
            och därmed hotas väldigt många jobb. Bara mot den bakgrunden är
            det viktigt att affären kommer att genomföras. Med den nuvarande
            situationen låser man inne mycket av virkesvolymerna i Assi Domäns
            egen industrirörelse.
          </note>
          <note>
            Det har också sagts av bolaget att det är viktigt att man får
            en bättre balans där, även om beskeden inte är riktigt entydiga.
          </note>
          <note>
            Det hade naturligtvis varit önskvärt att den överförda arealen
            hade varit större. Säg att det hade varit bortåt 1 ½ miljon hektar.
            Då skulle situationen ha varit en helt annan. Men nu är det 900
            000, och vi vet inte om det går att göra något åt det här.
          </note>
          <note>
            Det är också klart att en stor del av markerna inte kommer att
            kunna användas för skogsbruk, därför att det redan finns reservat
            inom de avsatta områdena och därför att det finns naturreservatsliknande
            områden eller skogsmark med höga naturvärden. De kommer naturligtvis
            att omföras i det ögonblick man skall dela ut bolaget.
          </note>
          <note>
            Som jag tidigare sade är det ändå viktigt att den här virkesråvaran
            kommer ut på en marknad. Som det är i dag är den faktiskt inlåst
            i Assi Domän.
          </note>
          <note>
            Så har vi problemet med södra Sverige. Där kommer vi inte åt
            de marker vi skulle behöva komma åt för att bilda de nödvändiga
            naturreservaten. Däremot kan man delvis lösa detta genom den markbank
            som man nu kan sätta upp, och där markbyten kan bli aktuella,
            även om arronderingarna kanske inte är de lättaste.
          </note>
          <note>
            Det har här sagts mycket om att Naturvårdsverket inte skulle
            ha fått tillräckligt med tid för att göra inventeringarna. På
            direkt fråga till utskottet säger man att man har tillräckligt
            underlag för att kunna göra den bedömning man måste göra i dag.
            Innan realiseringen av bolaget är helt klar kommer man att ha
            haft tillfälle att göra de ytterligare syneförrättningar som är
            nödvändiga. Det är alltså överdrivet.
          </note>
          <note>
            Så till problemet med norra Sverige. Vi kan inte bortse från
            att kravet på att avsätta mera mark för naturreservat kommer att
            öka. Utskottets majoritet har sagt att det inte får innebära att
            man sjabblar med markerna och sätter ett lägre pris på dem bara
            för att det är staten som äger dem. Här har exempelvis Miljöpartiet
            en helt annan uppfattning. Det skall ske på marknadsmässig villkor
            och det skall framför allt ske med en strikt naturvårdsmässig
            bedömning. Det går inte att ha andra bedömningar för statens skogar
            än för privatskogen.
          </note>
          <note>
            En annan fråga som jag tycker är mycket viktig gäller Statens
            fastighetsverk. Statens fastighetsverk har två uppdrag i dag.
            Det ena är att förvalta naturskog, naturreservat och andra skyddsvärda
            områden, det andra är att bedriva skogsbruk. Däri ligger en stor
            konflikt.
          </note>
          <note>
            Regeringens förslag är att man överför all naturvårdsmark till
            det nybildade bolaget. Det är riktigt.
          </note>
          <note>
            Då slipper man tudelningen. Det tycker jag att man skall göra
            ganska omedelbart efter att affären är klar.
          </note>
          <note>
            Jag vill understryka vikten av att bolaget får en riktig värdering.
            Det finns naturligtvis olika sätt att sätta priset på det nya
            bolaget. Utskottet har förutsatt att man tar tag i den tillgängliga
            expertis som finns på området så att man får rätt värde på företaget.
          </note>
          <note>
            Fru talman! På de grunder som utskottet har redovisat bör regeringen
            ges de bemyndiganden som man har begärt i fråga om Assi Domän
            och det nya skogsbolaget.
          </note>
          <note>
            Jag vill yrka bifall till näringsutskottets hemställan i betänkande
            1, samtliga moment, och jag yrkar avslag på reservationerna 5,
            6 och 7. Tack!
          </note>
          <note>
            Anf. 138 EVA FLYBORG (fp)replik:
          </note>
          <note>
            Fru talman! Jag har bara en fråga att ställa till
          </note>
          <note>
            Karl Gustav Abramsson. Har miljöministern fel i sin kritik av
            hela den här affären?
          </note>
          <note>
            Anf. 139 KARL GUSTAV
          </note>
          <note type="speaker">
            ABRAMSSON (s) replik:
          </note>
          <note>
            Fru talman! När det gäller om miljöministern skulle ha fel, vill
            jag säga att miljöministern gör sina bedömningar utifrån det underlag
            han för tillfället har. Det underlaget har Naturvårdsverket förelagt
            departementet, vad jag förstår. Om departementet är av den uppfattningen
            att det går att ta ställning till affären på de här grunderna,
            borde också ministern kunna göra det.
          </note>
          <note type="speaker">
            Anf. 140 EVA FLYBORG (fp) replik:
          </note>
          <note>
            Fru talman! Jag är inte riktigt säker på att jag helt förstod
            svaret. Min följdfråga måste bli: Ingår inte miljöministern och
            näringsministern i samma regering?
          </note>
          <note>
            Anf. 141 KARL GUSTAV
          </note>
          <note type="speaker">
            ABRAMSSON (s) replik:
          </note>
          <note>
            Fru talman! Jag fick lära mig i skolan, och jag har fått lära
            mig även senare, att regeringen är ett kollektiv. Jag delar inte
            upp den på alla fackdepartement.
          </note>
          <note>
            I den budgetproposition som vi behandlar finns det här förslaget.
            Det förslaget har utskottet tagit ställning till. Utskottsmajoriteten
            anser att man skall genomföra detta, dock med de restriktioner
            som vi har givit. Det var bl.a. Sylvia Lindgren inne på.
          </note>
          <note>
            Det finns alltså ganska hårda riktlinjer för hur affären skall
            genomföras. Därför tycker vi att det är fullt acceptabelt.
          </note>
          <note type="speaker">
            Anf. 142 SVEN-ERIK ÖSTERBERG (s):
          </note>
          <note>
            Fru talman! Man kan säga att svenska folket fram till början
            av 1990-talet var ägare till en fjärdedel av
          </note>
          <note>
            Sveriges skogsmark genom det dåvarande Domänverket - ett förhållande
            som har rått under ganska lång tid.
          </note>
          <note>
            Vid den tiden visade det sig att det behövdes en förändring.
            Om staten skulle bedriva ett näringsriktigt och kraftigt skogsbruk
            behövde man ett närmande till de förhållanden som rådde på den
            privata marknaden och bland de privata skogsbolagen. Därför genomfördes
            också bolagiseringen. Det tyckte jag var bra.
          </note>
          <note>
            Däremot kan man, så här i efterhand, ifrågasätta den privatisering
            som sedan skedde genom bl.a., eller kanske framför allt, Per Westerbergs
            försorg, och den utförsäljning som skedde i mitten av 1990-talet.
          </note>
          <note>
            Svenska folket, i kollektiv form, frånhändes ägandeskapet av
            Domänverket i princip till hälften.
          </note>
          <note>
            Pengarna skulle naturligtvis användas för att stärka svenska
            staten. Vid den tiden gick de naturligtvis i det borgerliga svarta
            budgethålet och försvann.
          </note>
          <note>
            Är det bra att bilda Vasaskogen AB, kan man säga sedan. Ja, jag
            tycker att det är ganska nödvändigt med de premisser som råder
            nu. Det visar sig att staten, trots majoritetsägande i Assi Domän,
            som ägare inte kan uppfylla de förutsättningar och mål som finns
            med ett statligt skogsägande, dvs. bl.a. att förse lämpliga områden
            med råvara, leva upp till miljömål osv. Minoritetsägare i aktiebolag
            måste man naturligtvis också ta hänsyn till. Därför är det bra.
          </note>
          <note>
            Vad jag menar är att om man stått fast, som den socialdemokratiska
            regeringen gjorde på 1990-talet, och haft ett hundraprocentigt
            ägande av Assi Domän
          </note>
          <note>
            AB hade den här affären varit alldeles onödig. Man kunde ha vägt
            in de här bitarna.
          </note>
          <note>
            Eftersom jag har ett skogligt förflutet med många kontakter kan
            jag se, i de rapporter som strömmar in från landet, på vilket
            sätt Assi Domän har agerat i den här frågan. Det tycker jag är
            anmärkningsvärt ur många synpunkter.
          </note>
          <note>
            Man har gjort en rivstart när det gäller skogsmarken. Man kan
            fråga sig varför ett aktiebolag med sådan entusiasm kastar sig
            över en uppgift innan man ens fått order om det, och avdelar mark
            och personal i storleksordningen 30 %, vilket är vad som har skett.
          </note>
          <note>
            Man har delat in marken. Man har redan gått ut med information
            till anställda och berörda som om affären redan vore genomförd
            och klar. Förhandlingar har skett med personalorganisationer.
            Man har delat ut kartor över vilka marker det handlar. Man har
            redan skickat ut direktiv om vilka som skall över till det nya
            bolaget.
          </note>
          <note>
            Som något av det mest märkliga kan jag nämna att jag fick ett
            dokument i veckan som pekar på att vd-n i
          </note>
          <note>
            Assi Domän Skog och Trä, Roger Asserståhl, hälsar de anställda
            välkomna till det nya Vasaskog AB
          </note>
          <note>
            fr.o.m. 1 januari 1999. VD för Assi Domän gör alltså det.
          </note>
          <note>
            Det finns anledning att rikta vissa anmärkningar mot staten som
            ägare och det ägarintresse man haft i
          </note>
          <note>
            Assi Domän. Man är trots allt majoritetsägare. Man borde ha lugnat
            ned hela systemet och det händelseförlopp som har varit i Assi
            Domän under den här perioden. Det har skapat störningar. Det har
            skapat oro och en massa förtret för människor, kanske alldeles
            i onödan.
          </note>
          <note>
            Dessutom kan man säga att det inte har funnits någon förhandlingspartner
            för det nya bolaget. Det här har varit en förhandling som skett
            med en part inblandad, nämligen Assi Domän, som godtyckligt har
            delat av de marker som man inte tycker passar in i sin nuvarande
            struktur. Detsamma gäller anställda.
          </note>
          <note>
            Rapporterna duggar ganska tätt från de kontakter jag har i Norrlands
            inland. De småsågar som var utan virke tidigare är nu överfulla
            av råvara eftersom det sker en massiv avverkning på de marker
            som man har tänkt sig skall över till Vasaskog.
          </note>
          <note>
            Man kan fundera över vilka konsekvenserna av detta blir längre
            fram. Jag tycker att det finns anledning att peka på detta.
          </note>
          <note>
            Det är på sin plats att regeringen framöver mycket noga följer
            det som händer i den här frågan. Skall bolaget ha just de här
            markerna enligt de inriktningar som jag tycker är mycket bra angivna
            i betänkandet?
          </note>
          <note>
            Skall det gå till på det här sättet?
          </note>
          <note>
            Man bör göra en ordentlig uppföljning av vad som har skett. Agerandet
            från Assi Domäns nuvarande ledning bör faktiskt rannsakas. Jag
            tycker inte att detta kan gå oförmärkt förbi i framtiden, utan
            man bör ta sig en funderare på detta.
          </note>
          <note type="speaker">
            Anf. 143 PER WESTERBERG (m) replik:
          </note>
          <note>
            Fru talman! Jag kan försäkra Sven-Erik Österberg att utskottet
            i sin helhet har tagit allvarligt på delar av den kritik som Sven-Erik
            Österberg och många andra har framfört. Vi har gått igenom de
            avverkningar som har skett, både i Norrbotten och i Västerbotten.
            Det har skett förändringar på vissa platser men egentligen ingen
            större ökning av avverkningarna, vilket beror på den mycket våta
            höst som vi har haft.
          </note>
          <note>
            Vi har också kunnat se att man har börjat bilda
          </note>
          <note>
            Vasaskog. Det är naturligt. Assi Domän bildar ett dotterbolag,
            och till det för man över skog, som sedan skall delas ut till
            samtliga nuvarande aktieägare. Detta kan inte ske på något annat
            sätt.
          </note>
          <note>
            Man kan rikta kritik mot affären, och det har gjorts från moderat
            håll och från ett antal andra oppositionspartier. Jag skall något
            senare återkomma till det i ett nytt huvudanförande som jag har
            begärt.
          </note>
          <note>
            När det gäller bildandet av Assi Domän kan jag försäkra Sven-Erik
            Österberg att hans fackliga kolleger på Pappers och på industritjänstemannasidan
            var mycket nöjda med denna bolagsbildning. Det gällde att ta till
            vara de bolag som fanns, inte minst ASSI
          </note>
          <note>
            och Ncb, som akut behövde en starkare partner som hade skog,
            för att därmed kunna trygga sysselsättningen. Det gjordes mycket
            ingående överväganden både i naturvårdshänseende och i kulturhänseende
            i samband med det bildandet.
          </note>
          <note>
            Jag tror att Assi Domän vunnit starkt på detta.
          </note>
          <note>
            Också sysselsättningen totalt sett i Norrland har vunnit på det.
            Jag kan förstå om det har inneburit vissa problem på skogsarbetarsidan
            genom att det har gjorts en hel del rationaliseringar där.
          </note>
          <note type="speaker">
            Anf. 144 SVEN-ERIK ÖSTERBERG (s) replik:
          </note>
          <note>
            Fru talman! Jag vill framhålla, Per Westerberg, att det här nog
            inte gäller rationaliseringarna i sig. Jag känner ganska väl till
            affären. Det finns ändock en ideologisk skillnad, åtminstone vad
            gäller den gren jag representerar när det gäller statligt skogsägande.
          </note>
          <note>
            Också Per Westerberg känner till att det finns länder med en
            mer kapitalistisk karaktär än Sverige som faktiskt väljer att
            behålla en ganska stor nationell del av sin skogsmark, därför
            att man där tycker att det finns ett allmänt intresse av ett sådant
            agerande. Kanada är ett exempel bland de länder som har valt en
            helt annan linje i detta avseende, utan att för den skull få sämre
            konkurrenskraft vid försäljning av skogsråvara. Som bekant har
            Kanada varit en av våra starkaste konkurrenter på det här området.
          </note>
          <note>
            Jag tror alltså att vi har olika uppfattningar om det här och
            om hela bolagiseringen. Det är intressant att i er motion läsa,
            Per Westerberg, att ni är beredda att gå ännu längre och även
            sälja ut resten, eftersom det gagnar de moderata och kapitalistiska
            intressena.
          </note>
          <note>
            Också därvidlag har vi totalt olika uppfattning.
          </note>
          <note type="speaker">
            Anf. 145 PER WESTERBERG (m) replik:
          </note>
          <note>
            Fru talman! Det är alldeles korrekt att vi har olika ideologisk
            grundsyn. Det är inte särskilt överraskande, eftersom vi tillhör
            olika partier.
          </note>
          <note>
            Vad gäller Kanada tycker jag att man kan ha en del synpunkter
            på Kanadas skogsvård, återplantering m.m. Vi bör föra den goda
            svenska traditionen med ett dominerande privat skogsbruk, som
            jämfört med de flesta andra länder har mycket stora miljövårdsintressen.
          </note>
          <note>
            Jag vill också markera för Sven-Erik Österberg att väldigt stora
            arealer ligger kvar i statens ägo efter den uppdelning som skedde
            av Domänverket till Domän
          </note>
          <note>
            AB och till Fastighetsverket, som fick ganska stora delar. Av
            naturliga skäl hade dessa kanske inte alltid så stora kommersiella
            skogsvärden. Det var dock fråga om mycket stora markarealer.
          </note>
          <note type="speaker">
            Anf. 146 SVEN-ERIK ÖSTERBERG (s) replik:
          </note>
          <note>
            Fru talman! Det är alldeles riktigt, Per Westerberg, att man
            beträffande bl.a. skogsvård har mycket att lära av Sverige, men
            det har kanske inte så mycket att göra med ägarstrukturen i sig,
            utan det är mera en hanteringsfråga.
          </note>
          <note>
            Den andra synpunkten som man kan anföra när det gäller Kanada
            är att skötsel- och avverkningsleden är oerhört privatiserade.
            Man visar ett dåligt ansvar bl.a. vad gäller hanteringen av miljön,
            men det har kanske inte så mycket med ägarstrukturen att göra.
          </note>
          <note>
            Jag håller med Per Westerberg om att vi skall fortsätta att bedriva
            en god skogsvård och att vi skall hålla fanan högt i det avseendet.
            Det är nog riktigt att vi inte kommer överens i frågan om hur
            mycket skog staten skall äga i Sverige. På den punkten har vi
            olika uppfattningar, som vi kanske kan diskutera vidare sedan.
            Det är en intressant fråga.
          </note>
          <note>
            Jag vill till sist kommentera Per Westerbergs första fråga beträffande
            avverkningar. Också jag har hört de uppfattningar som det gäller,
            men talar man med de lokala företrädarna och sågverksägarna får
            man en ganska klar bild. Det kommer in massor med virke från de
            berörda delarna, vilket gör att sågbladen hålls i gång.
          </note>
          <note>
            Kom ihåg att hela affären i mycket startades med anledning att
            det var kris i virkesförsörjningen till inlandssågarna. Nu kommer
            det virke från Assi Domän. Allt är kanske inte hugget på den här
            marken, men mycket kommer därifrån. Jag känner en viss oro för
            det bolag som skall ta över den här marken. Vad händer med sysselsättningen
            i nästa led?
          </note>
          <note type="speaker">
            Anf. 147 PER WESTERBERG (m):
          </note>
          <note>
            Fru talman! Jag vill bara i och med att jag inte kunde replikera
            på Eva Flyborg tidigare förklara vårt ställningstagande i Assi
            Domänaffären tillsammans med staten.
          </note>
          <note>
            Vi tycker att affären har skötts mycket illa av Näringsdepartementet
            och den tidigare näringsministern.
          </note>
          <note>
            Det finns två parter i en affär. Staten kan inte ensam bestämma.
            Det gäller ett stort kommersiellt bolag med hundratusentals ägare
            och med tusentals anställda. Då kan man från statens sida inte
            bara diktera vad som skall ske.
          </note>
          <note>
            Vi tycker att staten har agerat som en dålig ägare i de här sammanhangen.
            Det är även tveksamt ur börsetisk synvinkel att man har använt
            bolaget närmast som en leksak i detta års valrörelse.
          </note>
          <note>
            Vi är mycket kritiska mot den förre näringsministerns hantering
            av bolaget och av affären med
          </note>
          <note>
            Vasaskog, men vi kommer dock fram till en annan ståndpunkt än
            Folkpartiets Eva Flyborg. Jag respekterar hennes ståndpunkt, men
            jag kommer fram till den slutsatsen att man av två ting måste
            välja det minst onda.
          </note>
          <note>
            Skulle vi i det här läget avstå från affären, innebär det att
            vi kommer att skada bolaget allvarligt. Det fortsätter då att
            vara ett bolag där politikerna kan gå in och dutta i kraft av
            50,3 % av aktierna och bestämma om vad det skall göra, i stället
            för att det kan leva ett strikt kommersiellt liv på börsen. Det
            skulle skada Sveriges intressen och bolaget och dess anställda.
            Därför är vi beredda att acceptera ett antal saker i den här affären
            som vi inte gillar och som vi utvecklar i vår motivreservation
            till beslutet.
          </note>
          <note>
            Jag vill också markera att naturvärden skall bevaras där naturvärdena
            är starkast och bäst. Det får inte bara vara där marken råkar
            vara statlig, utan man måste vara beredd att avsätta medel för
            att köpa in mark eller begränsa förfoganderätten genom att betala
            ersättningar där de bästa naturvärdena finns, och de finns på
            fler håll än på de marker som råkar tillhöra staten.
          </note>
          <note type="speaker">
            Anf. 148 SVEN-ERIK ÖSTERBERG (s):
          </note>
          <note>
            Fru talman. Per Westerberg sade i sitt andra anförande att politikerna
            inte skall gå in och dutta i sådana här affärer. Vi känner till
            att detta är en grundläggande inställning som moderater inklusive
            Per Westerberg står för. Det är ingenting nytt - politiker skall
            inte lägga sig i sådant här. Det är för viktiga kapitalistiska
            frågor för att en politisk inblandning skall ske
          </note>
          <note>
            - eller hur, Per Westerberg?
          </note>
          <note>
            Jag tycker ändå att det är lite anmärkningsvärt i det här sammanhanget
            - jag riktade kritik mot det i mitt huvudanförande - att man delar
            av mark och personal. Det måste ändå finnas ett intresse i det
            nybildade bolaget för det som man tar över. Jag tycker att det
            är en befogad kritik mot detta. Det borde ha skett mera samstämt
            i det läge som råder. Jag förutsätter att regeringen följer upp
            vilka marker och vilken verksamhet det gäller, så att även det
            nya bolaget blir kraftfullt och effektivt. Eller vad anser Per
            Westerberg?
          </note>
          <note type="speaker">
            Anf. 149 PER WESTERBERG (m):
          </note>
          <note>
            Fru talman! Jag instämmer först i Sven-Erik Österbergs hårda
            kritik mot den socialdemokratiska regeringen. Jag delar den till
            fullo och långt därutöver. Jag tycker att regeringen har misskött
            Assi Domänaffären och avstyckningen av skog på ett sätt som är
            stötande ur många synvinklar.
          </note>
          <note>
            När det sedan gäller att gå in i börsbolag måste jag ställa frågan:
            Anser sig Sven-Erik Österberg vara representativ för sitt parti?
            Skall Sveriges regering och riksdag gå in i börsnoterade bolag
            och föreskriva vad de skall göra och inte göra för att staten
            råkar äga en relativt stor andel?
          </note>
          <note>
            Tror Sven-Erik Österberg att några andra i ett sådant läge vill
            investera i det bolaget, och vilket värde får det om man är beredd
            att göra saker utifrån politiska utgångspunkter i stället för
            de utgångspunkter som gäller för företagets bästa? Sven-Erik Österbergs
            synpunkter i de här delarna avviker i alla fall från vad en lång
            rad socialdemokratiska näringsministrar tidigare uttryckt om att
            statliga företag skall skötas på ett likvärdigt sätt som motsvarande
            privata. Därmed skall man inte gå in och försöka styra bolaget,
            i synnerhet inte när det finns på börsen, utan man styr det via
            bolagsstämma och styrelse.
          </note>
          <note type="speaker">
            Anf. 150 SVEN-ERIK ÖSTERBERG (s):
          </note>
          <note>
            Fru talman! Jag är väl medveten om vad som gäller för börsnoterade
            företag och på vilket sätt man styr. Det var därför jag också
            i mitt huvudanförande sade när det gällde skogsmark och skogligt
            ägande att det var olyckligt att man gick in och sålde ut dessa
            bitar från Domänverket redan 1994. Hade man behållit det som var
            från 1992, bolagisering osv., hade man också haft ett helt annat
            inflytande med staten som ensam ägare i det här läget på det sätt
            som är. Det tycker jag är en viktig bit när det gäller det här.
          </note>
          <note>
            En annan sak är - och det känner ju Per Westerberg till från
            det privata näringslivet också - att ägarnas intresse inte på
            något sätt är okänt. Det är klart att det överskuggar också hur
            bolagsledningen agerar.
          </note>
          <note>
            Det gör det på privata marknader, och det borde faktiskt kunna
            gälla även på den statliga sidan. Däremot är det ju sämre, om
            man ser totalt sett, hur det följs upp. Vi hade ju för inte så
            länge sedan en affär som vi kan tänka tillbaka på då man blev
            oerhört upprörd när ägarna, staten, faktiskt hade en synpunkt
            på vad som skall hända med bolaget. Försäljningen av Stadshypotek
            är ett exempel då man blev oerhört upprörd.
          </note>
          <note>
            När Wallenberg har en synpunkt är det mera precis som det skall
            vara i det här läget. Jag tycker faktiskt inte att det är fel
            att ha en åsikt i den här frågan på det sätt som vi har haft.
          </note>
          <note type="speaker">
            Anf. 151 PER WESTERBERG (m):
          </note>
          <note>
            Fru talman! Att ha en åsikt är inget fel, tvärtom.
          </note>
          <note>
            Jag uppskattar debatt och tycker att det är livsluften i kammaren.
          </note>
          <note>
            När det sedan gäller vad ägaren skall ha för synpunkter och hur
            man styr bolag så finns det faktiskt reglerat i svensk lagstiftning.
            En styrelse måste se till bolagets bästa och samtliga ägare. Det
            står i aktiebolagslagen, och man har skyldighet att göra det.
            Och det gäller enligt min uppfattning även staten som ägare, även
            om man har andra åsikter i kammaren.
          </note>
          <note>
            Man följer aktiebolagslagens regler. Därmed styr man vilka representanter
            man tillsätter i bolagsstyrelsen respektive att man självfallet
            ser till de följer aktiebolagslagen. Man måste se till bolagets
            bästa. Är det ett bolag måste man också göra en kommersiell affär.
          </note>
          <note>
            Det gäller även utdelningen av Vasaskog till de nuvarande aktieägarna.
            Det tycker jag är rimligt, men det är det som inte den socialdemokratiska
            regeringen har skött på ett bra sätt.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            11 § Regional utjämning och utveckling
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU2
          </note>
          <note>
            Utgiftsområde 19 Regional utjämning och utveckling
          </note>
          <note>
            (prop. 1998/99:1 delvis)
          </note>
          <note type="speaker">
            Anf. 152 OLA SUNDELL (m):
          </note>
          <note>
            Fru talman! Jag börjar med att yrka bifall till reservation 1
            kring stödområdesfrågor.
          </note>
          <note>
            Politikens huvuduppgift är att skapa förutsättningar för ekonomisk
            tillväxt och att förbättra enskilda individers, företags, regioners
            och därmed landets konkurrensförmåga på alla sätt. Skattetryck,
            utbildningsnivå, kapital, infrastruktur, regelsystem och attityder;
            allt detta utgör den enda grund vi långsiktigt har att stå på
            när det gäller att utveckla välstånd och därmed välfärd i det
            här landet.
          </note>
          <note>
            Därför är god regionalpolitik, för mig i varje fall, liktydigt
            med allmänt god konkurrensförmåga för företag och människor i
            allmänhet. Att åstadkomma just dessa goda förutsättningar finns
            det dock olika recept på. Det kan ju låta lite besynnerligt. När
            jag beskriver vad jag vill ha ut av den s.k. regionala politiken
            så är det inte storleken hit eller dit på olika bidrag som jag
            tycker är avgörande, utan det är en fungerande tillväxtpolitik
            som skapar respekt och trovärdighet bland våra näringsidkare.
          </note>
          <note>
            När jag möter företagare, så visst diskuteras bidrag, storlek
            och inriktning, för det är en del av den rådande verkligheten
            för dessa. Men lika ofta efterlyses just att bidragen borde bli
            färre. Därmed minskar behovet av regelsystem och byråkrater som
            är satta att hantera bidragssystemen. Krånglet att leta i bidragskatalogerna
            skulle minska, och företagaren skulle få mer tid över till det
            han är satt att sköta, nämligen företagandet.
          </note>
          <note>
            Det har visat sig att bidragspolitiken inte fungerar.
          </note>
          <note>
            I stället har bidragen försämrat konkurrenssituationen för många
            företag. Vissa får bidrag och vissa får det inte.
          </note>
          <note>
            Jag tror att alla här under hösten har kommit i kontakt med en
            företagare som demonstrerat här ute på Mynttorget under hösten.
            Han har varit i just den här situationen. Han ansökte om regionalt
            utvecklingsbidrag, eller vad det nu var, men fick det inte, medan
            däremot grannen, det konkurrerande företaget, fick sitt bidrag.
            Därigenom skapades en ojämlikhet mellan de här konkurrerande företagen.
            Efter några månader, med det här i bakgrunden, måste företagaren
            förstås begära sig själv i konkurs.
          </note>
          <note>
            Fru talman! Det här beskriver ingen ovanlig situation. Bidrag
            snedvrider konkurrensen och konserverar befintliga strukturer.
            Det är just den här verkligheten jag bär med mig när jag så säkert
            kan hävda att de riktade bidragens andel av tillväxtpolitiken
            borde minska till förmån för mer generella åtgärder. En företagare
            vill växla minskade bidrag till förmån för sänkta skatter.
          </note>
          <note>
            Regionalpolitiken är ju inte alldeles lätt att definiera. Den
            höga skatten på bensinen exempelvis underlättar ju inte för glesbygdsboende
            med stora avstånd till sina arbeten att kunna bo kvar. Kärnkraftsavvecklingen
            höjer elpriset och försämrar konkurrenskraften för pappersindustri
            och stålindustri.
          </note>
          <note>
            För många skogsägare, framför allt i inlandet, blir de höga produktionsskatterna
            på el tillsammans med kärnkraftsavvecklingen ett direkt hot mot
            deras existens därför att värdet på deras tillgångar, skogen,
            minskar. S.k. nollzoner bildas, där det inte längre är industriellt
            intressant att köpa skogsråvara. Det blir billigare att importera
            från Baltikum och Ryssland.
          </note>
          <note>
            Den bästa regionalpolitiska insatsen i det här området är att
            stoppa kärnkraftsavvecklingen och att sänka skatten på bensin,
            men per definition är inte detta just regionalpolitik. Det är
            inte att undra på att människor i den här delen av landet blir
            konfunderade när i gengäld bidrag i olika former skall kompensera
            bristen på en realistisk och målinriktad tillväxtpolitik.
          </note>
          <note>
            Jordbruket är en grundförutsättning för en levande landsbygd.
            Vi moderater anser att de förändringar som föreslås i Björks utredning
            och som syftar till att ge det svenska jordbruket ett bättre konkurrensläge
            gentemot övriga EU skall genomföras omedelbart.
          </note>
          <note>
            Sänkt skatt på diesel och elenergi förbättrar möjligheten att
            behålla livsmedelsproduktion inom landet och ger välbehövliga
            jobb åt landsbygden. De här kostnadssänkningarna är, i min mening,
            utmärkt regionalpolitik, men regeringen säger ingenting. Regeringen
            sitter nöjd, och riskerar därmed att arbetstillfällen inom jordbruks-
            och livsmedelssektorn försvinner från Sverige. Fru talman! Passiviteten
            från regeringens sida kommer att innebära utflaggning av svenskt
            jordbruk.
          </note>
          <note>
            En annan viktig fråga är utbyggnaden av informationstekniken.
            Den skall gälla hela landet. Varhelst jag bor och verkar är tillgång
            till nätet en tillgång för människor långt borta att vara nära.
          </note>
          <note>
            Antalet regler och lagar som styr företagandet måste minska.
            Förenkla för företagare! Småföretagardelegationens förslag bör
            i huvudsak genomföras skyndsamt. Just att förenkla regelsystemen
            bör ges högsta politiska prioritet. Ett exempel på regelförenklingar
            är att alla som vill ha F-skattsedel bör få det. Enklare självdeklarationer
            är ett annat sätt, och förbättringar i momsuppbörd och skattekonton
            ytterligare sätt. Ingen F-skattsedel, inget företagande.
          </note>
          <note>
            I övrigt hänvisar jag till den motion om förenklingar för företagande
            som vi moderater tillsammans med Kristdemokraterna har väckt.
            Den grundar sig på just småföretagardelegationens förslag.
          </note>
          <note>
            Vad som händer just nu är att en jämn ström av flyttlass från
            skogslänen hamnar i de större städerna.
          </note>
          <note>
            Det beror inte på att man vill flytta alla gånger, utan att förutsättningarna
            att stanna kvar har omöjliggjorts på grund av bristen på arbete.
            När arbetstillfällen försvinner, service försämras och välfärd
            urholkas tvingas människorna att flytta, och då till orter där
            deras kompetens efterfrågas. Husen bommas igen, ljusen slocknar
            i våra bygder och de regionala obalanserna förstärks.
          </note>
          <note>
            Fru talman! Regeringens politik för jobbskapande har misslyckats.
            Min uppfattning är väldigt klar, nämligen att det krävs oerhört
            mycket av tillväxtfrämjande åtgärder just nu för att minska arbetslösheten
            - kalla det gärna för en tillväxtchock. Det gissel som plågar
            vår nation - arbetslösheten - undergräver människors möjligheter
            att klara sig själva, gräver hål i vår budget och tömmer regionerna
            på människor.
          </note>
          <note>
            Detta måste vi råda bot på.
          </note>
          <note>
            Ni har säkert tidigare hört de här resonemangen och synpunkterna
            och ropen att vi i det här landet inte i det långa loppet nämnvärt
            kan särskilja oss från våra viktiga konkurrentländer när det gäller
            kostnadsnivåer, krångel, skatter och regelsystem. Diagnosen är
            ställd av fler än jag. Men varför skall det vara så oändligt svårt
            att ändra politiken så att man släpper loss människors inneboende
            drivkraft och därmed skapar möjligheter inför framtiden.
          </note>
          <note>
            Sveriges problem kan inte lösas utan att företagandets och tillväxtens
            grundläggande förutsättningar förändras. Det gäller i synnerhet
            de mer utsatta områdena av vårt land. När det går dåligt för landet
            ökar de regionalekonomiska skillnaderna, medan de tenderar att
            minska när konjunkturen vänder upp. Därför är tillväxt, varhelst
            den existerar - i stad som på landsbygd, i norr som i söder -
            en självklarhet för att upprätthålla regional styrka.
          </note>
          <note>
            Ett mer dynamiskt företagande och fler jobb kräver åtgärder som
            jag här redovisat på olika politikområden såsom skatter, arbetsmarknad,
            energipolitik, utbildning samt Sveriges förhållande till EU.
          </note>
          <note>
            Fru talman! Jag har i mitt anförande uppehållit mig vid frågorna
            om tillväxt och företagande. Jag anser att det är min politiska
            huvuduppgift att plädera för förutsättningarna för en bra ekonomisk
            utveckling i hela vårt land. Nu när konjunkturen viker, varslen
            ökar och företag flyttar, som vi har hört, någon annanstans utanför
            vårt land är det absolut nödvändigt att varje parti här redovisar
            sin politik för jobb, tillväxt och regional utveckling.
          </note>
          <note>
            Jag väntar med spänning på en beskrivning av vad regeringspartiet
            tänker göra för att stoppa flyttlass och häva arbetslöshetskrisen.
          </note>
          <note type="speaker">
            Anf. 153 HARALD BERGSTRÖM (kd):
          </note>
          <note>
            Fru talman! Jag vill börja mitt anförande med att yrka bifall
            till reservation 2 i det betänkande som vi nu debatterar.
          </note>
          <note>
            När jag under min förra period i riksdagen som ledamot i arbetsmarknadsutskottet
            kom i närkontakt med regionalpolitiken och dess olika stödformer
            blev jag konfunderad. Jag ställde mig frågan om det verkligen
            var nödvändigt med denna flora av olika bidragsformer.
          </note>
          <note>
            År 1991 valdes jag in i länsstyrelsens styrelse hemma i Kronoberg.
            Där fick jag se och har sedan kunnat följa hur regionalpolitikens
            stödformer kommer till användning i olika projekt och gör nytta
            i det verkliga livet. Under de sju år som har passerat har en
            del former försvunnit och andra har tillkommit. De aktuella bidragsformerna
            i dagens s.k. lilla regionalpolitik är uppräknade i budgetpropositionen
            på s. 14
          </note>
          <note>
            och 15 i utgiftsområde 19.
          </note>
          <note>
            När Sverige 1995 blev medlem i EU medförde det ytterligare stödformer
            att ta hänsyn till och till dels arbeta in i vårt regelverk. EU-reglerna
            är annorlunda och har andra avgränsningar. Kännetecknade för möjligheten
            att få stöd ur EU:s strukturfonder är att det oftast krävs s.k.
            medfinansiering för att bidrag skall utgå. Förenklat kan man säga
            att EU:s strukturfondspengar, näringslivets medfinansiering och
            statliga pengar skjuter till en tredjedel vardera för att finansiera
            ett projekt.
          </note>
          <note>
            Jag tar upp detta eftersom jag ser svårigheten för dessa båda
            system eller, om man så vill, dessa två bidragskulturer att samverka.
            Då har frågan på nytt rests inom mig: Är det här effektivt, får
            vi högsta möjliga utväxling av de skattepengar som vi satsar i
            den lilla regionalpolitiken?
          </note>
          <note>
            Med detta som bakgrund hälsar vi kristdemokrater med tillfredsställelse
            den stora utredning om regionalpolitiken som regeringen redan
            i våras aviserade.
          </note>
          <note>
            Ännu har inga direktiv presenterats. Helt klart är emellertid
            att ju förr en djupgående analys av nuvarande system genomförs,
            desto snabbare kan en ny politik växa fram och läggas på riksdagens
            bord för beslut - en ny politik med förutsättningar för bättre
            utväxling av insatskapitalet.
          </note>
          <note>
            Vi vill slå fast att det av direktiven måste framgå att regionalpolitikens
            mål ligger fast. Kristdemokraterna instämmer i de målformuleringar
            som riksdagen beslutade 1995, där man säger att målen för regionalpolitiken
            är att den skall skapa förutsättningar för uthållig ekonomisk
            tillväxt, rättvisa och valfrihet så att likvärdiga levnadsvillkor
            skapas för medborgarna i hela riket.
          </note>
          <note>
            För ett år sedan, på hösten 1997, uttalade riksdagen att målet
            för utgiftsområde 19 är att verksamheten främst skall underlätta
            för näringslivet i regionalpolitiskt prioriterade områden att
            utvecklas så att det bidrar till att uppfylla målen för regionalpolitiken.
          </note>
          <note>
            En mycket viktig komponent i den s.k. lilla regionalpolitiken
            är stödområdesindelningen, där kanske de flesta svårigheterna
            uppträder mellan vår inhemska indelning i områden och EU:s olika
            målområden. I
          </note>
          <note>
            vår kommittémotion N274 föreslår vi kristdemokrater att riksdagen
            med ett tillkännagivande skall beställa en ny samlad områdesindelning
            av regeringen. Som jag ser det är stödområdesindelningen den grund
            som den lilla regionalpolitiken i långa stycken står på. Det borde
            vara mycket lämpligt för den aviserade utredningen att i ett första
            steg lägga fram förslag till en ny stödområdesindelning. Nu har
            det gått ett halvt år och den aviserade utredningen har ännu inte
            kommit i gång. Vi har inte ens sett direktiven. Risken är därför
            stor att departementet hafsar ihop en halvmesyr, när vi i stället
            borde ha ett väl genomarbetat förslag att ta ställning till.
          </note>
          <note>
            För övrigt är det faktiskt så att regeringen måste utarbeta och
            förelägga riksdagen en ny indelning, eftersom EU-kommissionens
            godkännande av den nuvarande områdesindelningen går ut under 1999.
          </note>
          <note>
            Folkrörelserådet har under temat "Hela Sverige skall leva" skapat
            en rörelse som på några få år blivit en stark faktor för landsbygdens
            och småorternas fortlevnad. Den har vuxit från 500 lokala utvecklingsgrupper
            till 3 400 på ett tiotal år. Det är inte dåligt. Detta arbete
            är mycket värdefullt, och kristdemokraterna vill anvisa ytterligare
            2 miljoner för denna folkrörelse som vi menar bevarar och utvecklar
            de svenska bygderna. Tyvärr har vi inte fått gehör för detta i
            utskottet, varför vi begär kammarens stöd för reservation nr 2.
          </note>
          <note>
            Fru talman! Det kristdemokratiska budgetförslaget bildar en helhet.
            Eftersom finansutskottet har avvisat våra förslag gällande utgiftsområde
            19 tänker vi kristdemokrater inte delta i omröstningen avseende
            hemställanspunkt nr 5. Vi utvecklar i det särskilda yttrandet
            nr 3 våra skäl för att inte delta i omröstningen.
          </note>
          <note>
            För att vinna tid skall jag inte upprepa dessa. Jag dristar mig
            dock att i punktform nämna dem:
          </note>
          <note>
            - EU-anslaget bör utnyttjas bättre. Det bör utnyttjas fullt ut.
            Som jag ser det gäller det att återta så mycket som möjligt av
            den del av EU-avgiften som går just till strukturfondspengar och
            som finns avsatta för regionala satsningar i Sverige.
          </note>
          <note>
            - Vi bör återta regeländringen att från den 1 januari
          </note>
          <note>
            1999 slopa nedsättningen av socialavgifterna för jordbruk, skogsbruk,
            trädgårdsskötsel och jakt och fiske i stödområde 1 och delar av
            stödområde 2.
          </note>
          <note>
            Vi tror att detta stöd ger en utväxling av insatt kapital i förhållande
            till de regionalpolitiska målen och vill därför att det skall
            finnas kvar. Det ger en god utväxling.
          </note>
          <note>
            - Som en följd av detta föreslår vi att anslaget A 4
          </note>
          <note>
            räknas upp med 100 miljoner kronor. Det skulle ta bort den prutning
            som regeringen gjort och därmed återställa anslagsnivån till samma
            som för
          </note>
          <note>
            1998, dvs. 420 miljoner kronor.
          </note>
          <note>
            Fru talman! Än en gång vill jag yrka bifall till reservation
            2.
          </note>
          <note type="speaker">
            Anf. 154 ÅKE SANDSTRÖM (c):
          </note>
          <note>
            Fru talman! Först vill jag med anledning av det första inlägget
            konstatera att jordbrukspolitiken givetvis är en viktig del i
            regionalpolitiken. Men då den kommer att behandlas i morgon kommer
            jag inte att ta upp den vid det här tillfället.
          </note>
          <note>
            Fru talman! Den regionala utvecklingen går åt fel håll. Obalanserna
            ökar såväl mellan regionerna som inom regionerna. Uppgifter från
            Landstingsförbundet gör nu gällande att Stockholmsregionen kommer
            att öka med 20 000-25 000 personer per år. På en tioårsperiod
            motsvarar detta ett län av ungefär Västernorrlands eller Kalmar
            läns storlek.
          </note>
          <note>
            Detta kan rimligen inte få fortsätta. Det behövs nu kraftfulla
            åtgärder för att vända utvecklingen. De punktinsatser som regeringen
            har föreslagit i tidigare propositioner och nu föreslår i budgeten
            är otillräckliga.
          </note>
          <note>
            Det kan kanske kännas lite avslaget att stå här i kammaren och
            debattera regionalpolitik bara ett halvår efter det att riksdagen
            haft en stor debatt och fattat beslut om den förra regeringens
            regionalpolitiska proposition. Inte desto mindre visar siffror
            för tredje kvartalet från SCB att utvecklingen är oroande. Ändå
            ser jag lite av handling från regeringens sida. Regeringens handlingsförlamning
            är kanske det största hotet.
          </note>
          <note>
            Sverige behöver en stark ekonomisk tillväxt.
          </note>
          <note>
            Marknadsekonomin tenderar att verka koncentrerande. Därför måste
            den kompletteras med åtgärder som motverkar koncentrationen utan
            att tillväxten i ekonomin försämras. Staten har det övergripande
            ansvaret för att förena målen om stark ekonomisk tillväxt och
            regional balans.
          </note>
          <note>
            Fru talman! Den regionala bilden inger både oro och hopp. Den
            betydande befolkningsomflyttningen är allvarlig. Samtidigt finns
            det en kreativitet och entusiasm när det gäller att tillvarata
            den egna bygden och dess möjligheter. Med ny teknik öppnar sig
            nya möjligheter. Alla människor behöver inte flytta till arbete.
            Möjligheterna till distansarbete ökar. I stället är det nya faktorer
            som styr människors bosättning, t.ex. behovet av en annan livskvalitet.
          </note>
          <note>
            Kreativitet och utveckling kan inte kommenderas fram. I stället
            måste samhället svara för en basservice och en infrastruktur som
            gör det möjligt att utveckla verksamheter utanför de större tillväxtregionerna.
            De avståndsnackdelar som finns måste minska. Förbättrade kommunikationsmöjligheter
            är en självklar del i detta.
          </note>
          <note>
            Det torde stå ganska klart för alla och envar, både de som lyssnar
            till dagens debatt och de som kanske har läst vår partimotion,
            att Centerpartiet är det parti som mest engagerat sig i frågorna
            om regional rättvisa och regional utveckling. Inte minst märks
            detta på att vi överfört mer medel än något annat parti till just
            detta utgiftsområde.
          </note>
          <note>
            Sett till hur stort utgiftsområdet är måste jag säga att det
            är ett mycket stort gap mellan Folkpartiets neddragning på en
            halv miljard och vårt tillägg på samma summa i förhållande till
            regeringens förslag.
          </note>
          <note>
            Nu skall man naturligtvis vara klar över att det som vi har att
            behandla i dagens betänkande, dvs. den lilla regionalpolitiken,
            inte är det som kommer att avgöra utfallet av den totala regionala
            utvecklingen.
          </note>
          <note>
            Icke desto mindre är den lilla regionalpolitiken ytterst viktig
            som ett "smörjmedel" för de områden som kommer i åtnjutande av
            insatserna. Många är de företagare och anställda som kan vittna
            om företag som utan dessa regionalpolitiska stöd endera lagts
            ned eller etablerats på annan ort.
          </note>
          <note>
            Fru talman! Centerpartiet efterfrågar en tydlig nationell målsättning
            för regional utveckling. Alla delar i samhället måste styra åt
            samma håll för att den negativa befolkningsutvecklingen skall
            kunna vändas i områden som avfolkas. Utskottet konstaterar på
            s. 6
          </note>
          <note>
            att regeringen uttalat att "det är nödvändigt att förstärka de
            regionalpolitiska åtgärderna inom den stora regionalpolitiken,
            bl.a. genom en ökad helhetssyn mellan olika sektorer."
          </note>
          <note>
            Det kan inte nog understrykas att denna samordning av de insatser
            som görs är av yttersta vikt för möjligheten till regional tillväxt
            och utveckling. Tyvärr har regeringens uttalanden för det mesta
            slutat som endast uttalanden. I praktisk politik har vi sett lite
            av handling.
          </note>
          <note>
            I betänkandet anförs att den utlovade regionalpolitiska utredningen
            kommer att tillsättas inom kort.
          </note>
          <note>
            Det är bra att den tillsätts även om det är ett halvår efter
            tidsplanen. Men jag vill i detta sammanhang fråga majoritetens
            företrädare: Hur blir det med den landsbygdspolitiska utredning
            som statsministern utlovade i samband med Landsbygdsriksdagen
            våren
          </note>
          <note>
            1998? Kommer denna utfästelse att infrias och i så fall när?
          </note>
          <note>
            Fru talman! Det krävs en ny regionalpolitik. Men det krävs även
            att vi förmår att ta tag i de akuta problemen. Centerpartiet anser
            att det behövs ett landsbygdslyft för att förhindra ytterligare
            utflyttning och utarmning av landsbygden. Småföretagande, miljösatsningar,
            ny teknik, decentraliserad utbildning, kvinno- och ungdomssatsningar
            och stöd till lokalt utvecklingsarbete är några åtgärder som krävs
            för att utveckla landsbygden.
          </note>
          <note>
            En långsiktig, offensiv plan för utveckling av
          </note>
          <note>
            Norrlands inland med satsning på ökat företagande, bättre kommunikationer,
            informationsteknik och högre utbildning måste genomföras. De vattenkraftsproducerande
            regionerna skall få del av vattenkraftens vinster.
          </note>
          <note>
            Segregationen i storstädernas förorter måste också brytas. Den
            offentliga servicen i utsatta områden bör stärkas. Integrationen
            av nya svenskar skall förbättras genom ökade resurser till bl.a.
            svenskundervisning.
          </note>
          <note>
            Det är också viktigt att miljön i storstäderna värnas.
          </note>
          <note>
            Grönområden skall inte bebyggas utan skyddas. Med
          </note>
          <note>
            Stockholms nationalstadspark som förebild bör nya nationalstadsparker
            etableras.
          </note>
          <note>
            Det är inte de enskilda åtgärderna i sig som kan bryta den negativa
            utvecklingen. I stället är det omfattningen och förmågan att styra
            åt samma håll som är det avgörande. Förmågan att samordna och
            se lösningar måste känneteckna den övergripande politiken.
          </note>
          <note>
            En politik för regional utveckling måste precisera vilken minsta
            samhällsservice som skall garanteras oavsett var i landet man
            bor. En av de större utmaningarna blir att lägga fast vad en garanterad
            grundservice skall innehålla. Denna grundservice i form av exempelvis
            post- och teleförbindelser, infrastruktur etc. måste garanteras
            av samhället. Det behöver dock inte innebära att det offentliga
            i alla lägen svarar för genomförandet.
          </note>
          <note>
            Fru talman! När det gäller detta utgiftsområde har
          </note>
          <note>
            Centerpartiet ansett att mer medel för den regionala utvecklingen
            måste ställas till förfogande. Därför har vi i vår budgetmotion
            avsatt 500 miljoner kronor i ökad ram för utgiftsområde 19. Vi
            anser även att dessa medel skulle ha använts för småföretagarstöd.
          </note>
          <note>
            Då riksdagen redan har behandlat ramarna för de olika utgiftsområdena
            och Centerpartiets budgetförslag är en helhet är det i detta andra
            steg inte mycket att göra.
          </note>
          <note>
            Fru talman! Jag hade gärna sett att det hade gått att nå en majoritet
            i denna nya riksdag för att riva upp beslutet om att höja de sociala
            avgifterna för lokal service, något som också kd-företrädaren
            här tog upp, samt för jakt, fiske, turism och jord- och skogsbruk
            i
          </note>
          <note>
            Norrlands inland.
          </note>
          <note>
            Nedsättningen av socialavgifter är en regionalpolitisk stödform
            som syftar till att kompensera företagen i de aktuella områdena
            för de konkurrensnackdelar som finns i form av en liten lokal
            marknad, långa avstånd, ogynnsamma värderleksförhållanden och
            gleshet. Nedsättningen är 8 procentenheter. För mig var det obegripligt
            att moderaterna kunde stödja regeringen på den punkten för att
            få igenom ett förslag om att höja de sociala avgifterna för denna
            lokala service. Jag kan bara konstatera att fler partier har lagt
            fram förslag om att riva upp beslutet i den här frågan.
          </note>
          <note>
            Allra sist vill jag göra en kommentar till den reservation som
            handlar om särskilda medel till Folkrörelserådet. Detta är faktiskt
            tillgodosett på annat sätt genom att Börje Hörnlund i förrförra
            regeringen fick igenom frågan om ett fast stöd till Folkrörelserådet.
          </note>
          <note>
            Fru talman! Jag yrkar bifall till reservation nr 1.
          </note>
          <note type="speaker">
            Anf. 155 YVONNE ÅNGSTRÖM (fp):
          </note>
          <note>
            Fru talman! I 40 år bodde jag i Storstockholm. Då hade jag ganska
            dåliga, för att inte säga usla, begrepp om förutsättningarna för
            att leva och bo och för att driva företag i glesbygd - jag är
            rädd att många andra stockholmare och sörlänningar har samma dåliga
            kunskap.
          </note>
          <note>
            I början på 1980-talet flyttade jag till Lapplands inland och
            där har jag både som kommunpolitiker och som egenföretagare fått
            uppleva vilka villkor som gäller. Jag vill understryka att det
            inte alls bara är bekymmer. Tvärtom finns det oerhört många fördelar
          </note>
          <note>
            - men vi har väldigt långa avstånd!
          </note>
          <note>
            Jag är glad över att riksdagens näringsutskott nu i januari skall
            besöka Västerbotten för att vi på ort och ställe skall få visa
            vårt näringsliv och våra förutsättningar.
          </note>
          <note>
            Fru talman! Vad kan vi då åstadkomma med våra regionalpolitiska
            beslut i riksdagen?
          </note>
          <note>
            Regionalpolitikens uppgift måste vara att skapa förutsättningar
            för ekonomisk tillväxt, rättvisa och valfrihet, ja, kort sagt
            att göra det möjligt att leva ett bra liv i hela vårt land. Men
            det är, enligt min och
          </note>
          <note>
            Folkpartiets mening, inte enbart regionalpolitiska insatser som
            är avgörande för en orts eller landsdels möjligheter att erbjuda
            människor en bra livsmiljö med tillgång till arbete, utbildning,
            kultur och vård -
          </note>
          <note>
            ja, allt det som vi förknippar med ett välfärdssamhälle.
          </note>
          <note>
            Målet för den liberala regionalpolitiken är att öka den enskilda
            människans möjligheter att fritt välja arbete och bostadsort.
            Vi anser att politiska insatser endast i begränsad omfattning
            kan utjämna skillnader i levnadsvillkor mellan olika delar av
            landet. I stället bör regionalpolitiken utformas så att olika
            bygders och regioners unika förutsättningar att skapa goda levnadsvillkor
            tas till vara.
          </note>
          <note>
            Folkpartiet har länge varit pådrivande för en allmän förändring
            av regionalpolitiken. Jag vill gärna säga till Åke Sandström att
            vi, till skillnad från Centerpartiet, inte tror att bidrag är
            det väsentligaste. Vi hörde bl.a. av Ola Sundell att det kan bli
            så att ett företag får stöd, medan det som är granne inte får
            det.
          </note>
          <note>
            Det är därför som vi tycker att det är bättre att satsa på generella
            åtgärder. Vi fick t.ex. vid vårt besök på
          </note>
          <note>
            NUTEK veta att man inte har funnit några säkra tecken på att
            företag på lång sikt klarar sig bättre när de fått stöd. Ibland
            är det faktiskt tvärtom.
          </note>
          <note>
            Tidigare har det handlat om lokaliseringspolitik i
          </note>
          <note>
            Sverige. En regional balans skulle åstadkommas genom att centralt
            placerade beslutsfattare identifierade vilka investeringar som
            var på gång och såg till att dessa förlades till problemdrabbade
            områden.
          </note>
          <note>
            Grundtanken var alltså att sysselsättningen skulle kunna planeras
            fram genom myndighetsbeslut.
          </note>
          <note>
            Den förändring som Folkpartiet länge har förespråkat innebär
            en övergång till en annan politik. Vi anser att man skall uppnå
            regionalpolitikens mål genom att satsa på och ge förutsättningar
            för den enskilda människan och hennes förmåga, precis som jag
            tidigare sade.
          </note>
          <note>
            Vi anser att lokala resurser inte kan kommenderas fram genom
            politiska beslut. Men regionalpolitiken kan på olika sätt stödja,
            underlätta och stimulera utveckling. Denna ambition innebär, precis
            som tidigare talare sagt, att en lång rad områden som egentligen
            inte i snäv mening kategoriseras som regionalpolitik blir allt
            viktigare. Skapande förutsätter kontakter och utbyte, och därför
            är kommunikationer väsentliga.
          </note>
          <note>
            Utbildning och forskning, liksom ett vitalt kulturutbud, är också
            viktiga ingredienser. En allmän politik som underlättar små- och
            nyföretagande blir av central betydelse.
          </note>
          <note>
            Glädjande nog tycks åtminstone delar av det socialdemokratiska
            partiet närma sig vår uppfattning. De tre statsråden Erik Åsbrink,
            Björn Rosengren och
          </note>
          <note>
            Mona Sahlin har, som tidigare nämnts här i kammaren, i en gemensam
            artikel i DN skrivit att tillväxt förutsätter "att alla regioner
            kan utvecklas, att fler människor får jobb - - -". De erkänner
            också att det finns brister i dagens regelsystem och att en översyn
            bör ske. Jag hoppas att den kommer snabbt.
          </note>
          <note>
            Jag är övertygad om att den syn som kommer till uttryck i den
            citerade artikeln i DN är en bra grund att bygga vidare på. Med
            ökad tillväxt skapas förhoppningsvis också bättre förutsättningar
            för de mest utsatta regionerna i vårt land att leva och utvecklas.
          </note>
          <note>
            Med en god generell företagspolitik kan de speciella resurserna
            inom den s.k. lilla regionalpolitiken vara ett bra komplement.
          </note>
          <note>
            Fru talman! Jag har inte för avsikt att beröra alla avsnitt i
            betänkandet men jag vill ta upp ett par punkter.
          </note>
          <note>
            I en motion till riksdagen har vi från Folkpartiet bl.a. föreslagit
            att tillfällig inplacering i stödområde alltid skall vara tidsbegränsad.
            Även om den nuvarande stödområdesindelningen bara gäller t.o.m.
            utgången av 1999 och förhandlingar snart skall tas upp med EU-kommissionen
            om stödområdesfrågorna, anser vi att riksdagen bör lägga fast
            principen att beslut om tillfällig inplacering i stödområde alltid
            skall vara tidsbegränsad. Glädjande nog har de övriga partierna
            i den borgerliga gruppen ställt upp på vårt krav. Jag yrkar därför
            bifall till reservation 1 av Folkpartiet, Moderaterna, Kristdemokraterna
            och Centern.
          </note>
          <note>
            Den del av de regionalpolitiska medlen som används som medfinansiering
            för EU-projekt är enligt min mening av stort värde. Vid riksdagens
            besök på
          </note>
          <note>
            IVA häromveckan betonades att en viktig faktor för regioner med
            framgång är byggandet av nätverk. Jag kan ge ett konkret exempel.
            I min hemkommun har
          </note>
          <note>
            Företagarna, Handelskammaren, SAF och Köpmannaföreningen startat
            ett projekt, ett nätverk, där de med stöd av kommun, länsstyrelse
            och EU-pengar anställt ett par personer som på mycket kort tid
            har skapat ett stort nätverk och bidragit till att skapa bl.a.
          </note>
          <note>
            nya jobb och ordna gemensam utbildning för småföretag. Det gäller
            då små företag med tre-fyra anställda. De har hjälpt till med
            att öka kontakterna skolanäringsliv osv.
          </note>
          <note>
            Jag tycker att det här är exempel på att förhållandevis små belopp
            kan åstadkomma mycket tack vare kraften hos enskilda människor.
          </note>
          <note>
            Vidare: Jag hoppas att de av riksdagen i våras beslutade förändringarna
            av transportstödet, som bl.a.
          </note>
          <note>
            kommer att innebära möjlighet till transport till hamn i grannland,
            blir godkända av Europeiska kommissionen. Personligen tycker jag
            även att Sverige borde få prövat av EU om vi också skulle kunna
            få införa ett persontransportstöd. I Lycksele, där jag bor, och
            i orter ännu längre norrut utgör persontransporterna en mycket
            stor kostnad framför allt för tjänsteföretagen.
          </note>
          <note>
            Det kostar t.ex. ca 4 000 kr att flyga tur och retur till
          </note>
          <note>
            Stockholm, alltså nästan lika mycket som härifrån till
          </note>
          <note>
            New York. Jag kommer att lägga fram ett förslag i den riktningen
            nästa år.
          </note>
          <note>
            Fru talman! Folkpartiets budgetförslag har avslagits av riksdagen,
            och det är därför inte meningsfullt att yrka bifall till våra
            förslag inom utgiftsområde 19.
          </note>
          <note>
            Vi i Folkpartiet avstår därför från att delta i beslutet om fördelningen
            inom detta utgiftsområde. Jag hänvisar i detta avseende till Eva
            Flyborgs särskilda yttrande till utskottets betänkande.
          </note>
          <note type="speaker">
            Anf. 156 ÅKE SANDSTRÖM (c) replik:
          </note>
          <note>
            Fru talman! Jag delar mycket av det Yvonne Ångström sade om Folkpartiets
            mål i regionalpolitiken.
          </note>
          <note>
            Jag tycker att det är en bra beskrivning. Nu skall man göra om
            regionalpolitiken till en mobiliseringspolitik, och man skall
            satsa på den enskilda människan. Man vill också inom parentes
            sagt utveckla transportstödet. Visst måste man rimligen ha pengar
            till den satsningen. En halv miljard mindre sammantaget i ram
            måste ändå ge mindre förutsättningar att åstadkomma det.
          </note>
          <note type="speaker">
            Anf. 157 YVONNE ÅNGSTRÖM (fp) replik:
          </note>
          <note>
            Fru talman! Varför vi vill minska lite på den lilla regionalpolitiken
            har jag redan förklarat. Vi har fått uppgifter att de företag
            som får den typen av selektiva stöd ofta inte klarar sig särskilt
            bra.
          </note>
          <note>
            När det sedan gäller persontransportstöd är det ingenting som
            vi föreslår i år, men när vi lägger fram ett sådant förslag kommer
            vi givetvis att se hur det kan finansieras.
          </note>
          <note type="speaker">
            Anf. 158 MATZ HAMMARSTRÖM (mp):
          </note>
          <note>
            Fru talman! Miljöpartiets regionalpolitiska huvudmål är att människor
            oavsett bostadsort skall ges likvärdiga möjligheter att arbeta
            och utvecklas och få del av samhällets resurser och service. När
            det gäller tillgång till arbete, högre utbildning och goda kommunikationer
            återstår mycket för att skapa rättvisa och valfrihet över landet
            som helhet.
          </note>
          <note>
            Det är ofta de mest produktiva och exportinriktade delarna av
            landet som är i behov av en aktiv och stark regionalpolitik. En
            viktig orsak till detta är att de enorma vinster som skapas i
            exempelvis Norrlands inland sällan återinvesteras inom regionen
            utan i stället förs till statskassan och till huvudkontor i andra
            delar av landet. Trots att stora delar av vår välfärd fortfarande
            skapas i glesbygden betraktas den ofta som improduktiv, som en
            kostsam börda för de tätbefolkade delarna av landet. Miljöpartiet
            de gröna ser landsbygd och glesbygd som en betydelsefull resurs
            i utvecklingen mot ett långsiktigt hållbart samhälle.
          </note>
          <note>
            På sikt bör, av principiella skäl, de regionalpolitiska bidragen
            kraftigt minska. Vinster från vattenkraft, skog och malm bör i
            stället i ökad utsträckning återföras till de områden där de skapats.
            Men till dess att så sker måste regionalpolitiken finnas kvar
            och utvecklas.
          </note>
          <note>
            Vi anser att lokal förädling av t.ex. trävaror och livsmedel
            skall stödjas genom regionalpolitiska insatser. Privata och kooperativa
            företag på landsbygden skall uppmuntras genom återkommande kurser
            och ekonomiskt startstöd. Mycket talar för att kvinnor kan leda
            utvecklingen mot ett starkare och stabilare näringsliv i glesbygden.
            Sannolikt är en ökad satsning för att stärka kvinnors företagande
            i lands- och glesbygd en förutsättning för att återskapa en livskraftig
            utveckling i dessa regioner. För att möjliggöra detta vill vi
            öka anslagen på detta konto 1999 med ett resurstillskott på 20
            miljoner till byutvecklingsgrupper och kvinnligt företagande i
            glesbygd. För åren 2000
          </note>
          <note>
            och 2001 vill vi att resurstillskottet skall vara 100
          </note>
          <note>
            miljoner.
          </note>
          <note>
            Anslaget A 11 Regionalpolitiska infrastrukturprojekt skall bl.a.
            användas till en förlängd landningsbana vid Luleå/Kallax flygplats.
            Vi kan inte ställa oss bakom den investeringen och tycker att
            pengarna gör bättre och mer långsiktig nytta genom att läggas
            på byutvecklingsgrupper och kvinnligt företagande i glesbygd.
            Att satsa på ökat fraktflyg vid
          </note>
          <note>
            Luleå/Kallax flygplats är ett typexempel på en felsatsning, om
            man nu menar allvar med sin uttalade strävan att bygga ett långsiktigt
            hållbart samhälle.
          </note>
          <note>
            I den miljökonsekvensbeskrivning som gjorts av projektet redovisas
            att de globala effekterna på luftutsläpp blir positiva genom förkortad
            flygtid via Luleå, men man undviker jämförelser med andra mer
            hållbara transportalternativ och bortser helt från alternativet
            minskat transportbehov. Gör man sådana jämförelser finns inte
            längre några positiva globala effekter -
          </note>
          <note>
            tvärtom.
          </note>
          <note>
            Vi menar att koldioxidavgifter och miljöavgifter och förr eller
            senare nödvändig resurshushållning kommer att bryta dagens trend
            så att fraktflyget minskar igen. Flygfrakt förbrukar 60 gånger
            så mycket fossilbränsle per tonkilometer som lastfartyg. En satsning
            på ökad flygtrafik vid Luleå/Kallax flygplats är därför ingen
            hållbar framtidssatsning utan en beklaglig felinvestering.
          </note>
          <note>
            Flygplatsen är dessutom lokaliserad nära tät bebyggelse, och
            bullerproblemen är redan i dag stora och blir ännu mycket större
            med ett intensivt fraktflyg. Kostnaderna för att åtgärda bullerproblemen
            eller lösa in fastigheter kan komma att bli betydande, men de
            är inte inkalkylerade i projektkostnaden.
          </note>
          <note>
            I övrigt, fru talman, instämmer jag i utskottsmajoritetens förslag
            men yrkar alltså bifall till reservation nr 3.
          </note>
          <note>
            Anf. 159 REYNOLDH
          </note>
          <note type="speaker">
            FURUSTRAND (s):
          </note>
          <note>
            Fru talman! Vi upplever dagligen de stora och genomgripande förändringar
            som pågår inom ekonomi och näringsliv. De här förändringarna,
            som också tycks gå i en allt snabbare takt, påverkar faktiskt
            utrymmet för politiken och möjligheterna att bedriva en långsiktigt
            effektiv och hållbar regionalpolitik.
          </note>
          <note>
            Den ökade globaliseringen av ekonomin skärper konkurrensen på
            olika marknader, både här hemma i
          </note>
          <note>
            Sverige och i vår omvärld. Det sker förskjutningar av produktion
            och sysselsättning från kapital- och arbetsintensiva verksamheter
            till en produktion som kräver omfattande forskning och tungt kunskapsinnehåll.
            En sådan process påverkar givetvis den regionala fördelningen
            av produktion och sysselsättning.
          </note>
          <note>
            Företag med olika produktionsinriktning är beroende av olika
            produktionsresurser i form av personal, kapital, råvaror, kunskaper,
            kompetens osv.
          </note>
          <note>
            Ett annat bekant faktum sedan länge är att vi ser en ökad tjänstesektorsandel
            i ekonomin, samtidigt som industrins del av sysselsättningen minskar.
            Vi märker också att småföretagen blir allt viktigare när det gäller
            att skapa nya arbetstillfällen.
          </note>
          <note>
            Fru talman! Det ställs i dag allt högre krav på personalens utbildning
            och kompetens, vilket i sin tur påverkar företagens konkurrenskraft.
            De kunskapsintensiva företagen blir och är mer beroende av tillgången
            till nätverk, högteknologiskt kunnande och välutbildad arbetskraft.
            Vi ser att skillnaderna mellan industri- och tjänsteproduktion
            inte är lika tydliga som de var förut. I t.ex. produktionen av
            en bil kan tjänsteinnehållet motsvara omkring halva produktionsvärdet.
            Vi ser också att företagen använder sig av nya produktionsmetoder
            där kunskap, förmåga till innovationer och flexiblare system spelar
            en allt ökad roll för konkurrenskraften.
          </note>
          <note>
            Den kunskapsbaserade produktionen bygger i första hand på förädling
            och utveckling av idéer, kunskaper och information, vilket är
            motsatsen till den traditionella varuproduktionen, som innebär
            förädling av olika råvaror. Dessutom samverkar företag i mycket
            större utsträckning i olika former av nätverk, vilket möjliggör
            ett utbyte av information som i sin tur skall skapa förutsättningar
            för en viktig teknikoch kunskapsöverföring mellan företag. Vi
            märker vidare alltmer att produktionsförutsättningarna varierar
            mycket i olika regioner och kommuner.
          </note>
          <note>
            Storstäder står för en stor del av den samlade produktionen.
            Arbetsintensiv produktion finns i hela landet med tyngdpunkten
            i mindre regioner. Forskning och kunskapsintensiv produktion finns
            främst lokaliserad till storstäderna och till de lokala centrum
            som byggs upp. Kraven på produktionsförutsättningar varierar för
            olika typer av produktion.
          </note>
          <note>
            Den nya informationstekniken ger genomgripande effekter på olika
            delar av samhället och på näringslivet.
          </note>
          <note>
            Fru talman! Det som jag här har sagt som inledning handlar om
            regional utjämning. Det handlar om att göra det möjligt att skapa
            en bättre framtid.
          </note>
          <note>
            Jag vill påstå att med de stora och ibland drastiska förändringar
            av ekonomin som sker förändras också de regionalpolitiska förutsättningarna.
            Ett övergripande mål för en framtida regionalpolitik måste vara
            att ge alla regioner goda möjligheter att utvecklas på bästa sätt
            utifrån regionens egna produktionsförutsättningar.
          </note>
          <note>
            Som jag ser det finns det starka samhällsekonomiska och välfärdspolitiska
            motiv för en mycket aktiv regionalpolitik.
          </note>
          <note>
            Regionalpolitik och regional utveckling måste syfta till att
            ge likvärdiga levnadsvillkor för människor i olika delar av landet.
            Det skall vara möjligt att arbeta och bo i olika delar av landet.
          </note>
          <note>
            Det måste skapas en uthållig tillväxt och en jämn fördelning
            av välfärden i hela landet. vi måste se till att regionala obalanser
            motverkas.
          </note>
          <note>
            Självfallet måste den stora regionalpolitiken, som omfattar näringspolitik,
            arbetsmarknadspolitik, utbildning, forskning, infrastruktursatsningar
            osv., både kännetecknas och genomsyras av ett regionalt helhetsperspektiv.
          </note>
          <note>
            Jag vill också påminna kammaren om att brister i helhetssynen
            när det gäller statliga organisationsformer betonades i samband
            med den förra regionalpolitiska propositionen, som vi debatterade
            här i våras. I
          </note>
          <note>
            denna proposition aviserades en utredning med uppgift att bl.a.
            analysera regionalpolitikens effekter på den regionala utvecklingen.
            Man skulle också studera den ekonomiska tillväxtens förutsättningar
            för att upprätthålla en bra regional balans i hela landet.
          </note>
          <note>
            På förslag av arbetsmarknadsutskottet beslutade riksdagen att
            en utredning om den framtida regionalpolitiken skulle tillsättas.
            I den budgetproposition som vi nu behandlar talar regeringen om
            att det regionalpolitiska utredningsarbetet är en prioriterad
            uppgift under de kommande åren.
          </note>
          <note>
            Jag har i dag fått veta att de direktiv som den särskilda kommittén
            skall arbeta utifrån nu är på delning i Regeringskansliet. Utan
            att gå för långt tror jag mig kunna säga att de synpunkter som
            framförs bl.a. av
          </note>
          <note>
            Harald Bergström på vad kommittén bör ta fasta på när det gäller
            den framtida regionalpolitiken också kommer att beaktas.
          </note>
          <note>
            Åke Sandström undrade om landsbygdens problematik kommer att
            beaktas. Svaret från min sida är ja. Om inte landsbygdens problem
            belyses och sätts in i ett både nationellt och europeiskt sammanhang
            blir regionalpolitiken aldrig fullvärdig. Den kommitté som skall
            jobba med dessa frågor måste också sätta in landsbygden i det
            sammanhanget.
          </note>
          <note>
            Herr talman! Låt mig avslutningsvis säga något om EU:s strukturfonder,
            vilka också tas upp i detta betänkande.
          </note>
          <note>
            Sverige omfattas av den gemensamma regionalpolitiken från 1995.
            De olika programmen kom dock i gång först under 1996, och i vissa
            fall först under
          </note>
          <note>
            1997. Den första delen av programperioden användes därför till
            att utarbeta förslag från de olika stödområdena samt att förhandla
            om dessa med EU-
          </note>
          <note>
            kommissionen och att införa nationella beslutsorgan.
          </note>
          <note>
            Med hänsyn tagen till att verksamheten kom i gång sent måste
            man ändå konstatera att genomförandet av programramen är relativt
            tillfredsställande.
          </note>
          <note>
            De hittills beslutade insatserna i form av EG-
          </note>
          <note>
            finansiering, nationell medfinansiering och privata medfinansieringar
            beräknas under perioden uppgå till ca 20 miljarder kronor, alltså
            mellan 1995 och 1999.
          </note>
          <note>
            Strukturfondernas insatser kommer att få positiva effekter i
            flera avseenden. Med hittills beslutade åtgärder och medel skapas
            säkert tusentals nya arbetstillfällen - jag såg uppgifter om att
            man beräknade att mellan 10 000 och 15 000 nya arbetstillfällen
            kommer att skapas genom dessa satsningar.
          </note>
          <note>
            EU:s strukturfonder skall kunna användas som kompletterande finansiering
            till den regionala utvecklingen som bör kunna drivas inom ramen
            för den regionala näringspolitiken.
          </note>
          <note>
            Till sist noterar jag att den kommitté som skall utvärdera och
            lägga fram förslag på det regionalpolitiska området också skall
            analysera effekterna av EU:s regionalpolitik. Detta är nödvändigt
            för att vi skall få ett Sverige som utvecklas i samma takt.
          </note>
          <note>
            Fru talman! Med det anförda vill jag yrka bifall till hemställan
            i utskottets betänkande och avslag på reservationerna.
          </note>
          <note type="speaker">
            Anf. 160 HARALD BERGSTRÖM (kd) replik:
          </note>
          <note>
            Fru talman! Reynoldh Furustrand och jag har ungefär likartad
            syn på det mål som regionalpolitiken bör ha för att ge den effekt
            som vi eftersträvar.
          </note>
          <note>
            Jag efterfrågade direktiven för den djupgående utredningen i
            mitt huvudanförande. Nu säger Reynoldh
          </note>
          <note>
            Furustrand att de är på delning.
          </note>
          <note>
            Jag efterfrågade också om dessa kunde tänkas omfatta stödområdesindelningen,
            så att både den svenska områdesindelningen och den som tillhör
            EU-området skall utredas så att vi får en gemensam områdesindelning.
          </note>
          <note>
            Kommer denna fråga att beröras, och kommer vi att få se ett förslag
            om detta under nästkommande år?
          </note>
          <note>
            Det vore väldigt värdefullt att få detta ordentligt genomlyst.
          </note>
          <note type="speaker">
            Anf. 161 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Eftersom det skall tillsättas en parlamentarisk kommitté
            som skall göra denna utvärdering förutsätter jag att den blir
            så sammansatt att också
          </note>
          <note>
            Harald Bergströms funderingar och idéer kommer att tas upp.
          </note>
          <note>
            Det vore ju märkligt om en sådan kommitté inte tog hänsyn till
            hela den regionalpolitiska utveckling som vi ser framför oss.
            Man kan inte bortse från ett
          </note>
          <note>
            Europaperspektiv och ett nationellt perspektiv.
          </note>
          <note>
            Jag är tämligen säker på att de frågor som vi har diskuterat
            här i dag i kammaren belyses av denna kommitté. När kommittén
            sedan avger sitt betänkande och under den efterföljande remisstiden
            kommer synpunkterna att föras fram ytterligare. Vi - Harald
          </note>
          <note>
            Bergström, jag m.fl. - kommer återigen att få tillfälle att diskutera
            dessa frågor.
          </note>
          <note type="speaker">
            Anf. 162 HARALD BERGSTRÖM (kd) replik:
          </note>
          <note>
            Fru talman! Det låter ju tröstefullt. Det pågår ju en mängd olika
            utvärderingar osv. av dessa frågor. Just en samlad genomlysning
            vore värdefull. Men, Reynoldh Furustrand, om direktiven när det
            gäller stödområdesindelningen - som utgör grunden för den lilla
            regionalpolitiken - skulle vara för svagt skrivna, kan man möjligen
            skicka med en hälsning genom
          </note>
          <note>
            Reynoldh Furustrand att denna fråga tas upp på ett bra sätt och
            verkligen blir belyst av kommittén?
          </note>
          <note type="speaker">
            Anf. 163 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Om jag får sitta med i kommittén kan jag föra fram
            Harald Bergströms uppfattningar. Men vi vet inte vilka som kommer
            att ingå i den. Det pågår ett förarbete för att ta fram de olika
            ledamöterna. Det är oerhört viktigt att man väljer ut människor
            som har en regionalpolitisk kompetens. Jag tror inte att jag skall
            tillmäta mig själv en sådan kompetens, eftersom detta område är
            nytt för oss i näringsutskottet.
          </note>
          <note>
            När man ser på EU-problematiken finns det delar i den som jag
            tycker att man bör beakta på ett annat sätt. Det är inte allt
            som har varit bra, och det kanske blir föremål för en ny diskussion
            när vi skall förhandla fram det nya underlaget för nytt regionalpolitiskt
            stöd efter det att det gamla har upphört.
          </note>
          <note type="speaker">
            Anf. 164 YVONNE ÅNGSTRÖM (fp) replik:
          </note>
          <note>
            Fru talman! Oavsett vem det är som kommer att sitta i kommittén
            har jag en erfarenhet från arbete just med EU:s strukturfonder.
          </note>
          <note>
            Därifrån vill jag gärna skicka med som en notering i protokollet
            att ett stort problem har varit att de svenska projektägarna inte
            har haft någon möjlighet att få ut förskott på de beviljade bidragen.
            Det är ett bekymmer i många fall, särskilt för enskilda projektägare.
            Är det kommuner och andra går det naturligtvis lättare.
          </note>
          <note type="speaker">
            Anf. 165 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Detta är tyvärr ingenting nytt. Under den korta tid
            som jag satt i Europaparlamentet kom vi i kontakt med den här
            typen av frågor och diskuterade dem. Som jag tidigare sade var
            ett av bekymren att vi inte fick vår organisation ordentligt färdig
            förrän i början av 1996. Den blev nästan inte helt klar under
          </note>
          <note>
            1997 heller. Vi kom i gång något sent.
          </note>
          <note>
            Min uppfattning är tämligen klar. Det som fru
          </note>
          <note>
            Ångström tar upp bör naturligtvis beaktas i framtiden.
          </note>
          <note>
            Det skall inte uppfattas att det finns någon form av diskriminering
            härvidlag.
          </note>
          <note type="speaker">
            Anf. 166 YVONNE ÅNGSTRÖM (fp) replik:
          </note>
          <note>
            Fru talman! Ett mycket kort tack för det svaret.
          </note>
          <note type="speaker">
            Anf. 167 OLA SUNDELL (m) replik:
          </note>
          <note>
            Fru talman! Reynoldh Furustrand ger en ganska bra analys och
            beskrivning av den förändring som vårt näringsliv går igenom och
            förändringarna av konkurrensförhållandena. Däremot lämnar han
            väldigt mycket i övrigt att önska om hur just vi i det här landet
            skall förhålla oss till de snabba förändringar som sker.
          </note>
          <note>
            Flyttlassen från glesbygden, företagen som flyttar från landet,
            den höga arbetslösheten, allt detta är tecken på att den förda
            politiken inte håller, sett i förhållande till den goda beskrivningen
            av de snabba förändringarna. Jag vill väldigt kort fråga Furustrand
            just på detta område.
          </note>
          <note>
            Först går den ena ministern ut och säger: Nu skall vi göra de
            här förändringarna, exempelvis när det gäller hushållsnära tjänster.
            Vips är en annan minister framme och säger någonting annat. Kan
            inte Reynoldh Furustrand här och nu tala om lite grann för näringslivet
            i norr, i söder, i glesbygd och i landsbygd vilka förändringar
            han tror är avgörande för att vi skall lösa dessa svåra övergångsproblem.
          </note>
          <note type="speaker">
            Anf. 168 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Om jag skulle göra Ola Sundell riktigt glad skulle
            jag naturligtvis säga att det är klart att vi skall sänka alla
            skatter, som Ola Sundell tidigare tillsammans med sina partikamrater
            föreslagit. Det kommer jag inte att göra.
          </note>
          <note>
            Jag vet inte, Ola Sundell, vilka skatter som egentligen behöver
            sänkas. Jag vet att många delar av landet, och framför allt de
            delar och regioner som bl.a.
          </note>
          <note>
            Ola Sundell kommer ifrån, inte i första hand skulle vara betjänta
            av de sänkta skatterna. Där är det helt andra regionalpolitiska
            åtgärder än sänkta skatter som måste till.
          </note>
          <note>
            Sedan är det väl inget konstigt att vi i ett stort parti som
            jag har förmånen att tillhöra har olika uppfattningar på många
            politikområden. Jag är inte överens med min regering i alla detaljer.
            Men i de stora hela frågorna har vi en samsyn. Det finns olika
            vägar och frågor på olika områden som jag skulle vilja se lösas
            på ett annat sätt.
          </note>
          <note>
            Men det är uppenbart, Ola Sundell, att om vi inte har en regionalpolitik
            som ser till hela landets möjligheter och förutsättningar, och
            som icke enbart utifrån ekonomiska skäl också ser till behovet
            hos människor som bor i regionen, kommer vi att stå oss väldigt
            slätt.
          </note>
          <note>
            Jag såg i ett pressmeddelande från Arbetsmarknadsstyrelsen att
            vi nu ser ett minskat antal varsel under november. Vi är nu nere
            på fjolårets nivå. Antalet varslade har minskat med inemot 3 600
            personer. Det är en minskning med 1 900 varsel sedan förra månaden.
          </note>
          <note>
            I en sådan situation är det angeläget att se till att vi kan
            fortsätta en utveckling som gör att vi får en stabil regionalpolitik
            med stabila och varaktiga företag i de regioner som bl.a. Ola
            Sundell representerar.
          </note>
          <note type="speaker">
            Anf. 169 OLA SUNDELL (m) replik:
          </note>
          <note>
            Fru talman! Jag fick inga besked utan en upprepning av just det
            vi har hört i stort sett hela dagen. Det är bra som det är, och
            vi kan se framtiden an med den tillförsikt som vi har bakom oss.
          </note>
          <note>
            Det gäller just den här delen, och det gäller inte bara skatterna.
            Det var en viss antydan om att visst kan det finnas skatter som
            är hinder för utveckling och tillväxt. Men vi har regelsystemen.
          </note>
          <note>
            Småföretagsdelegationens förslag, kan det vara något att stoppa
            in i maskineriet för att underlätta för företagande och tillväxt?
          </note>
          <note>
            Det mest angelägna är att förenkla regelsystemen för strukturfonderna.
            Det vet jag av egen erfarenhet.
          </note>
          <note>
            Det är krångligt. Vissa har här läst upp att det inte betalas
            ut förskott, osv. Just i den lilla delen krävs det en regelförändring.
          </note>
          <note>
            Sedan till frågan om regionalpolitikens betydelse hit eller dit.
            Där den vanliga politiken har misslyckats kommer i olika former
            bidragen och de riktade stöden. Är det inte skäl att förändra,
            sänka och ha mindre skatter just i syfte att lyfta hela landets
            tillväxt?
          </note>
          <note>
            När BNP minskar i landet minskar den betydligt mer än i landet
            i övrigt i den region som jag kommer från. En god ekonomisk tillväxt
            i hela landet är även till gagn för västerbottningar, jämtar eller
            vad det nu kan vara fråga om.
          </note>
          <note type="speaker">
            Anf. 170 REYNOLDH FURUSTRAND (s)
          </note>
          <note>
            replik:
          </note>
          <note>
            Fru talman! Det är lite magstarkt av Ola Sundell att tala om
            god ekonomisk tillväxt när han representerar ett parti som under
            den period det hade regeringsinnehavet drog ned förutsättningarna
            för tillväxt i landet.
          </note>
          <note>
            Den regering som nu sitter fick ordentligt ta itu med ekonomin
            för att skapa förutsättningar för att få tillväxt. Vad vi har
            kunnat notera de senaste åren är en tillväxt som vi inte har varit
            i närheten av under en väldigt lång tid. Det är bra, och det är
            nödvändigt att vi kan föra politiken på det sättet.
          </note>
          <note>
            Jag har samma uppfattning som Ola Sundell. Regelsystem måste
            till och från ses över och gås igenom. Jag tror också att delar
            av Småföretagsdelegationens förslag kommer att redovisas som konkreta
            åtgärder som skall förbättra för småföretagen framöver. Jag är
            också mycket bestämd när det gäller hur sådana förslag skall användas.
            De skall riktas på ett sådant sätt att de ger möjligheter till
            varaktiga jobb.
          </note>
          <note>
            Jag delar uppfattningen när det gäller strukturfondernas regelförhållanden.
            Den korta tid jag satt i EU-
          </note>
          <note>
            parlamentet hade jag synpunkter på detta. Ett sätt är att se
            till att våra EU-parlamentariker också uppmärksammar de bekymmer
            vi pekar på här hemma och för debatten på samma sätt som vi gör.
          </note>
          <note>
            Förutsättningen för att föra politik är att ha en ömsesidig dialog
            mellan oss som har de politiska beslutsinstanserna och näringslivet
            som har de ekonomiska beslutsinstanserna. Där märker jag att vi
            nu är på mycket bättre väg än vad vi har varit under många år
            tidigare.
          </note>
          <note type="speaker">
            Anf. 171 GUNILLA WAHLÉN (v):
          </note>
          <note>
            Fru talman! Jag vill börja med att yrka bifall till hemställan
            i näringsutskottets betänkande 2 som behandlar utgiftsområde 19.
          </note>
          <note>
            Som vi tidigare hört är målen för regionalpolitiken att den skall
            skapa förutsättningar för en uthållig ekonomisk tillväxt, rättvisa
            och valfrihet så att likvärdiga levnadsvillkor skapas för medborgarna
            i hela riket.
          </note>
          <note>
            Dessa mål avser hela regionalpolitiken inklusive vad som kallas
            den stora regionalpolitiken, dvs. åtgärder inom andra utgiftsområden
            än utgiftsområde
          </note>
          <note>
            19, som kallas den lilla regionalpolitiken.
          </note>
          <note>
            I första hand måste den stora regionalpolitiken, dvs. närings-
            och arbetsmarknadspolitik, utbildning, forskning, kultur och andra
            infrastruktursatsningar kännetecknas av ett helhetsperspektiv.
          </note>
          <note>
            I denna helhet ingår även jämställdhet, integration, miljö och
            decentralisering för att skapa en regional balans.
          </note>
          <note>
            Varför skall vi ha en regional balans? Vad är en positiv regional
            utveckling? Varför skall hela Sverige leva?
          </note>
          <note>
            Nästan samtliga kommuner i Sverige utanför residensorterna och
            populära förortskommuner förlorar i skattekraft och befolkning.
            Om denna utveckling får fortsätta några år ytterligare kommer
            de sociala, miljömässiga och samhällsekonomiska kostnaderna för
            de stora folkomflyttningarna att bli mycket stora och belasta
            samtliga medborgare på ett negativt sätt. Vi får en hård geografisk
            segregering av Sverige som knappast någon får glädje av.
          </note>
          <note>
            Fru talman! Jag tror inte att det är en självklarhet för att
            alla medborgare att någon form av regional balans eller rättvis
            regional fördelning av våra gemensamma resurser är något viktigt
            eller önskvärt.
          </note>
          <note>
            Jag tror att det har blivit så inte minst genom många mediers
            framställning av problemen.
          </note>
          <note>
            Det finns en relativt utbredd uppfattning om att stora delar
            av Sverige lever på bidrag från de produktiva områdena i söder
            och från de större städerna.
          </note>
          <note>
            Även om det inte är så i verkligheten, sett i ett helhetsperspektiv,
            visar det på nödvändigheten av att ständigt diskutera fördelarna
            med ett regionalt balanserat
          </note>
          <note>
            Sverige kontra fördelarna med att vi alla blir storstads- och
            förortsbor i de stora metropolerna.
          </note>
          <note>
            För mig är fördelarna med ett regionalt balanserat
          </note>
          <note>
            Sverige där statsbudgeten fördelas efter varje regions speciella
            behov i stark sammanfattning ungefär följande:
          </note>
          <note>
            · att vi tillgodoser starka demokratiska krav på att alla regioner
            skall få sin chans till en positiv utveckling,
          </note>
          <note>
            · att vi skapar en mångfald av levnads- och kulturmönster som
            berikar hela samhället,
          </note>
          <note>
            · att vi tillvaratar så mycket som möjligt av allt samhällskapital
            i landet,
          </note>
          <note>
            · att vi gör det möjligt för kommande generationer att välja
            fler samhällsmönster utifrån nya värderingar om vad som är bra
            för ett samhälle samt
          </note>
          <note>
            · att vi minskar riskerna för en överexploaterad miljö och gör
            det möjligt att bruka vår naturmiljö och våra naturresurser på
            ett ekologiskt ansvarsfullt sätt.
          </note>
          <note>
            Alla är förlorare i den hejdlösa folkomflyttning som just nu
            pågår. Den nuvarande utvecklingen drabbar inte bara de mindre
            kommunerna. Storstäderna och länscentrumen brottas inte bara med
            trafikkaos och sjukvårdskris utan även med svår bostadsbrist samtidigt
            som segregation, kriminalitet och social utslagning breder ut
            sig. Det finns inga förnuftiga skäl till dagens avfolkning. Några
            nya jobb blir det inte.
          </note>
          <note>
            På 50- och 60-talet flyttade vi till jobb, därtill högproduktiva
            sådana, men i dag är sannolikheten för den arbetslösa att få en
            anställning lägre i Stockholm än hemma.
          </note>
          <note>
            En levande landsbygd och fungerande landsortsstäder är en angelägenhet
            för hela Sverige, särskilt för de tre storstäderna.
          </note>
          <note>
            Anledningen till den nuvarande situationen är, som alltid, bristen
            på arbete och bristande politisk styrning. Hårda rationaliseringar
            och nedläggningar i den varuproducerande industrin, främst inom
            basnäringarna, samt neddragningar i den offentliga sektorn har
            drabbat de flesta mindre kommuner mycket hårt.
          </note>
          <note>
            Dessutom har vissa politiska förslag, t.ex. det kommunala inkomst-
            och kostnadsutjämningssystemet, drabbat samma kommuner med förödande
            kraft.
          </note>
          <note>
            Jag har inte möjlighet att gå in på skatteutjämningsförslaget
            närmare just nu. Vänsterpartiet återkommer i remissvaret. Jag
            kan ändå inte avstå från att citera ur Aftonbladet den 15 december
            i år:
          </note>
          <note>
            "Går miste om 48 miljoner
          </note>
          <note>
            Ulla Ölvebro (s) som tar över styret i Luleå vid årsskiftet är
            en av de starkaste motståndarna till förslaget.
          </note>
          <note>
            - Det blir katastrofala följder för det här länet om förslaget
            går igenom, säger hon.
          </note>
          <note>
            De 71 000 Luleborna går miste om ungefär 48
          </note>
          <note>
            miljoner kronor.
          </note>
          <note>
            - För Luleå motsvarar det en skattehöjning på 3
          </note>
          <note>
            kronor och 80 öre, säger Ulla Ölvebro."
          </note>
          <note>
            Fru talman! Regionalpolitik måste ses som en helhet, som jag
            tidigare har anfört. Staten måste ta ett tydligare ansvar för
            en bättre regional balans. Det finns många exempel på att beslut
            som inte tar några regionalpolitiska hänsyn fattas.
          </note>
          <note>
            Ett exempel är att Luftfartsverket har beslutat att lägga ned
            trafikledningscentralen på Midlanda för att koncentrera verksamheten
            till Sturup och Arlanda.
          </note>
          <note>
            Luftfartsverkets generaldirektör ser inte vilka negativa konsekvenser
            det får för en sådan liten kommun som Timrå i Västernorrland.
            De 40-tal högt specialiserade jobb som nu finns inom flygledningen
            på
          </note>
          <note>
            Midlanda flygplats flyttas till redan överetablerade regioner
            som Stockholm och Malmö. I värsta fall måste ett 40-tal personer
            och deras familjer lämna
          </note>
          <note>
            Norrland, och kanske även Sverige. Detta är ett konkret exempel
            på beslut som skapar regional obalans.
          </note>
          <note>
            Fru talman! Jag skall nämna ännu ett exempel på hur dåliga beslut
            kan påverka människor som bor på långt avstånd från de största
            städerna. Det handlar om avreglering och höga avkastningskrav.
          </note>
          <note>
            I och med avregleringen av flyget sade regeringen att om avregleringen
            skulle medföra stora negativa regionala effekter skulle man vidta
            åtgärder. Sedan avregleringen har priserna för resor i t.ex. Gällivare
            ökat med nästan 70 %. Andelen resande har i det närmaste halverats.
            Normalpriset för en biljett Gällivare-Malmö är 8 000 kr. För det
            priset kan man bo två veckor på hotell i Florida.
          </note>
          <note>
            I vår regionalpolitiska motion har vi i Vänsterpartiet lämnat
            ett flertal förslag på hur man kan utjämna de regionala obalanserna.
            Många förslag återkommer i vårbudgeten.
          </note>
          <note>
            Fru talman! Jag vill försöka mig på att göra en sammanfattning
            här.
          </note>
          <note>
            För att skapa förutsättningar för tillväxt måste regionen ha
            en infrastruktur som lägger grunden för dynamik. Ofta identifieras
            infrastruktur främst som teknisk sådan, där kommunikationer i
            form av vägar, järnvägar, datanät, VA-system, eldistribution o.d.
          </note>
          <note>
            sätts i fokus. Utöver den tekniska infrastrukturen är en mental
            infrastruktur av stor betydelse. Här är t.ex.
          </note>
          <note>
            tillgången till kunskap och utbildad arbetskraft, närhet till
            universitet och högskolor och tillgänglighet och närhet till sjukvård
            av stor betydelse.
          </note>
          <note>
            Även kulturell infrastruktur har betydelse i detta sammanhang.
            Kreativa och nyskapande satsningar växer inte endast fram ur den
            rena kunskap som skapas vid universitet och högskolor utan kommer
            fram i samverkan mellan kompetenser med olika förutsättningar.
          </note>
          <note>
            Den regionala politiken har som mål att utifrån de förutsättningar
            som finns i varje region stimulera en hållbar ekonomisk tillväxt
            som kan bidra till fler växande företag och därmed ökad sysselsättning
            för både kvinnor och män.
          </note>
          <note type="speaker">
            Anf. 172 ÅKE SANDSTRÖM (c) replik:
          </note>
          <note>
            Fru talman! Jag vill bara ställa en kort fråga till
          </note>
          <note>
            Gunilla Wahlén med anledning av att hon berörde kostnadsutjämningen
            mellan kommuner och landsting i det här landet. Är Gunilla Wahlén
            beredd att här och nu lova att Vänstern ställer upp på förslagen
            att försöka förändra det lagda förslaget till något bättre, i
            enlighet med vad hon har sagt här?
          </note>
          <note type="speaker">
            Anf. 173 GUNILLA WAHLÉN (v) replik:
          </note>
          <note>
            Fru talman! Det jag kan säga här och nu är att
          </note>
          <note>
            Vänsterpartiet kommer att arbeta med detta och svara på remissen.
            Vi kommer säkert att förbättra det här förslaget i många delar.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 12 §.)
          </note>
          <note>
            Ajournering
          </note>
          <note>
            Kammaren beslutade kl. 17.58 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00
          </note>
          <note>
            12 § Energi
          </note>
          <note>
            Föredrogs
          </note>
          <note>
            Näringsutskottets betänkande 1998/99:NU3
          </note>
          <note>
            Utgiftsområde 21 Energi (prop. 1998/99:1 delvis)
          </note>
          <note type="speaker">
            Anf. 174 OLA KARLSSON (m):
          </note>
          <note>
            Fru talman! Jag måste erkänna att ibland känns debatterna i kammaren
            och politiken lite lätt surrealistiska.
          </note>
          <note>
            I dag har vi ägnat en stor del av dagen åt att debattera arbetsmarknadspolitik.
            Vi har kunnat konstatera att fyraprocentsmålet för öppet arbetslösa
            spricker. I fredags redovisade regeringen det. Vi har kunnat konstatera
            att många svenska företag lägger sina huvudkontor utomlands.
          </note>
          <note>
            I dag redovisade TT att Ekonomistyrningsverket räknar med att
            budgetunderskottet i år blir 3,4 miljarder kronor och nästa år
            13,9 miljarder kronor. Ekonomistyrningsverket räknar med att utgiftstaket
            kommer att överskridas med drygt 2 miljarder nästa år. Och sedan
            skall vi samtidigt samma dag debattera energipolitiken.
          </note>
          <note>
            Vi debatterar då energipolitiken och utgifterna på energiområdet.
            Det är en politik som riskerar att öka arbetslösheten, en politik
            som är skadlig för företagsklimatet. Den är negativ för miljön,
            och den orsakar högre kostnader för samhället och för enskilda.
          </note>
          <note>
            Vi har kunnat konstatera att varslen läggs i de energislukande
            företagen. I Degerfors är över 100
          </note>
          <note>
            människor varslade. I Avesta ligger varslen. I Hällefors ligger
            varslen. I Hofors ligger varslen. Och här i riksdagen diskuterar
            vi inte bättre villkor för basindustrin utan avveckling av en
            av basindustrins råvaror
          </note>
          <note>
            - el och energi.
          </note>
          <note>
            När basindustrin drar ned avvecklas försvarsindustrin och huvudkontoren
            flyttar för annan industri.
          </note>
          <note>
            Fru talman! Den socialdemokratiska energipolitiken är tillväxtfientlig,
            när vi i stället borde sända signaler från riksdagen och från
            näringsutskottet om att tillväxten borde vara en av de viktigaste
            frågorna.
          </note>
          <note>
            Vi borde diskutera hur vi skapar möjligheter att betala välfärden,
            inte hur regeringen vill avveckla den.
          </note>
          <note>
            Därför borde en energipolitisk debatt handla just om tillväxt
            och om en förnuftig energipolitik. Den borde handla om att använda
            de resurser vi har, om att utnyttja de befintliga kraftverken
            - de säkra, miljövänliga och resurssnåla anläggningar vi har och
            de kärnkraftverk vi har.
          </note>
          <note>
            Det finns möjligheter för en bred koalition för tillväxt och
            bättre villkor för basindustrin - en bred koalition med näringslivet,
            med en i stort sett samlad fackföreningsrörelse och med flera
            borgerliga partier här i riksdagen. I stället skapar regeringen
            en koalition med de tillväxtfientliga.
          </note>
          <note>
            I ett betänkande för utgiftsområde 21 borde man kunna läsa ut
            vad statens utgifter på energiområdet kommer att vara nästa år.
            En stor del av utgifterna berör avvecklingen av den säkra miljövänliga
            kärnkraften. Det är ett program som visar upp häpnadsväckande
            brister i effektivitet. Man får bidrag till småskalig vattenkraft
            med mycket tveksamt miljöresultat. Man får bidrag till olje- och
            gaseldade bränslepannor om man byter från elvärme till olja eller
            gas.
          </note>
          <note>
            Man får bidrag till mysbrasan i kakelugnen. Men
          </note>
          <note>
            Boverket redovisar att pengarna inte har någon som helst inverkan
            på effektbalansen.
          </note>
          <note>
            Jag hade, fru talman, trott i min oskuldsfullhet att i ett anslagsbetänkande
            skulle man kunna utläsa kostnaderna för 1999. Men jag måste tyvärr
            erkänna att jag inte klarar det. Jag ser att det är ett antal
            utgifter som är uppräknade till totalt ungefär 1,7 miljarder kronor
            på olika anslag. Men den enskilt största anslagsposten finns inte
            med, den som handlar om avvecklingen av Barsebäck.
          </note>
          <note>
            Jag tycker att det är rimligt att riksdagen skall ges besked
            om vilka kostnader man räknar med för avvecklingen. Jag tycker
            att när jag som riksdagsman kommer hem och får frågan om hur stora
            statens utgifter på energiområdet kommer att vara nästa år i alla
            fall på ett hum skall kunna svara om det är 1,7
          </note>
          <note>
            miljarder eller 3, 5 eller 10 miljarder kronor. Jag kan det inte.
          </note>
          <note>
            Därför skulle jag vilja fråga Barbro Andersson om hon kan redovisa
            och redogöra för hur stora statens utgifter på energiområdet kommer
            att vara nästa år.
          </note>
          <note>
            Tycker Barbro Andersson att det är rimligt att riksdagen får
            en sådan information? Eller är det så att vi här i riksdagen skall
            tvingas sväva i okunnighet om vilka utgifter staten skall ha nästa
            år?
          </note>
          <note>
            Jag kan tänka mig att svaret blir att av förhandlingsmässiga
            skäl skall det inte redovisas för riksdagen. Men till pressen
            kan man läcka hur mycket pengar man räknar med skall betalas till
            Sydkraft eller formellt till Vattenfall. Till pressen kan man
            tala om det, men riksdagen får inget veta. Jag tycker att detta
            är nonchalant mot det högsta beslutande organet, riksdagen. Det
            är nonchalant att inte ge information, att inte ge oss möjlighet
            att pröva beloppen i sammanhanget.
          </note>
          <note>
            Vi har också tidigare i dag diskuterat regionalpolitik. Jag kan
            inte undgå, ändå, att något kommentera energipolitiken ur ett
            glesbygds- eller skogsbygdsperspektiv. Energipolitiken är det
            kanske enskilt viktigaste politikområdet för skogsindustrin, som
            gör att en stor del av vårt land kan leva. 1 öre på kilowattimmen
            motsvarar 10 kr per kubikmeter massaved av gran - 1 öre på kilowattimmen.
            Det ger stor effekt för skogsbönder, skogsarbetare, åkare och
            entreprenörer ute i skogsbygderna.
          </note>
          <note>
            Kärnkraften har en viktig plats i det svenska energisystemet.
            På den avreglerade elmarknaden är det och borde det vara kraftbolagen
            som skall avgöra, så länge säkerhetskravet uppfylls, om och när
            kraftverk skall avvecklas, renoveras eller byggas ut. Det finns
            ingen anledning att här i riksdagen ta ett politiskt beslut om
            kärnkraftens avveckling. Avvecklingslagen kan därför förpassas
            dit där den hör hemma - i papperskorgen.
          </note>
          <note>
            Jag yrkar därför bifall till reservation 1.
          </note>
          <note>
            Det är ett brott mot budgetlagens principer också i andra delar.
          </note>
          <note>
            I reservation 4, som handlar om landsbygdens elektrifiering,
            hittar man på något alldeles nytt budgettekniskt fint. Man låter
            nämligen Svenska kraftnät betala sådant som borde ligga inom statsbudgeten.
          </note>
          <note>
            Skall vi i riksdagen ha en möjlighet att bedöma kostnader, intäkter
            och utgifter är det rimligt att kostnader redovisas i statsbudgeten,
            inte över olika affärsverk eller statliga bolag. Därför borde
            det vara en självklarhet att man gav regeringen i uppdrag att
            återkomma med ett förslag på finansiering.
          </note>
          <note>
            Fru talman! Jag skall bara yrka bifall till reservation 1. Jag
            står självfallet bakom övriga moderata reservationer, men nöjer
            mig, som sagt, med bifall till den första reservationen.
          </note>
          <note type="speaker">
            Anf. 175 INGER STRÖMBOM (kd):
          </note>
          <note>
            Fru talman! Kristdemokraterna vill avveckla kärnkraften på ett
            ekonomiskt och ekologiskt hållbart sätt. Den första reaktorn anser
            vi kan fasas ut när vi tillfört och/eller sparat bort motsvarande
            el. Tillförseln skall baseras på förnybar elproduktion. Det är
            den kristdemokratiska linjen.
          </note>
          <note>
            Den överenskommelse om avveckling av kärnkraften som träffades
            mellan Socialdemokraterna,
          </note>
          <note>
            Centerpartiet och Vänsterpartiet går stick i stäv mot regeringens
            och riksdagens uttalade miljömål och ekonomiska mål.
          </note>
          <note>
            Om uppgörelsen fullföljs får den mycket negativa konsekvenser
            för miljön och för vårt lands ekonomi.
          </note>
          <note>
            Svenska folket har insett detta. Endast 18 % vill snabbavveckla
            kärnkraften enligt trepartiuppgörelsen.
          </note>
          <note>
            Det ser i dag ut som om vårt lands energibehov inte skall kunna
            minska, utan tvärtom så ökar det. På något sätt måste därför ny
            el tillföras. Trots stora satsningar på förnybara energislag kommer
            de bara att kunna täcka en liten del av vårt elbehov. Kvar att
            tillgå finns de fossila bränslena.
          </note>
          <note>
            Fru talman! Vi kristdemokrater anser att det borde vara en självklar
            sak att, precis som när man vill bygga en ny anläggning för energiproduktion,
            nu göra en miljökonsekvensbeskrivning för att utvärdera effekterna
            av en stängning av Barsebäck, reaktor för reaktor. Men, det vågade
            man inte föra in i trepartiuppgörelsen eftersom man redan då visste
            att beslutet skulle leda till ökad användning av el från fossileldade
            kraftverk. Man visste då att en stängning av Barsebäck leder till
            en femprocentig ökning av koldioxidutsläppen. Med öppna ögon har
            de tre partierna beslutat ställa om vårt energisystem till mer
            olja, mer kol och mer fossilgas! Också utsläppen av svavel och
            kväve kommer att öka.
          </note>
          <note>
            Sverige kommer således medvetet att bidra till klimatpåverkan
            och till ökad försurning. Vi måste tyvärr konstatera att regeringen
            är i total avsaknad av en helhetssyn i energi- och miljöfrågan!
            De frågorna hänger ihop. Samma kritik måste även riktas mot
          </note>
          <note>
            Centern och Vänsterpartiet.
          </note>
          <note>
            Fru talman, låt oss också se på de samhällsekonomiska konsekvenser
            som drabbar Sverige om uppgörelsen fullföljs.
          </note>
          <note>
            Frågan om ersättning till berörd reaktorägare är inte löst.
          </note>
          <note>
            Kristdemokraterna motsatte sig för ett år sedan att regeringen
            skulle bemyndigas att fatta beslut som leder till kostnader som
            var okända vid beslutstillfället, men som man med säkerhet visste
            skulle innebära ett betydande överskridande av anslag.
          </note>
          <note>
            När nu regeringen har återkommit och begär en förlängning av
            bemyndigandet vidhåller vi vår uppfattning. Det är oacceptabelt
            att riksdagen på detta sätt frånhänder sig beslutanderätten över
            statens budgetmedel. Det finns dessutom inget behov för ett sådant
            bemyndigande då riksdagen kommer att kunna besluta i rimlig tid,
            dvs. motsvarande den tid som
          </note>
          <note>
            Sydkraft behöver för att hålla sin extra bolagsstämma.
          </note>
          <note>
            En snabbavveckling av kärnkraften kommer inte bara att få negativa
            konsekvenser för miljön. Den kommer också att få kännbara konsekvenser
            för Sveriges ekonomi, sysselsättning och företagande. Vi kristdemokrater
            ser den ekonomiska delen av uppgörelsen i ett bredare perspektiv.
          </note>
          <note>
            Nu, när vi har sett att regeringens tillväxtprognoser måste revideras,
            när valrörelsens löften om minskad arbetslöshet inte på långa
            vägar kommer att kunna infrias och när fortfarande ännu mer pengar
            behövs för att klara samhällets ansvar för skolan, vården och
            omsorgen kunde man förvänta sig att det är inom dessa områden
            som regeringen och dess stödpartier skulle sätta in sina prioriteringar.
          </note>
          <note>
            Man diskuterar nu belopp i storleksordningen 7
          </note>
          <note>
            miljarder för ett avtal med Sydkraft. Till detta skall läggas
            behovet av årliga driftbidrag för att täcka förlusten av stordriftsfördelar.
            Vid stängning av en reaktor får man ju ökade kostnader per producerad
            kilowattimme i kvarvarande reaktorer i och med att basen för tillsyn,
            service och underhåll minskar.
          </note>
          <note>
            Ca 7 - icke finansierade - miljarder kronor. Var ska de tas?
            Hittills har snabbavvecklingspartierna inte visat att man ens
            har några idéer om var pengarna ska tas. Det är ett synnerligen
            oansvarigt sätt att leda landet.
          </note>
          <note>
            Fru talman! Vi kristdemokrater menar att det som nu är på väg
            att genomföras ligger långt från sunt förnuft, långt från verklighetsförankring
            och nationellt ansvarstagande.
          </note>
          <note>
            Det blir mer fossilbränsle. Det kostar stora pengar, pengar som
            Sverige inte har. Så blir det när partitaktik får styra ett land.
          </note>
          <note>
            Det som nu håller på att genomföras ligger också faktiskt långt
            borta från de principer som en gång låg som grund för inledningen
            av överläggningarna om avveckling av kärnkraften.
          </note>
          <note>
            Det var principer som Kristdemokraterna kunde ställa sig bakom.
            Därför är det svårt att förstå hur partier som säger sig värna
            om miljön och vårt lands ekonomi kunde svänga i uppfattning på
            detta anmärkningsvärda sätt. Vi kristdemokrater står fast vid
            vår, realistiska, linje.
          </note>
          <note>
            Fru talman! I linje med vår redovisade uppfattning anser vi kristdemokrater
            att den särskilda delegationen för el- och värmeförsörjning i
            Sydsverige är obehövlig och bör avvecklas. Vi anser att de särskilda
            insatser som kan komma att behövas kan hanteras av
          </note>
          <note>
            Energimyndigheten, och vi anser därför att anslaget bör minskas
            med 60 miljoner kronor för 1999.
          </note>
          <note>
            År 1987 infördes det s.k. tankförbudet i kärntekniklagen. Tankförbudet
            har kritiserats sedan dess.
          </note>
          <note>
            Berörda företag, myndigheter och utredningar har upprepat att
            tankförbudet förhindrar ett effektivare utnyttjande av kärnbränslet,
            minimering av avfallsmängder m.m. Kvalificerade svenska forskare
            måste stå passiva och invänta forskning och utveckling i andra
            länder i stället för att nyttja sin framstående kunskap till att
            förbättra säkerheten och miljövänligheten till fromma inte bara
            för svensk kärnkraftsindustri utan även för t.ex. Ignalina och
            andra mindre säkra anläggningar. Kristdemokraterna anser att tankeförbudet
            bör omprövas.
          </note>
          <note>
            Fru talman! För att korta min talartid vill jag bara säga att
            när det gäller landsbygdens elektrifiering vill jag helt instämma
            i vad Ola Karlsson nyligen anförde från talarstolen. Jag vill
            avsluta med att yrka bifall till reservationerna 1, 2 och 4.
          </note>
          <note type="speaker">
            Anf. 176 ÅKE SANDSTRÖM (c):
          </note>
          <note>
            Fru talman! Debatten i det här avsnittet gäller ju utgifterna
            under 1999 för energiområdet. Jag kommer inte på något sätt att
            förlänga den här debatten, bl.a.
          </note>
          <note>
            därför att jag inte var med under riksdagens förra session, men
            jag har efter många år i demokratiskt ledarskap, i föreningsliv
            och i politik lärt mig att man måste respektera fattade beslut.
            Det är en grundförutsättning för demokratin.
          </note>
          <note>
            Vi har här fått en fantastisk beskrivning av Sveriges energipolitik.
            Jag utgår från att man talat mot bättre vetande. Jag tror faktiskt
            att de vänner som har talat före mig vet bättre än vad som har
            framkommit här.
          </note>
          <note>
            Beskrivningen kan sammanfattas så att landets enda framtid är
            kärnkraften, och vi skall köra den tills alla verk av någon anledning
            har stannat. Sedan får vi se vad vi gör - det är inte så noga.
            Huvudsaken är att vi kan värna om kärnkraftsindustrin.
          </note>
          <note>
            Många länder runt omkring oss avvecklar kärnkraften. Den är faktiskt
            inte någon framtidsteknik, men en del verkar tro det.
          </note>
          <note>
            En detalj i det utgiftsområde som redovisas i de röda fina budgetluntor
            som vi har fått berör bl.a. subventioneringen av elskatten för
            storindustrin. Det är bara en liten post i all enkelhet om 8,29
            miljarder. Det är ingen som på något sätt har ifrågasatt den.
            Jag har inte heller hört att storindustrin har varit särskilt
            negativ i just den delen.
          </note>
          <note>
            Jag utgår, som sagt, från att den debatt som man vill starta
            grundar sig på beslut som tagits i demokratisk ordning. Det gäller,
            som Ola m.fl. har sagt, utgiftsområdet energi. För att spara tid
            nöjer jag mig med att yrka bifall till reservationerna 3 och 4.
          </note>
          <note type="speaker">
            Anf. 177 OLA KARLSSON (m) replik:
          </note>
          <note>
            Fru talman! Åke Sandström sade att jag talade mot bättre vetande.
            Det var kanske när jag pratade om skogsindustrins stora behov
            av elektricitet som Åke menade att jag talade mot bättre vetande.
            Men det är ju ändå så att mycket stora skogsindustrier också i
          </note>
          <note>
            Norrland faktiskt gör av med kolossalt mycket el.
          </note>
          <note>
            Ortviken och Modos fabriker är exempel på detta. En höjning av
            elpriset på 1 öre per kilowattimme motsvarar 10 kr per kubikmeter
            granmassaved för de här industrierna.
          </note>
          <note>
            Det handlar då om virkesförsörjningen från Norrlands inland.
            Det är väldigt lätt att den ekonomiska gränsen för skogsbruket
            flyttas ned mot kusten, inte därför att det växer för dåligt utan
            därför att elpriset riskerar att stiga på grund av en statlig
            energipolitik.
          </note>
          <note>
            Jag skulle vilja fråga: Är inte Åke Sandström bekymrad över denna
            tänkbara utveckling för skogsindustrin och för skogsbruket i Norrlands
            inland? Vart skall man därifrån leverera sitt virke, om man måste
            sluta använda de energikrävande CTMP-maskinerna?
          </note>
          <note>
            Jag skulle också vilja fråga Åke Sandström: Är det inte rimligt
            att riksdagen får besked om hur mycket resurser som skall gå åt
            nästa år? Tycker inte
          </note>
          <note>
            Åke Sandström att riksdagen skall få information om de största
            utgifterna under det här anslagsområdet?
          </note>
          <note type="speaker">
            Anf. 178 ÅKE SANDSTRÖM (c) replik:
          </note>
          <note>
            Fru talman! Basindustrin är tillförsäkrad tillgång på el. Det
            har framgått av alla handlingar hittills, och jag har ingen anledning
            att betvivla det som sades när ni diskuterade detta under den
            förra riksdagssessionen.
          </note>
          <note>
            Min kunskap om skogslänens situation är den -
          </note>
          <note>
            men jag har nu här i kammaren uppfattat att man kan beskriva
            verkligheten på olika sätt - att nollgränsen för massavedsuttaget
            i varje fall i de fyra nordligaste skogslänen kommer att flyttas
            väsentligt längre in i landet genom den satsning på biobränsle
            som det här beslutet innebär. Så är det i varje fall i de län
            som jag kan överblicka, och jag skall vara så korrekt att jag
            hänvisar bara till de länen. De har fått ett klart bättre netto
            på massauttaget genom att de har fått flera marknader för avsättning.
          </note>
          <note>
            Det pågår förhandlingar och prövningar just i den här speciella
            frågan. Jag delar i princip Olas uppfattning att riksdagen skall
            ha besked på sådana här punkter, men det är av kända skäl inte
            möjligt i dag.
          </note>
          <note type="speaker">
            Anf. 179 OLA KARLSSON (m) replik:
          </note>
          <note>
            Fru talman! Det förvånar mig ändå lite grand att en person som
            är så intresserad av skogsfrågor som
          </note>
          <note>
            Åke Sandström inte är bekymrad över kostnadsbilden för den viktigaste
            industrin, den som ger sysselsättning i Norrlands kustland och
            inland och även i Bergslagen. Tidningspappersmaskinerna gör av
            med kolossalt mycket el, och det är i mycket detta som upprätthåller
            ekonomin i skogsbruket.
          </note>
          <note>
            Jag har ännu inte träffat någon skogsägare som får bättre betalt
            för granmassaveden som energiråvara än som råvara på pappersbruken.
            Det är möjligt att Åke
          </note>
          <note>
            Sandström träffar sådana skogsägare, men jag har inte gjort det.
          </note>
          <note type="speaker">
            Anf. 180 INGER STRÖMBOM (kd) replik:
          </note>
          <note>
            Fru talman! Åke Sandström sade att kärnkraften ändå skall avvecklas
            och att man därför bör börja nu.
          </note>
          <note>
            Jag tycker inte att det är ett riktigt hållbart resonemang. Låt
            mig överföra det till ett annat område. Vi kan tänka oss att Åke
            Sandström har en bil som är två år gammal och som väl någon gång
            i framtiden skall skrotas. Varför inte skrota den redan nu?
          </note>
          <note>
            Det är, som sagt, inte ett hållbart resonemang. Jag efterlyser
            mera av realism från Centerpartiet. Kanske kan vi få höra lite
            mera hållbara argument framöver.
          </note>
          <note type="speaker">
            Anf. 181 ÅKE SANDSTRÖM (c) replik:
          </note>
          <note>
            Fru talman! Att jämföra en bil med en så riskabel industri som
            kärnkraftsindustrin är inte ett hållbart resonemang.
          </note>
          <note type="speaker">
            Anf. 182 EVA FLYBORG (fp):
          </note>
          <note>
            Fru talman! "Avveckla med förnuft - för ekonomins och miljöns
            skull" skulle kunna vara en bra överskrift över det som jag nu
            tänker säga.
          </note>
          <note>
            Folkpartiet strävar efter att söka påverka svensk energipolitik
            i ett mer internationellt perspektiv, med både saklighet och miljöhänsyn
            som grund. Detta gör att vi anser att en successiv omställning
            av energisystemet är att föredra framför kortsiktiga beslut som
            leder till snabba och kraftiga störningar. Kortsiktiga beslut
            riskerar att kasta omkull förutsättningarna för viktiga delar
            av industrin, försämra sysselsättning och välfärd, urholka de
            offentliga finanserna och försvåra för hushållen.
          </note>
          <note>
            Förnybara energislag måste ges tid för att utvecklas och erbjudas
            till konkurrenskraftiga priser. Med ekonomiska styrmedel kan man
            sätta pris på miljöförstöringen från de fossila energikällorna.
            Ekologiskt hållbar energi och teknik som t.ex. biobränsle, solenergi,
            vindkraft och värmepumpar ges därmed en ökad konkurrenskraft.
          </note>
          <note>
            Den avreglerade elmarknad som bl.a. vi i Folkpartiet verkade
            för under regeringsåren 1991-1994
          </note>
          <note>
            innebär att konsumenterna får en större makt att påverka de produkter
            och tjänster som erbjuds på marknaden. För att öka konsumenternas
            kraft är det viktigt att den nationella avregleringen noggrant
            följs upp och att det skapas system som uppmuntrar just energisparande.
            Utöver ekonomiska styrmedel behövs aktiva insatser, t.ex. teknikupphandling,
            som uppmuntrar till energihushållning, utveckling av biobränsleteknik
            och annan miljövänlig energiproduktion samt forskning.
          </note>
          <note>
            Jag tror att vi måste vara väldigt öppna för att framtiden kan
            komma att erbjuda nya energikällor och ny teknik som är både ekonomiskt
            och ekologiskt hållbar. Det säger sig självt att forskningen kring
            energiförsörjningen måste vara fri från regleringar.
          </note>
          <note>
            Det innebär att de begränsningar som i dag omgärdar kärnkraftsforskningen
            måste avskaffas. Därför bör vi skyndsamt avskaffa det tankförbud
            som vi för närvarande har i Sverige.
          </note>
          <note>
            Dessutom innebär en förtida avveckling av kärnkraften att de
            allvarligaste miljöhoten, utsläpp av växthusgaser, troligen kommer
            att förstärkas. Ökad import av kolbaserad el, användning av fossilgas
            samt risk för import av rysk kärnkraftsel via Finland är troliga
            följder av en forcerad kärnkraftsavveckling.
          </note>
          <note>
            Företrädare för både Socialdemokraterna och Centern har deklarerat
            att fossilgas är en intressant energikälla i Sverige. Folkpartiet
            avvisar tankarna på en sådan utveckling. En stor satsning på fossilgas
            skulle kräva betydande investeringar i ledningar m.m. och för
            lång tid bygga fast Sverige i sådan elproduktion. Därmed skulle
            utsläppen av växthusgaser öka ytterligare och möjligheterna att
            nyttja inhemsk bioenergi starkt minska.
          </note>
          <note>
            En forcerad avveckling av kärnkraften försämrar
          </note>
          <note>
            Sveriges förutsättningar att nå långsiktiga mål om minskade koldioxidutsläpp
            och strider mot klimatkonventionens anda. Det är högst oklokt
            att inte ta klimathoten på allvar. Den främsta orsaken till de
            senaste årens temperaturökning på jorden är den omfattande förbränningen
            av kol, olja och gas. Vi noterar att Sverige, med åberopande av
            kärnkraftsavvecklingen, erhållit ökade möjligheter till koldioxidutsläpp
            inom ramen för EU:s totalram, nämligen plus 5 %.
          </note>
          <note>
            Det som i dag framför allt bör oroa och leda till åtgärder är
            den bristande säkerheten i kärnkraftverken på andra sidan Östersjön,
            särskilt i nuvarande Ryssland. De medel som är kopplade till stängningen
            av kärnkraftverket i Barsebäck bör därför användas för en kraftfull
            satsning på kärnsäkerheten i Östeuropa, så att osäkra och misskötta
            kärnkraftsreaktorer i öst kan restaureras, i stället för att vi
            här i Sverige genomför det enorma resursslöseri som en förtida
            stängning av Barsebäcksverket faktiskt innebär.
          </note>
          <note>
            Det faktum att Regeringsrätten förordnat om inhibition av regeringens
            beslut att förbjuda driften vid
          </note>
          <note>
            Barsebäck 1 visar att de principiella invändningar som riktas
            mot avvecklingslagen måste beaktas. Enligt vår uppfattning är
            det nödvändigt att utan tidsfördröjan upphäva avvecklingslagen.
            De principiella bristerna av lagen är tydliga, vilket bekräftas
            av den prövning som Regeringsrätten nu genomför. Förutom principiella
            juridiska tillkortakommanden framstår avsaknaden av beslutsunderlag
            vad gäller effekter i övrigt av lagens tillämpning, såsom omfattningen
            av ersättning till reaktorägarna, verkan på Sveriges energiförsörjning,
            miljöeffekter och lagens överensstämmelse med EG-rättsliga aspekter,
            som i högsta grad otillfredsställande.
          </note>
          <note>
            Därför måste lagen om kärnkraftens avveckling upphävas av riksdagen.
          </note>
          <note>
            Vad gäller bemyndigandet för regeringen att överskrida anslaget
            i budgeten för kärnkraftens avveckling, så finns det enligt vår
            mening inte några som helst hinder för riksdagen att snabbt behandla
            ett förslag från regeringen om ett anslagsöverskridande och sättet
            på vilket ett sådant skall finansieras. Det kan i samma andetag
            också konstateras att beslutsgången på motpartssidan, hos Sydkraft,
            är sådan att något tidsmässigt pressat tidsläge inte kommer att
            uppträda. Det faktum att motpartssidan sammankallar en extra bolagsstämma
            med uppgift att pröva avtalet gör att vi anser att en motsvarande
            tillämpning också kan ske på den statliga sidan. Det bemyndigande
            som regeringen begär är alltså obehövligt.
          </note>
          <note>
            Men jag vill också påpeka det principiellt felaktiga i att bifalla
            regeringens förslag på just denna punkt. Om bemyndigandet utnyttjas
            kommer detta att innebära att riksdagen först i efterhand får
            tillfälle att behandla, eller rättare sagt konstatera, en mycket
            stor anslagsbelastning. Det är oacceptabelt att riksdagen frånhänder
            sig beslutanderätten över statens budgetmedel på det angivna sättet.
            Dessa skäl talar för att riksdagen inte bör bifalla detta bemyndigande,
            utan i stället skall förslag om anslagsöverskridande samt finansieringen
            av ett sådant föreläggas riksdagen för avgörande. Det utskottet
            härmed har anfört bör ges regeringen till känna.
          </note>
          <note>
            Fru talman, jag står givetvis bakom alla Folkpartiets reservationer,
            men yrkar endast bifall till reservation nr 1 samt nr 2 om yrkande
            1 av någon outgrundlig anledning skulle falla.
          </note>
          <note type="speaker">
            Anf. 183 MATZ HAMMARSTRÖM (mp):
          </note>
          <note>
            Fru talman! I utgiftsområde 21 ingår Svenska kraftnäts investerings-
            och finansieringsplan. Merparten av de budgeterade kostnaderna,
            1 646 miljoner kronor, är att hänföra till Polenkabeln. Summan
            skall upplånas externt. Miljöpartiet har länge påpekat att förslaget
            är illa genomtänkt och inte bör genomföras.
          </note>
          <note>
            Det finns långt mer angelägna investeringsbehov än en elkabel
            mellan Sverige och Polen. Betydligt större resurser än i dag måste
            läggas på att åstadkomma ökad energieffektivitet och användning
            av förnybar energi som ersättning för kärnkraft och fossila bränslen
            i såväl Sverige som Polen.
          </note>
          <note>
            Men huvudproblemet med kabeln är miljöstörningarna: Förutom obotliga
            skador på Blekinges känsliga kustområden finns en betydande risk
            för en påverkan på fiskbeståndet. De elektromagnetiska fälten
            påverkar förmodligen fiskens vandringsvägar och orsakar med säkerhet
            cellförändringar som vi i dag vet ganska lite om, men har all
            anledning att hantera med stor försiktighet. Enligt Sveriges geologiska
            undersökning, som har varnat upprepade gånger inför den här anläggningstypen
            just i Blekinge, ger magnetfälten även upphov till ett ständigt
            pågående rostangrepp på metallföremål inom en radie på drygt
          </note>
          <note>
            10 mil runt kabeln. Dessa problem kvarstår, trots att
          </note>
          <note>
            Polenkabeln sent omsider fått ett förbättrat tekniskt utförande
            som innebär att de planerade elektrodstationerna med tillhörande
            kablar inte längre behöver anläggas. Till detta bör läggas miljöstörningarna
            på land från den strömriktarstation som skall anläggas.
          </note>
          <note>
            Det är fråga om en mycket stor anläggning som kräver att ca 7
            ha mark tas i anspråk i ett område som är klassat som riksintresse
            för natur och friluftsliv.
          </note>
          <note>
            Det är också upprörande att man forcerat fram en miljöprövning
            av ärendet i vattendomstolen före nyår, för att inte riskera att
            en prövning skulle kunna ske enligt den nya miljöbalken, vilket
            hade ökat sannolikheten för ett nej till kabeln.
          </note>
          <note>
            Regeringens och utskottets förslag ger de finansiella förutsättningarna
            för det fortsatta arbetet med kabelförbindelsen. Jag yrkar därför
            att riksdagen inte ställer sig bakom investeringsplanen i de delar
            som rör Polenkabeln, utan att regeringen i stället på lämpligt
            sätt ges i uppdrag att se till att Svenska kraftnät och Swe Pol
            Link AB inte ikläder staten sådana ekonomiska förpliktelser som
            gör det svårt eller omöjligt att avbryta projektet.
          </note>
          <note>
            Flera andra partier har käcka lokala kabelkritiker, men hur agerar
            och de käcka kritikerna själva här i riksdagen?
          </note>
          <note>
            För mig och Miljöpartiet är det en självklarhet att omställningen
            till ett ekologiskt hållbart samhälle måste följas av praktisk
            handling; det räcker inte med tom miljöretorik. Det enda ekologiskt
            hållbara alternativet för Blekinges kustmiljö i denna fråga, är
            att
          </note>
          <note>
            Polenkabeln inte byggs.
          </note>
          <note>
            Därmed, fru talman, yrkar jag bifall till reservation nummer
            3. I övrigt stöder jag utskottets förslag, men vill också i detta
            sammanhang kort redogöra för
          </note>
          <note>
            Miljöpartiets syn på vad den energipolitiska omställningen kräver
            på lite längre sikt.
          </note>
          <note>
            Vi menar att energisystemet måste genomgå en total omställning
            som innebär en elproduktion med förnybara energislag och en slutgiltig
            avveckling av kärnkraften till år 2010. Detta år bör återinföras
            som slutår för kärnkraftsavvecklingen. Under de närmaste fem åren
            bör minst tre kärnkraftsreaktorer stängas, samtidigt som koldioxidutsläppen
            från energisektorn måste minska. Därför är det mycket olyckligt
            att regeringen och Björn Rosengren nu överger den linje som gällde
            för bara nån vecka sedan - att förhandlingarna med Sydkraft om
            en stängning av Barsebäck 1 skulle vara avslutade före jul - och
            nu vill invänta den rättsliga prövningen i Regeringsrätten.
          </note>
          <note>
            Häromdagen förlorade Sydkraft ett mål i Stockholms tingsrätt
            och dömdes att betala statens rättegångskostnader, men de driver
            alltså fler processer mot staten. Man kan konstatera att Sydkraft
            inte delar den breda politiska majoritetens uppfattning att energisystemet
            behöver ställas om till ekologisk hållbarhet, utan mer ser till
            sitt kortsiktiga vinstintresse. Det är svagt av regeringen att
            inte jobba mer aktivt för att förverkliga det beslut om stängning
            av Barsebäck som skulle ha verkställts redan den 1 juli i år.
          </note>
          <note>
            Sydkraft är inte ensamt skyldigt till de utdragna förhandlingarna
            med regeringen om avstängningen av
          </note>
          <note>
            Barsebäck. Miljöpartiet ställde sig vid sidan av energiöverenskommelsen,
            eftersom vi förutsåg att man skulle hamna i just det juridiska
            träsk som man nu har hamnat i.
          </note>
          <note>
            Att förbjuda kärnkraft leder ofrånkomligen till processer och
            skadestånd. I stället bör man ändra de ekonomiska styrmedlen och
            göra det lönsamt att avveckla. Ett steg i rätt riktning vore att
            låta kärnkraftsproducenterna betala sina egna försäkringskostnader,
            som andra företag gör. Ett ökat ekonomiskt ansvar för olyckor
            innebär också ett incitament för kärnkraftsbolagen att ta ett
            större ansvar för säkerheten, t.ex. genom att stänga av vid nästa
            årsskifte eftersom datortekniken då kan orsaka problem.
          </note>
          <note>
            En långt större målmedvetenhet krävs i energipolitiken för att
            de högt ställda målsättningarna skall kunna nås och göra Sverige
            till ett ekologiskt föregångsland inom denna sektor. Miljöpartiet
            anser att regeringens tillvägagångssätt för energiomställningen
            är alltför försiktigt. En mycket kraftfullare strategi måste utformas
            för att åstadkomma ett förändrat beteende på marknaden bland såväl
            producenter som konsumenter.
          </note>
          <note>
            Vi förordar därför att stora satsningar görs på en utbyggnad
            av kraft- och värmeproduktion från förnybara energikällor. Mot
            denna bakgrund vill vi se mycket kraftiga resursförstärkningar
            under anslagen för budgetåren 2000 och 2001 på det sätt som framgår
            av vår motion N261. Den totala budgetramen för budgetåren 2000
            och 2001 beräknar vi till 1,9 respektive 2,1 miljoner kronor,
            dvs. 470 respektive 455
          </note>
          <note>
            miljoner kronor utöver regeringens förslag. I dessa budgetramar
            ingår också att ett nytt anslag inrättas för att främja utbyggnaden
            av solvärme.
          </note>
          <note>
            Jag vill också, fru talman, och här instämmer jag i
          </note>
          <note>
            Ola Karlssons syn, understryka vikten av att det investeringsbidrag
            som avses gå till utbyggnad av små vattenkraftverk slopas eller
            enbart används för teknikförbättring i befintliga vattenkraftverk.
            Från Miljöpartiets sida kommer vi inför förhandlingarna med regeringen
            om kommande års budget att verka för att det energipolitiska omställningsprogrammet
            inte skall innehålla bidrag som stimulerar till fortsatt utbyggnad
            av orörda vattendrag.
          </note>
          <note>
            Avslutningsvis måste jag kommentera Ola Karlssons och Inger Strömboms
            anföranden.
          </note>
          <note>
            Merparten av Ola Karlssons anförande var en lovsång till kärnkraften.
            Han talade återkommande om vår säkra och miljövänliga kärnkraft.
            Men kärnkraften är inte säker, och det är ett av de stora problemen
            med den. Kärnkraften är inte miljövänlig. Även om det inte bolmar
            koldioxid och svavel ur kärnkraftverkens skorstenar är produktion
            av kärnkraftsel miljöfarlig i alla led.
          </note>
          <note>
            Uranbrytningen är miljövidrig, men det tycker tydligen moderater
            och de annars så etiska kristdemokraterna att vi inte behöver
            bry oss om, för det sker ju utomlands och drabbar mest urbefolkningar
            i
          </note>
          <note>
            Australien och Kanada.
          </note>
          <note>
            Själva driften innebär ofrånkomliga risker för allt levande under
            lång tid. Avfallet är ett stort och ännu olöst miljöproblem som
            vi kommer att lämna över till kommande generationer. Var är etiken,
            kristdemokrater?
          </note>
          <note>
            Vi hörde också att Kristdemokraterna vill avveckla kärnkraften,
            men inte än, inte förrän vi har alternativen klara. Men samtidigt
            säger Inger Strömbom att stora satsningar på förnybara energislag
            bara kommer att kunna täcka lite grann av behovet. Så vi kommer
            underförstått inte att kunna avveckla kärnkraften. Detta tycker
            jag är karakteristiskt för Kristdemokraternas dubbelhet. Först
            var man linje 3 i kärnkraftsomröstningen. Nu är man närmast linje
            1.
          </note>
          <note>
            Samtidigt säger man sig vilja avveckla, men inte än.
          </note>
          <note>
            Inger Strömbom kritiserar andra partier för att svänga i uppfattning
            på ett anmärkningsvärt sätt, medan Kristdemokraterna minsann skulle
            stå fasta i sitt ställningstagande - jo, jag tackar, jag.
          </note>
          <note type="speaker">
            Anf. 184 OLA KARLSSON (m) replik:
          </note>
          <note>
            Fru talman! Matz Hammarström delar uppenbarligen inte min uppfattning
            att den svenska kärnkraften är miljövänlig och säker.
          </note>
          <note>
            Nu tyder allt på att alternativet till Barsebäck är import av
            skitig dansk kolkraft eller tysk kolkraft eller polsk kol- eller
            oljekraft eller att det blir import av rysk kärnkraftsel eller
            kanske så småningom litauisk kärnkraftsel. Jag tycker att alla
            dessa alternativ är betydligt mycket värre, betydligt miljöfarligare,
            skadligare och osäkrare än att fortsätta att köra med våra svenska
            kärnkraftverk. För mig är valet av kärnkraften mycket en miljöfråga.
          </note>
          <note>
            Sedan är det här, även om man ibland kan få ett annat intryck,
            en debatt om ett budgetbetänkande. Jag har full respekt för att
            Miljöpartiet vill avveckla kärnkraften. Men jag har i andra sammanhang
            ändå fått uppfattningen att Miljöpartiet talar och pläderar för
            öppenhet och tydlighet när det gäller redovisning.
          </note>
          <note>
            Jag skulle vilja fråga Matz Hammarström: Varför skall inte riksdagen
            få en redovisning för vilka kostnader som beräknas nästa år inom
            detta budgetområde? Varför skall inte vi här kunna säga att statens
            utgifter inom detta område beräknas till 1,7, 3, 5 eller
          </note>
          <note>
            10 miljarder nästa år? Är detta en rimlig hantering?
          </note>
          <note type="speaker">
            Anf. 185 MATZ HAMMARSTRÖM (mp) replik:
          </note>
          <note>
            Fru talman! Det var mycket på en gång. Jag skall i alla fall
            börja med påståendet om kärnkraftens säkerhet. Nej, Ola Karlsson,
            jag delar inte uppfattningen att svensk kärnkraft är säker. Ingen
            kärnkraft är säker.
          </note>
          <note>
            Sedan är det myten som han fortsätter att sprida om att det enda
            alternativet till Barsebäck är smutsig dansk kolkraft. Så är ju
            inte fallet. Vi kan dels minska vår energianvändning, dels importera
            ren norsk vattenkraft. Dessutom finns det biobränslebaserad dansk
            kraft att importera.
          </note>
          <note type="speaker">
            Anf. 186 OLA KARLSSON (m) replik:
          </note>
          <note>
            Fru talman! Även om det möjligen var mycket i i min första replik,
            hade nog Matz Hammarström kunnat hinna med något lite mer än vad
            han gjorde nu.
          </note>
          <note>
            Det är klart att det måste göras en riskbedömning för alla kärnkraftverk.
            För min del är svaret ganska givet, att de svenska kärnkraftverken
            verkar vara bra mycket säkrare än Ignalina och Sosnonyj Bor, som
            vi riskerar att få importera ersättningskraften ifrån.
          </note>
          <note>
            Sedan återkommer jag till min fråga: Är det ändå inte rimligt
            att riksdagen skall få information om den kanske största utgiften
            inom detta utgiftsområde nästa år? Vad finns det för skäl att
            undanhålla riksdagen den informationen? Vi har i andra sammanhang
            uppfattat Miljöpartiet som ett parti som talar för öppenhet och
            tydlighet vad gäller redovisning av statens kostnader.
          </note>
          <note type="speaker">
            Anf. 187 MATZ HAMMARSTRÖM (mp) replik:
          </note>
          <note>
            Fru talman! För att undanhålla information måste man ju ha tillgång
            till information. Ingen har ju tillgång till någon exakt siffra
            för hur mycket detta kommer att kosta.
          </note>
          <note>
            Det är intressant att både moderater och kristdemokrater är väldigt
            angelägna om att vara motståndare till koldioxid i frågan om kärnkraft,
            men när det gäller privatbilism har man inte alls den ståndpunkten.
          </note>
          <note type="speaker">
            Anf. 188 INGER STRÖMBOM (kd) replik:
          </note>
          <note>
            Fru talman! Jodå, Matz Hammarström, visst vill
          </note>
          <note>
            Kristdemokraterna avveckla kärnkraften, men det måste ske med
            realism när vi har alternativ.
          </note>
          <note>
            Matz Hammarström talar om ökade satsningar på biobränslen. Det
            låter jättebra. Ni har ju också i ert anslag reserverat lite extra
            pengar för kommande år, och det låter också väldigt bra.
          </note>
          <note>
            Men vi måste vara realistiska. Vi förstår ju alla att er snabbavveckling
            av kärnkraften ändå kommer att leda till en stor ökning av koldioxidutsläppen.
            Då är min fråga: Var går gränsen? Hur stor ökning kan
          </note>
          <note>
            Miljöpartiet acceptera?
          </note>
          <note>
            Sedan vill jag också ställa en annan fråga. Ni talar om att ni
            vill avveckla tre reaktorer under de närmaste fem åren. Hur vill
            Miljöpartiet betala detta?
          </note>
          <note>
            Det kommer att kosta. Var hittar Miljöpartiet de pengarna?
          </note>
          <note type="speaker">
            Anf. 189 MATZ HAMMARSTRÖM (mp) replik:
          </note>
          <note>
            Fru talman! Bra kärnkraft avvecklar sig själv, säger vi. Vi vill
            alltså ändra på styrmedlen så att det blir lönsamt att avveckla
            kärnkraften. Som jag sade förut:
          </note>
          <note>
            Om vi inför ett krav på att kärnkraftverken betalar sina egna
            försäkringskostnader kommer lönsamhetsbilden att bli en helt annan.
            Kärnkraften kommer att avveckla sig själv.
          </note>
          <note>
            Vi tycker inte att det är någon snabbavveckling att göra detta
            till 2010. Men vi tycker att det är realistiskt. 2010 tycker vi
            är realistiskt. Och vi har visat i rapporter att vi kan göra det
            utan att öka koldioxidutsläppen. Det kräver en annan skattelagstiftning,
            en skattelagstiftning som ger incitament till bl.a. energieffektivare
            teknik. Men det går att göra det utan ökade koldioxidutsläpp.
          </note>
          <note type="speaker">
            Anf. 190 INGER STRÖMBOM (kd) replik:
          </note>
          <note>
            Fru talman! Förlåt mig, men det här låter väldigt dystert, måste
            jag säga. Det innebär ju vad jag kan se en stor, chockartad höjning
            av energikostnaderna för vårt land. Är det verkligen realistiskt?
          </note>
          <note type="speaker">
            Anf. 191 MATZ HAMMARSTRÖM (mp) replik:
          </note>
          <note>
            Fru talman! Jag vet inte om det är dystert att ha en plan för
            att avveckla kärnkraften till år 2010 utan att öka koldioxidutsläppen.
            Däremot konstaterar jag att
          </note>
          <note>
            Inger Strömbom inte med ett ord bemöter kritiken angående er
            påstådda etik visavi uranbrytningens problem för urbefolkningen
            och visavi kommande generationers problem med att hand om kärnkraftsavfallet.
          </note>
          <note>
            Anf. 192 BARBRO ANDERSSON
          </note>
          <note>
            ÖHRN (s):
          </note>
          <note>
            Fru talman! Energipolitikens mål är att på kort och lång sikt
            trygga tillgången till energi på med omvärlden konkurrenskraftiga
            villkor. Den skall skapa villkor för en effektiv energianvändning
            och en kostnadseffektiv svensk energiförsörjning med låg negativ
            påverkan på hälsa, miljö och klimat samt underlätta omställningen
            till ett ekologiskt uthålligt samhälle.
          </note>
          <note>
            Energipolitiken skall bidra till en god ekonomisk och social
            utveckling i Sverige. En säker tillgång till el till ett rimligt
            pris är en viktig förutsättning för den svenska industrins internationella
            konkurrenskraft.
          </note>
          <note>
            Energipolitiken skall utformas så att denna förutsättning bevaras.
            Energipolitiken skall också bidra till ett breddat energi-, miljö-
            och klimatsamarbete i
          </note>
          <note>
            Östersjöregionen.
          </note>
          <note>
            Dessa mål har slagits fast av denna kammare. Jag och andra företrädare
            för utskottet har ofta sagt detta, och det förtjänar att upprepas.
            Det är viktigt, menar jag, att vi håller det i minnet i den fortsatta
            debatten.
          </note>
          <note>
            Förra året träffade Socialdemokraterna, Vänsterpartiet och Centern
            en överenskommelse om en omställning av energipolitiken för en
            uthållig energiförsörjning. Det är en bra överenskommelse. Den
            innehåller bl.a. en kraftig satsning på forskning och utveckling
            av nya energikällor, ny teknik, satsningar för att minska elanvändningen,
            åtgärder för effektivare energianvändning och internationella
            klimatsatsningar. En ny myndighet har bildats, Energimyndigheten.
          </note>
          <note>
            Den började sitt arbete detta år och finns i Eskilstuna.
          </note>
          <note>
            9 miljarder kronor avsattes under en sjuårsperiod för detta.
            I dag behandlar vi anslagen för nästa år, och jag vill yrka bifall
            till propositionen och avslag på reservationerna.
          </note>
          <note>
            Att vi är oense mellan de olika partierna om energipolitiken
            har ju under lång tid varit känt. Moderaterna yrkade avslag då,
            och de yrkar avslag nu igen.
          </note>
          <note>
            Jag vill påminna om att alla partier i folkomröstningen sade
            att kärnkraften skall avvecklas. Än har inte ni moderater visat
            hur ni vill åstadkomma detta. Vi visar hur vi vill att det skall
            gå till. Det måste ske under ordnade former under tillräcklig
            tid. Vad föreslår ni?
          </note>
          <note>
            Inget i Ola Karlssons anförande gav ens en antydan.
          </note>
          <note>
            Kristdemokraterna, som på sin tid förespråkade linje 3, fortsätter
            att förvåna. Ni som i Energikommissionen sade att en reaktor kan
            avvecklas utan att energitillgången äventyras, ni ville inte vara
            med.
          </note>
          <note>
            Samtidigt säger ni också att ni instämmer i huvuddragen när det
            gäller omställningsprogrammet. Varför inte löpa linan ut och ansluta
            er helt?
          </note>
          <note>
            Folkpartiet fortsätter också att förvåna. Vi stod tillsammans
            för linje 2. Ni har ju övergett den. Men samtidigt säger ni i
            er motion att ni stöder omställningsprogrammet. Varför inte löpa
            linan ut ni också och ansluta er till hela omställningen?
          </note>
          <note>
            Jag vill påminna kammaren om vad förre näringsministern Anders
            Sundström sade när vi debatterade omställningen. Han sa då bl.a:
          </note>
          <note>
            Sverige är ett land som behöver mycket el. Det gör vi därför
            att vi har det klimat vi har, för att vi har de avstånd vi har,
            för att vi bor så pass glest som vi gör. Det gör vi för vår industri
            och vår levnadsstandard. Vi är ett land som behöver mycket el
            och kommer att behöva mycket el även i framtiden.
          </note>
          <note>
            Sverige är också ett land som behöver konkurrenskraftiga elpriser.
            Vi behöver också el under lång tid. De som investerar i Sverige
            investerar i sådana saker som tar lång tid att skriva av.
          </note>
          <note>
            Det är vårt gemensamma ansvar att utforma energipolitiken på
            ett sådant sätt att kraven kan tillgodoses. Mycket el, säker tillgång,
            konkurrenskraftiga priser och lång tid.
          </note>
          <note>
            Det här tål att upprepas, menar jag. Hur gör man detta på bästa
            sätt? Det gör man genom att se till att vi ständigt förnyar vår
            produktionsapparat. Därför anser jag och utskottsmajoriteten att
            de satsningar som beslutades förra året och de anslag vi i dag
            behandlar är en del av denna utveckling och förnyelse.
          </note>
          <note>
            Det ser vi också genom det stora intresse som visas från olika
            håll för att få del av satsningarna. Alla ansökningar som kommit
            till Energimyndigheten visar på detta intresse, denna vilja att
            delta i utvecklingen. Det är en utveckling för framtiden, för
            en uthållig energiförsörjning.
          </note>
          <note>
            Utskottsmajoriteten tillstyrker också förslaget om ett nytt stödsystem
            för den fortsatta elektrifieringen av hushåll i glesbygden. Tillgång
            till el är en viktig förutsättning för ett fortsatt boende och
            en fortsatt utveckling i de berörda bygderna. Därför menar utskottsmajoriteten
            att de helårsbebodda hushåll som i dag saknar el bör ges möjlighet
            till en tillfredsställande elförsörjning.
          </note>
          <note>
            Utskottsmajoriteten tillstyrker vidare förslaget rörande verksamheten
            vid Svenska kraftnät och därmed också Polenkabeln. Jag menar att
            det är viktigt med ett samarbete runt Östersjön även i dessa frågor.
            Det är bra att vi har förbindelser med våra grannländer.
          </note>
          <note>
            Det finns många fördelar.
          </note>
          <note>
            Det här projektet omgärdas också av omfattande prövningar enligt
            ellagen, naturresurslagen, vattenlagen, lagen om kontinentalsockeln
            och plan- och bygglagen. Svenska kraftnäts investeringar och finansiering
            prövas årligen av riksdagen.
          </note>
          <note>
            Fru talman! Jag yrkar bifall till hemställan i betänkandet och
            avslag på reservationerna.
          </note>
          <note type="speaker">
            Anf. 193 OLA KARLSSON (m) replik:
          </note>
          <note>
            Fru talman! Jag skulle vilja fråga Barbro Andersson Öhrn om hon
            kan redovisa vilka utgifter staten kommer att ha inom utgiftsområde
            21 under nästa år.
          </note>
          <note>
            Jag tycker att man som riksdagsledamot borde kunna läsa ut utgifterna
            ur ett budgetbetänkande som vi fattar beslut om här i riksdagen.
            Därför skulle jag välkomna om Barbro Andersson Öhrn kunde redovisa
            i stora drag hur stora utgifterna kommer att vara. Är det 1,7
            miljarder, som det står i det här betänkandet?
          </note>
          <note>
            Eller är det 3 miljarder? Eller är det 5 miljarder? Eller är
            det 10 miljarder? Varför får inte riksdagen reda på den största
            enskilda utgiftsposten inom utgiftsområdet?
          </note>
          <note>
            Pressen kan man läcka till från regeringens sida om vad förhandlingarna
            med Sydkraft landar på. Men riksdagen får ingen information. Tycker
            Barbro Andersson Öhrn att det är en bra ordning?
          </note>
          <note>
            Jag skulle vilja citera ur en DN-artikel för ett par veckor sedan:
          </note>
          <note>
            "Redan nästa år kan den svenska produktionen av el vara mindre
            än konsumtionen. Sverige riskerar därmed att bli beroende av importerad
            el mycket snart, skriver Energimyndigheten i en ny rapport. -
            -
          </note>
          <note>
            -.
          </note>
          <note>
            Energimyndigheten har utgått ifrån att en kärnkraftsreaktor i
            Barsebäck läggs ner och att behovet av el ökar med 1,5 procent
            - - -. År 2000 uppskattas bristen till 3,2 TWh. Utvägen är, enligt
            Energimyndigheten, att mer el än nu produceras i så kallade oljekondenskraftverk
            eller att elimporten ökar."
          </note>
          <note>
            Är det detta som är den goda energipolitiken?
          </note>
          <note type="speaker">
            Anf. 194 BARBRO ANDERSSON ÖHRN (s)
          </note>
          <note>
            replik:
          </note>
          <note>
            Fru talman! Det vore väldigt egendomligt om jag som företrädare
            för utskottsmajoriteten här försökte säga hur man skall genomföra
            de förhandlingar som pågår. Dels pågår förhandlingar, dels pågår
            en rättslig prövning. Innan det är färdigt är det omöjligt att
            säga någonting i det ärendet.
          </note>
          <note>
            I övrigt vet inte jag om det är så att Ola Karlsson inte förstår,
            inte vill förstå eller inte läst vad vi gjorde i överenskommelsen.
            Där slår vi väldigt tydligt fast att det är de förnybara inhemska
            energikällorna som är de energikällor som skall ersätta när man
            inleder omställningen av energiprogrammet. Man inleder avvecklingen
            med inhemska förnybara energikällor.
          </note>
          <note>
            Det är de som är aktuella. Sverige skall vara ett självförsörjande
            land när det gäller energipolitiken.
          </note>
          <note>
            Ola Karlsson har tidigare i debatten talat mycket om höjda elpriser.
            Det förvånar mig lite grann när jag i dag kan läsa en artikel
            i Svenska Dagbladet. Det handlar om Barsebäck och vad som har
            hänt. Det står att 1997 var spotpriset 25 öre. Nu är det nere
            i 15 öre.
          </note>
          <note>
            Vill man handla på terminsmarknaden är man nere på
          </note>
          <note>
            "futtiga" - detta är Svenska Dagbladets beskrivning, inte min
            - 18 öre.
          </note>
          <note>
            Talet om att den här omställningen gör att energipriserna höjs
            äger faktiskt ingen substans.
          </note>
          <note type="speaker">
            Anf. 195 OLA KARLSSON (m) replik:
          </note>
          <note>
            Fru talman! Om jag vore Barbro Andersson Öhrn skulle jag inte
            vara så bekymrad om Ola Karlsson inte förstod, inte läste och
            inte begrep. Jag skulle i stället vara mer bekymrad över att statliga
            Energimyndigheten uppenbarligen inte har förstått och inte har
            läst och begripit vad riksdagen har beslutat.
          </note>
          <note>
            Det var ju Energimyndighetens uppgift som jag citerade, nämligen
            att alternativet nu är produktion i oljekondenskraftverk eller
            ökad elimport.
          </note>
          <note>
            När den statliga myndigheten på området säger så, då borde kanske
            Barbro Andersson Öhrn i alla fall lyssna eller fundera lite grann.
          </note>
          <note>
            Jag tycker att man som enskild riksdagsledamot faktiskt av ett
            budgetbetänkande skall kunna läsa ut vad statens utgifter på ett
            budgetområde nästa år skall bli. Det är möjligt att Barbro Andersson
            Öhrn inte tycker att det är rimligt att riksdagen skall kunna
            sväva i okunnighet och bara någon gång vid en okänd tidpunkt bli
            serverad ett belopp från en regering som genom läckor till medierna
            har kunnat meddela varåt förhandlingarna med Sydkraft lutar.
          </note>
          <note>
            Om det nu är möjligt att meddela uppgifterna till medier via
            läckor, varför kan man då inte redovisa till riksdagen om man
            nu ändå sitter på uppgifterna, Barbro Andersson Öhrn?
          </note>
          <note type="speaker">
            Anf. 196 BARBRO ANDERSSON ÖHRN (s)
          </note>
          <note>
            replik:
          </note>
          <note>
            Fru talman! Nog vore det väl konstigt om man inledde en förhandling
            mellan två parter med att lägga ett golv på en summa. Ola Karlsson
            har nämnt 1,7
          </note>
          <note>
            miljarder. Han har också nämnt 3 miljarder, 5 miljarder och 10
            miljarder. Men vore det inte konstigt att inleda en förhandling
            genom att börja med att säga att vi lägger ett golv på 10 miljarder
            och sedan får vi se varåt det lutar? Det är ett upplägg som jag
            inte kan acceptera. Förhandlingar pågår. Således får vi avvakta
            resultatet.
          </note>
          <note type="speaker">
            Anf. 197 INGER STRÖMBOM (kd) replik:
          </note>
          <note>
            Fru talman! Barbro Andersson Öhrn sade att det är en bra uppgörelse
            som har träffats mellan Socialdemokraterna, Centern och Vänsterpartiet.
            Men enligt den uppgörelsen skulle Barsebäcks reaktor ha varit
            avvecklad till den 1 juli. Nu är det ju inte så, bl.a.
          </note>
          <note>
            därför att uppgörelsen juridiskt kanske inte är så hållbar.
          </note>
          <note>
            Jag noterar att Barbro Andersson Öhrn inte sade så mycket om
            miljön i sitt anförande. Har Socialdemokraterna lämnat sina miljömål?
            Jag har bl.a. läst regeringsförklaringen mycket noga. Där sägs
            det inte mycket om miljön. Det står så här: "Miljöförstörelsen
            hotar såväl människors hälsa som djur- och växtarters existens
            på vår kontinent och i våra hav." Detta menar jag att man går
            emot. Man stöder nämligen en fortsatt miljöförstörelse just genom
            energiuppgörelsen. Vi vet ju att det blir ökade utsläpp av koldioxid,
            svavel och kväve.
          </note>
          <note>
            Sedan vill jag passa på att fråga om finansieringen. Beloppet
            kan diskuteras. Ingen vet var det landar.
          </note>
          <note>
            Men som regeringsbärande parti måste man väl ändå ha funderat
            över var pengarna skall hämtas. Vem skall betala? Är det vården,
            skolan och omsorgen som skall göra det, eller var skall man trolla
            fram detta okända miljardbelopp?
          </note>
          <note type="speaker">
            Anf. 198 BARBRO ANDERSSON ÖHRN (s)
          </note>
          <note>
            replik:
          </note>
          <note>
            Fru talman! Miljöfrågorna är viktiga. De får också ett stort
            utrymme i just omställningen till en uthållig energiförsörjning.
            Inger Strömbom har berört klimatfrågorna. I vårt förra betänkande
            - förra året när vi tog det här beslutet - påpekade vi att Sverige
            hör till de industriländer som har de lägsta utsläppen av koldioxid
            per capita och år. Vi skrev att vi delade den uppfattning som
            redovisas i propositionen beträffande en strategi för minskad
            klimatpåverkan från energisektorn där de internationella klimatinsatserna
            intar en central roll. Vi erinrade om att förslagen till långsiktiga
            åtgärder för ett ekologiskt uthålligt energisystem utgör nationella
            åtgärder som Sverige vidtar, bl.a.
          </note>
          <note>
            för att minska klimatpåverkan i framtiden. Vi skrev också att
            förslagen i propositionen inte innebär någon förändring av den
            nationella strategin - att koldioxidutsläppen från fossila källor
            skall stabiliseras på 1990
          </note>
          <note>
            års nivå år 2000 för att därefter minska.
          </note>
          <note>
            De gamla besluten gäller självfallet, även om vi inte skriver
            det just i dag när vi faktiskt bara behandlar budgeten.
          </note>
          <note type="speaker">
            Anf. 199 INGER STRÖMBOM (kd) replik:
          </note>
          <note>
            Fru talman! Det var inte särdeles klargörande, framför allt inte
            när det gäller finansieringen. Jag upprepar därför: Var skall
            pengarna tas? Vem skall betala detta okända belopp?
          </note>
          <note>
            Vi vet ju alla att Sverige har begärt tillstånd för ökade koldioxidutsläpp.
            Det tyder inte på att den förda energi- och miljöpolitiken är
            särskilt uthållig.
          </note>
          <note type="speaker">
            Anf. 200 BARBRO ANDERSSON ÖHRN (s)
          </note>
          <note>
            replik:
          </note>
          <note>
            Fru talman! När fördelningen gjordes beträffande koldioxidutsläppen
            och man såg hur de olika länderna i EU skulle kunna minska sina
            utsläpp visade det sig att Sverige hade varit ett föregångsland
            och hade minskat sina så kraftigt att andra fick lov att minska
            tidigare.
          </note>
          <note>
            Det står i regeringsförklaringen:
          </note>
          <note>
            "Sverige skall vara ett föregångsland i omställningen till en
            hållbar utveckling. Arbetet med att skydda miljön, stimulera lokala
            initiativ och främja kretsloppstänkandet fortsätter. En Agenda
            21 för
          </note>
          <note>
            Östersjön samordnas inför EU:s utvidgning. Den elintensiva industrins
            konkurrenskraft skall hävdas genom teknisk utveckling och en förnuftig
            avveckling av kärnkraften. Energiöverenskommelsen ligger fast."
          </note>
          <note type="speaker">
            Anf. 201 LENNART VÄRMBY (v):
          </note>
          <note>
            Fru talman! Alltid blir man snuvad på något. Jag hade sett fram
            emot att vara den sista inte bara punkten utan utropstecknet här.
            Jag hade tänkt säga att det känns ansvarsfullt att vara den som
            skall sätta punkt, men jag ser att det inte blir så.
          </note>
          <note>
            I skuggan av de strider och krig som utkämpas utanför det här
            huset i den stora världen är våra motsättningar och framför allt
            vårt sätt att behandla dem välgörande och föredömligt fredliga.
            När jag sagt det konstaterar jag att vi ändå har rejäla åsiktsskillnader,
            exempelvis vad gäller så viktiga delar av infrastrukturen som
            energiförsörjningen. Det kan t.o.m. Ola
          </note>
          <note>
            Karlsson och jag vara överens om.
          </note>
          <note>
            Under alltför många år har vi nu i all oändlighet stött och blött
            frågan om hur vi skall ordna vårt behov av energi. Motsättningarna
            har tidvis varit mycket hårda och uppfattningarna diametralt motsatta.
            Miljöargument har ställts mot andra miljöargument, traditionell
            tillväxt mot ny hållbar tillväxtsyn. Olika världar och olika värden
            har inte förmått att mötas. Än mindre har någon sida velat sträcka
            ut en hand för att enligt den svenska modellen ordna en lagom
            lösning.
          </note>
          <note>
            Ryckighet och ärligt talat en vilsen velighet, delvis dold av
            vackert tal och mycket forskande och utvecklande, men alldeles
            för lite av verkligt genomtänkt handlande har präglat energipolitiken
            enligt min uppfattning.
          </note>
          <note>
            Nu är det alltså hög tid att vända, att få slut på den övertida
            driften av kärnkraft och fossila bränslen. Vi vet från historien
            att en osänkbar Titanic rände rakt in i isberget och sjönk. Vår
            kunskaps radar i dessa yttersta dagar blinkar en tydlig varning
            för isberg, och då skall man vända medan tid är! Och det är just
            det som vi försöker.
          </note>
          <note>
            Energifrågan är ärligt talat en bärande orsak av flera andra
            där vi i Vänstern delar grundsyn med både socialdemokrater och
            Miljöpartiet. Det är också en grund för den nya majoritet som
            efter valet axlat väljarnas förtroende. Inom parentes måste jag
            som nykomling i denna församling säga att även om jag är nervös
            när jag står i talarstolen är det en glödande inre fröjd att veta
            att det finns 43 andra v-märkta -
          </note>
          <note>
            inget ont om de andra mer än politiskt, personligt är de väldigt
            trevliga.
          </note>
          <note>
            På energins område kan vi alltså gemensamt med energiuppgörelsen,
            som också Centern hedervärt deltog i, som grund verka för att
            få bort ryckigheten och veligheten. Lugnt, envist och med mild
            men fast hand bygger vi en struktur som håller, Ola Karlsson.
            I
          </note>
          <note>
            det perspektivet skall vi se förslaget till budget för
          </note>
          <note>
            1999.
          </note>
          <note>
            Den senaste tidens mycket kortsynta politiska kommentatorer frågar
            ständigt lika stressade inför
          </note>
          <note>
            TV-kameror och med bandspelare i näven, bara några futtiga månader
            efter ett historiskt val: - Nå Gudrun, nå Birger, vad har ni nu
            fått igenom? Var är avtrycken?
          </note>
          <note>
            Min uppmaning är: Hia er en aning, kära vänner och kamrater -
            en del är vänsterpartister enligt undersökningar - inom massmedier
            och inse att Rom faktiskt inte byggdes på en dag. Men nu, 1998,
            står staden Rom där och är t.o.m. säte för en påve.
          </note>
          <note>
            Det är min bestämda uppfattning att vi äntligen är på väg, och
            då skall vi inte vallfärda ned till Rom, men väl för att ta itu
            med den utmaning som det innebär att lägga grunden till en framtid
            som håller och en tillväxt som bär. På den vägen har vi anammat
          </note>
          <note>
            Vägverkets nollvision. I vår version är det noll kärnkraft och
            noll fossilbränslen som gäller.
          </note>
          <note>
            Jag citerar ur näringsutskottets betänkande s. 7:
          </note>
          <note>
            "Målet är att under de närmaste tio till femton åren kraftigt
            öka el- och värmeproduktionen från förnybara energikällor och
            utveckla kommersiellt lönsam teknik för energieffektivisering."
            Inte så illa filat, som han sade filharmonikern när han spelat
            Beethovens
          </note>
          <note>
            5:e på halva tiden, Ola Karlsson! Då kan Ola Karlsson begära
            replik. Eftersom jag inte vill dra ut på tiden tar jag den repliken
            själv. Man skall inte spela
          </note>
          <note>
            Beethoven för fort, definitivt inte på halva tiden, för då låter
            det ännu värre än i originaltakt. Det kan vara sant, men det skadar
            inte å andra sidan om man jazzar upp gamla låtar. Det kan de vinna
            på. Beethovens 5:e,
          </note>
          <note>
            Ola Karlsson och ni andra på den kanten, är ett skönt stycke.
            Vi kanske t.o.m. är överens om det. Då tycker jag att det här
            budgetförslaget också är ett skönt stycke, speciellt i jämförelse
            med ert eländiga alternativ. Det, gott folk, duger för min och
            Vänsterpartiets del som ett bra avtryck i majoritetens politik!
          </note>
          <note>
            Konkret innebär detta - bara några axplock ur betänkandet:
          </note>
          <note>
            · Ansökningar för 260 miljoner för att få fjärrvärmeanslutning.
            Det motsvarar minskad elanvändning på 0,25 TWh.
          </note>
          <note>
            · 100 utbetalda miljoner för 115 nya vindmöllor som nyttjar den
            vind som smeker talmannens väna kind utanför huset och producerar
            0,17 TWh.
          </note>
          <note>
            · Två anläggningar för biobränsleeldad kraftvärme med en eleffekt
            på 24 MW har fått stöd.
          </note>
          <note>
            · 250 kommuner har sökt bidrag få att få fart på energirådgivningen
            under 1998.
          </note>
          <note>
            Listan kunde göras bra mycket längre, men det behövs knappast.
            Men riktningen är given.
          </note>
          <note>
            En liten parentes: jag skall lägga in lite hård kritik mot EU-kommissionen.
            Det är inte så mycket regeringens och vår egen byråkratis tröghet
            som har gjort att det varit lite trögt med energiuppgörelsen.
            EU-
          </note>
          <note>
            kommissionen har med sin tröga behandling kraftigt sinkat verksamheten,
            eftersom den skall granska de regelverk vi har för våra energibidrag.
            Det godkännandet tar alldeles för lång tid. Det drabbar anslagen
            för minskad elanvändning, elproduktion med förnybara energikällor
            osv. I jämförelse med EU-
          </note>
          <note>
            kommissionen framstår en snigel som en fartdåre.
          </note>
          <note>
            Sverige borde säga ifrån. Ministrarna far ändå i skytteltrafik
            ned till Bryssel. Någon gång kunde de slå näven i bordet.
          </note>
          <note>
            Med en fast hand som styr en rödgrön reda, som
          </note>
          <note>
            Göran Persson brukar säga, i kombination med marknadskrafter
            ordnar vi nog övergången, Ola Karlsson, jämfört med er i oppositionen.
          </note>
          <note>
            Jag hade kunnat känna mig träffad, kära kristdemokrater, och
            t.o.m. kanske hårt trängd och i djupt bryderi om en samlad opposition
            hade sagt att detta är alldeles för lite, för sent och på tok
            för klent! Då kunde jag ha känt mig lite pressad. Men vad säger
            ni i riksdagens egen lilla björnliga - moderater, kristdemokrater
            och folkpartister?
          </note>
          <note>
            Jag tar först moderaterna - inte i kraft av någon klokhet eller
            politisk visdom utan snarare på grund av storlek. Ola Karlsson
            låter med förlov sagt som en fossil stenkaka, medan vi andra hellre
            spelar raspfria cd-skivor. Ni tuggar ständigt om "förtida" avveckling
            och tillväxtfientlighet. Är det tillväxtfientlighet att
          </note>
          <note>
            Järnforsens Bruk i Småland, ABB, Stal Laval och andra får miljonbeställningar
            på biobränsleeldande kraftverksanläggningar? Det ökar sysselsättningen
            i traditionell svensk verkstadsindustri. Hur kan en försiktigt
            påbörjad avveckling med 18 års drift efter folkomröstningen 1980,
            med Tjernobyl och otaliga incidenter under tiden, kallas förtida?
            2 700 ton använt kärnbränsle mellanlagras just nu i Sverige. 30-
          </note>
          <note>
            40 år tar det att få ned det till 90 % i strålning. Då är det
            fortfarande livsfarligt. Sedan skall det bevaras nedborrat ytterligare
            minst 500 år. Hur många fler radioaktiva ton kräver ni moderater
            för att anse avvecklingen vara just in time?
          </note>
          <note>
            Kristdemokraterna säger sig instämma "i huvuddragen när det gäller
            omställningsprogrammet" men beklagar i nästa andetag avställningen
            av Barsebäck.
          </note>
          <note>
            Upplysningsvis, kristdemokrater, kan jag tala om att om ni instämmer
            i huvuddragen är huvuddraget just att stänga Barsebäck 1 och 2
            och sedan fortsätta i lugn och bestämd takt. Ni är med förlov
            sagt politikens apokalyptiska apologeter. Förstår ni inte det,
            för det gör inte jag heller, skall jag tala klartext. Ni är tidigare
            rättrogna som blivit hedniska reaktordyrkare.
          </note>
          <note>
            Så ni övriga här som har en slant över efter julhandeln, skänk
            den till hednamissionen, det behövs.
          </note>
          <note>
            Folkpartiet å sin sida målar upp en bild i sitt yttrande av Sverige
            som en ekonomisk härdsmälta, om den forcerade takten i energiomställningen
            genomförs. Så vill de sträcka ut omställningen med två år.
          </note>
          <note>
            Skillnaden mellan en liberalt ansvarsfull politik och vår katastrofala
            snabbavveckling är alltså två hela år!
          </note>
          <note>
            Gott folk, de åren ger jag inte mycket för i evigheten!
          </note>
          <note>
            Och inte nog att de här tre högerpartierna kritiserar oss på
            det här något tama sättet. De har skaffat sig en stjärna, för
            de avstår från att delta i besluten när det gäller anslagens fördelning.
            Det tycker jag faktiskt är svagt.
          </note>
          <note>
            Sammanfattningsvis känns denna oppositions kritik ungefär som
            om man får ett julkort efter nyår. Det är för sent för denna jul
            och alldeles för tidigt för nästa. Eller ännu bättre: Ni påminner
            om den belgiska blå monstertjuren, som är otroligt uppblåst och
            biffig men kan inte ta ett enda vettigt steg. Jämfört med oss
            i den rödbrokiga skaran med inslag av fjällkon är det en slående
            bild.
          </note>
          <note>
            Till sist: Centern har på detta viktiga område tack och lov inte
            sällat sig till den borgerliga trojkan.
          </note>
          <note>
            Tvärtom är vi rörande överens, och energiuppgörelsen ligger stadigt,
            vilket också har sagts här tidigare.
          </note>
          <note>
            Det är bra att Åke har fått Lennart Daléus att hålla ihop med
            Lennart Värmby. Vi Lennartar bör hålla ihop. Gör vi det, slipper
            man hamna i dåligt sällskap, för det är ju lätt gjort i storstadens
            skumma kvarter.
          </note>
          <note>
            Allra sist några ord om Göran Persson, statsministern: Det har
            sagts och skrivits mycket om den mannen, och det mesta är säkert
            både sant och rättvist. Men sällan eller aldrig, gott folk, har
            massmedier eller politiska förståsigpåare noterat att det faktiskt
            är denne Göran Persson som ligger bakom att riksdagen har beslutat
            om kretslopp för 5 miljarder. Det var
          </note>
          <note>
            Göran Persson som var statsminister när vi ingick energiuppgörelsen
            och lade ut 9 miljarder på den nödvändiga energiomställningen.
            Det skall han och socialdemokraterna ha all heder av.
          </note>
          <note>
            Ett litet steg för mig, ett stort steg för mänskligheten, sade
            någon - inte Göran Persson - och klev ned på månen. Litet överdrivet,
            kanske.
          </note>
          <note>
            Budgeten för 1999 är måhända något åt det hållet.
          </note>
          <note>
            Jag yrkar med glädje bifall till hemställan i utskottets betänkande.
            Får vi nästa år ett vettigt program också för en hållbar tillväxt
            och en solig sommar, så blir det riktigt hyfsat, gott folk. Då
            kan DN och Svenska
          </note>
          <note>
            Dagbladet tugga i det tomma på ledarsidorna, och ni i den borgerliga
            oppositionen, i Björnligan, ni kan tugga fradga. Vi andra kan
            glädjas åt att börsen går uppåt, räntan går nedåt och sysselsättningen
            stiger.
          </note>
          <note>
            Allra, allra sist tror jag att det kunde bli ännu bättre om den
            styrande majoriteten tog sitt förnuft till fånga och införskaffade
            en energiminister. Varför skulle inte han kunna heta Lennart Värmby?
            säger
          </note>
          <note>
            Lennart, för detta är Lennart, gott folk, och God jul, fru talman.
          </note>
          <note type="speaker">
            Anf. 202 OLA KARLSSON (m) replik:
          </note>
          <note>
            Fru talman! Den fossila stenkakan hann begära replik innan återbudet
            kom från Lennart Värmby.
          </note>
          <note>
            Lennart Värmby uppehöll sig mycket vid sitt goda sällskap med
            Miljöpartiet och Socialdemokraterna.
          </note>
          <note>
            Jag får väl nöja mig med att ha sällskap av en samlad fackföreningsrörelse,
            av näringslivet och av de välståndsskapande krafterna här i Sverige.
          </note>
          <note>
            Jag vill fråga Lennart Värmby: Är ni i Vänstern stolta nu när
            varslen ligger i Hagfors, i Degerfors, i
          </note>
          <note>
            Avesta, i Hällefors, i Hofors och i de andra elintensiva industriorterna?
            Där känner man oro, och de utländska ägarna vet att om energisituationen
            i Sverige blir för osäker kan de flytta verksamheten utomlands.
          </note>
          <note>
            Då hjälper det inte att vi kan ställa upp en vindsnurra framför
            Lennart Värmby, som nog skulle rotera ganska hyggligt framme vid
            talarstolen. Det hjälper inte metallarna i Hagfors och Hofors.
          </note>
          <note>
            Sedan talade Lennart Värmby om de olika alternativen och de olika
            bidragen. Men han talade inte om att man nu får bidrag för att
            byta från el till olja eller gas, eller om mysbrasorna i kakelugnarna
            som nu brinner med hjälp av statsliga bidragsmiljoner.
          </note>
          <note>
            Boverket har redan konstaterat att detta inte minskar effekten
            ett skvatt.
          </note>
          <note type="speaker">
            Anf. 203 LENNART VÄRMBY (v) replik:
          </note>
          <note>
            Fru talman! Vägen in i framtiden är faktiskt inte spikrak, den
            är lite krokig. Men den går åt rätt håll -
          </note>
          <note>
            detta som en kommentar till det sista om vad man kan få bidrag
            till.
          </note>
          <note>
            Sedan kan vi diskutera sällskapet vid ett annat tillfälle. Det
            var mera skämtsamt sagt av mig detta med
          </note>
          <note>
            Björnligan, men ni påminner alltmer om den faktiskt.
          </note>
          <note>
            Varslen i de olika industrierna har inte ett dugg att göra med
            att Barsebäck 1 skall stängas av. Icke en millimeter av dessa
            varsel har någonting som helst med energiomställningen att göra.
          </note>
          <note>
            Återigen: Energiomställningen är inte bara nödvändig, den är
            dessutom dynamisk på ett helt annat sätt än vad diverse skatteomläggningar
            i historien har varit. En satsning på alternativ energi gör att
            sysselsättningen ökar i den svenska industrin.
          </note>
          <note>
            Ola Karlsson beskyllde oss för att vara tillväxtfientliga. Men
            han kan inte påstå att danskarnas satsning på vindkraftverk skulle
            ha varit helt vanvettigt felaktig. Danskarna har väl inte röda
            siffror i sin exportstatistik, när de producerar vindkraftverk
            efter vindkraftverk.
          </note>
          <note>
            Sverige har nu chansen inom den nisch som heter biokraftvärmeanläggningar.
            Jag tycker att vi bör ta den.
          </note>
          <note type="speaker">
            Anf. 204 OLA KARLSSON (m) replik:
          </note>
          <note>
            Fru talman! Den danska exporten kommer också att gynnas av vår
            import av dansk kolkraft för att ersätta Barsebäck. Det är ju
            det alternativ som vi har.
          </note>
          <note>
            T.o.m. den statliga energimyndigheten skriver att det blir brist
            på el nästa år och att utvägen är att mer el än nu produceras
            i s.k. oljekondenskraftverk eller att elimporten ökar.
          </note>
          <note>
            I samma tidningsartikel säger Vattenfalls Gunnar
          </note>
          <note>
            Ålfors att man inte kommer att producera el i oljekondenskraftverk,
            därför att det är billigare att importera t.ex. dansk kolkraft
            än att producera svensk oljekondenskraft. Det är klart att danskarna
            blir glada över att kunna sälja dansk, billig och skitig kolkraft
            till Sverige, medan vi i Sverige stänger de hyggligt säkra kärnkraftverken.
          </note>
          <note>
            Sedan kan man alltid hävda att varslen i Hagfors,
          </note>
          <note>
            Hofors, Hällefors och i de andra bruksorterna som har elintensiv
            industri inte har något med energipolitiken att göra. Det går
            att hävda det. Men jag tror att Göran
          </note>
          <note>
            Johnsson i Metall har rätt, att det är viktigt för jobben inom
            Metall att vi har en förnuftig energipolitik med kärnkraften kvar.
          </note>
          <note>
            Jag är inte stolt som riksdagsman att vara med att klubba igenom
            en politik som leder till sämre villkor för svensk industri och
            för svenska metallarbetare.
          </note>
          <note type="speaker">
            Anf. 205 LENNART VÄRMBY (v) replik:
          </note>
          <note>
            Fru talman! Jag sitter med i någonting som heter
          </note>
          <note>
            Delegationen för energiförsörjning i södra Sverige.
          </note>
          <note>
            Vi får in mängder med handfasta ansökningar knutna till den skånska
            myllan och till det småländska höglandet. Hittills har vi registrerat
            2,5 TWh i energieffektivisering eller ökad produktion bara i södra
            Sverige, och det är bara början.
          </note>
          <note>
            Delegationen uppvaktas av industrier och t.o.m.
          </note>
          <note>
            av deras anställda genom fackklubbar, för de vill att vi skall
            satsa ännu mer på svenskproducerad alternativ energi.
          </note>
          <note>
            Ola Karlsson hänvisade till LO och fackföreningsrörelsen. Det
            var nästan så öronen trillade av. Om ni moderater lärde er att
            använda era öron och lyssna till fackföreningsrörelsen i andra
            frågor än just denna, skulle det glädja mig.
          </note>
          <note type="speaker">
            Anf. 206 INGER STRÖMBOM (kd) replik:
          </note>
          <note>
            Fru talman! Lennart Värmby har ju ett osedvanligt frejdigt språk.
            För säkerhets skull vill jag vara tydlig och säga att jag inte
            alls tog illa upp för de ord som han benämnde oss kristdemokrater
            med.
          </note>
          <note>
            Vi förstår ju hur ni i Vänsterpartiet vill ha't, men var skall
            ni ta't?
          </note>
          <note>
            Vänstern sitter vid regeringens bord och gör upp om budgeten.
            Nyss hörde vi att socialdemokraterna inte ville svara på frågan
            var pengarna skall tas. Då kanske Lennart Värmby kan vara lite
            mera öppen och ge besked.
          </note>
          <note>
            82 % av svenska folket ställer inte upp bakom er avvecklingsuppgörelse.
            Dessa människor och vi väntar med spänning på besked. Vem är det
            som skall betala de pengar som en snabbavveckling kostar?
          </note>
          <note type="speaker">
            Anf. 207 LENNART VÄRMBY (v) replik:
          </note>
          <note>
            Fru talman! Jag börjar bakifrån. Det är inte fråga om någon snabbavveckling.
            Det är snart 20 år sedan som vi hade folkomröstning, och då kämpade
            vi på samma sida av barrikaderna, Inger Strömbom och jag och några
            till.
          </note>
          <note>
            Vart pengarna skall tas? För att inte vara alltför cynisk så
            här före julafton är ju den bittra sanningen ändå den att det
            är småfolket som får betala. Småfolket får alltid betala i slutändan.
            Det finns ingen omväg när det gäller att plocka ut pengar, men
            rent tekniskt blir det väl fråga om skattepengar.
          </note>
          <note>
            Hur mycket? Jag vet inte, men jag tror att priset blir bättre
            för varje dag som går medan vi inväntar
          </note>
          <note>
            Regeringsrättens och juridikens hårda dom. För varje dag som
            går blir Barsebäck 1 bara äldre och mindre värt.
          </note>
          <note>
            Inger Strömbom berömde mitt frejdiga språk. Då kan jag som konsumentupplysning
            säga att jag inte bara har ett frejdigt språk, jag står också
            för en frejdig politik. Jag är faktiskt stolt över att ingå i
            en majoritet som innehåller socialdemokrater, som vi och andra
            kritiserade för att vara en betonghäck. Den häcken har flyttat
            på sig, åt rätt håll dessutom.
          </note>
          <note type="speaker">
            Anf. 208 INGER STRÖMBOM (kd) replik:
          </note>
          <note>
            Fru talman! Nu berömmer sig Lennart Värmby av att också stå för
            en frejdig politik. Då säger jag en gång till: Var skall pengarna
            tas? Jag skulle gärna vilja ha ett frejdigt svar på min fråga.
          </note>
          <note>
            Det visste inte Lennart Värmby, utan hotar med att det är småfolket
            som skall betala. Det är ingen frejdig politik. Det är ingen ansvarskännande
            politik,
          </note>
          <note>
            Lennart Värmby. Var skall pengarna tas?
          </note>
          <note type="speaker">
            Anf. 209 LENNART VÄRMBY (v) replik:
          </note>
          <note>
            Fru talman! Jag trodde inte att denna kammare hade sådana illusioner.
            Det är väl alltid i historien fram till modern tid varit så att
            det är småfolket som får betala. Inte minst överklassens vältrande
            i för mycket lyx och annat överflöd.
          </note>
          <note>
            När det gäller att avveckla Barsebäck och betala en eventuell
            räkning till Sydkraft finns det bara en kassaapparat, och den
            sitter Åsbrink på. Tack och lov verkar han väldigt snål och mån
            om slantarna, så det lär bli svårt att få ut dem. Men därifrån
            kommer man att få hämta dem.
          </note>
          <note>
            Då hoppas bara jag och Vänsterpartiet, och jag hoppas även ni
            andra, att vi går med överskott. Det sägs att vi skall göra det.
            Det överskottet skall räcka till att betala inte bara det utan
            också statsskulder och annat så att vi kommer på rätt bog i ekonomin
            och får ännu lättare att utveckla Sverige i hållbar riktning.
          </note>
          <note type="speaker">
            Anf. 210 EVA FLYBORG (fp) replik:
          </note>
          <note>
            Fru talman! För att spara lite tid kan jag instämma i föregående
            replikanters huvudsynpunkter på Lennart Värmbys anförande. Jag
            vill ändå tacka för detta uppiggande om än inte särskilt upplyftande
            anförande från Lennart Värmby.
          </note>
          <note>
            Om vi tre är Björnligan - Moderaterna, Kristdemokraterna och
            Folkpartiet - hoppas jag att Lennart
          </note>
          <note>
            Värmby i samma anda kan acceptera smeknamnet
          </note>
          <note>
            Kalle Anka.
          </note>
          <note type="speaker">
            Anf. 211 LENNART VÄRMBY (v) replik:
          </note>
          <note>
            Fru talman! Jag kan nog acceptera att bli kallad
          </note>
          <note>
            Kalle Anka, men jag förstår inte riktigt vad det argumentet har
            med energiuppgörelse och annat att göra.
          </note>
          <note>
            Eva Flyborg sade att mitt inlägg var frejdigt men att det inte
            var upplyftande. Jag försökte ändå att lyfta ögonlocken lite grann
            förbi 1999 och påpeka att det är färdriktningen som är väsentlig.
            Jag har t.o.m.
          </note>
          <note>
            medgett både i anförandet och replikskiftet att den vägen som
            vi försöker följa tillsammans med Socialdemokraterna, Miljöpartiet
            och Centerpartiet inte är spikrak.
          </note>
          <note>
            Det finns en viss berättigad kritik när det gäller bidragsgivande
            och annat där det inte går så heleffektivt. Men det finns kontrollstationer
            på vägen. Näringsutskottet kommer att få all anledning att kanske
            återkomma med omdisponeringar inom den liggande energiuppgörelsen
            där vi vässar instrumenten så att de blir ännu effektivare.
          </note>
          <note type="speaker">
            Anf. 212 WILLY SÖDERDAHL (v):
          </note>
          <note>
            Fru talman! Matz Hammarström efterlyste var enskilda ledamöter
            från andra partier står i frågan om
          </note>
          <note>
            Polenkabeln. Jag representerar Vänsterpartiet och är från Blekinge,
            och jag kommer att rösta för reservation 3. Jag anser nämligen
            inte heller att man kan bygga Polenkabeln om man tar försiktighetsprincipen
            på allvar.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            AU1 Utgiftsområdena 13 Ekonomisk trygghet vid arbetslöshet och
            14 Arbetsmarknad och arbetsliv
          </note>
          <note>
            Mom. 1 (allmän inriktning av politiken)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            3. res. 2 (v)
          </note>
          <note>
            4. res. 3 (c)
          </note>
          <note>
            Förberedande votering 1:
          </note>
          <note>
            39 för res. 2
          </note>
          <note>
            13 för res. 3
          </note>
          <note>
            250 avstod
          </note>
          <note>
            47 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            124 för res. 1
          </note>
          <note>
            40 för res. 2
          </note>
          <note>
            138 avstod
          </note>
          <note>
            47 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            152 för utskottet
          </note>
          <note>
            125 för res. 1
          </note>
          <note>
            25 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v
          </note>
          <note>
            För res. 1: 76 m, 36 kd, 13 fp
          </note>
          <note>
            Avstod: 1 v, 12 c, 12 mp
          </note>
          <note>
            Frånvarande: 17 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 2 (handlingsplan om sysselsättningspolitik)
          </note>
          <note>
            1. utskottet
          </note>
          <note>
            2. res. 4 (m, kd, fp)
          </note>
          <note>
            Votering:
          </note>
          <note>
            176 för utskottet
          </note>
          <note>
            126 för res. 4
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 39 v, 12 c, 12 mp
          </note>
          <note>
            För res. 4: 1 s, 76 m, 36 kd, 13 fp
          </note>
          <note>
            Frånvarande: 17 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 4 (arbetsmarknaden för handikappade)
          </note>
          <note>
            Utskottets hemställan med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 5 (m)
          </note>
          <note>
            Votering:
          </note>
          <note>
            224 för utskottet
          </note>
          <note>
            75 för res. 5
          </note>
          <note>
            2 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan med godkännande av utskottets
            motivering.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 39 v, 35 kd, 12 c, 12 fp, 12 mp
          </note>
          <note>
            För res. 5: 75 m
          </note>
          <note>
            Avstod: 1 kd, 1 fp
          </note>
          <note>
            Frånvarande: 17 s, 7 m, 4 v, 6 kd, 6 c, 4 fp, 4 mp
          </note>
          <note>
            Mom. 6 (kvinnors förutsättningar att starta eget företag)
          </note>
          <note>
            1. utskottet
          </note>
          <note>
            2. res. 8 (kd, c, fp)
          </note>
          <note>
            Votering:
          </note>
          <note>
            242 för utskottet
          </note>
          <note>
            60 för res. 8
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 76 m, 39 v, 1 kd, 12 mp
          </note>
          <note>
            För res. 8: 35 kd, 12 c, 13 fp
          </note>
          <note>
            Frånvarande: 17 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 27 (uppföljning av arbetspraktik)
          </note>
          <note>
            1. utskottet
          </note>
          <note>
            2. res. 20 (kd, c, fp)
          </note>
          <note>
            Votering:
          </note>
          <note>
            241 för utskottet
          </note>
          <note>
            61 för res. 20
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 76 m, 39 v, 12 mp
          </note>
          <note>
            För res. 20: 36 kd, 12 c, 13 fp
          </note>
          <note>
            Frånvarande: 17 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 30 (utredning om det statliga stödet vid kommunal utvecklingsgaranti)
          </note>
          <note>
            1. utskottet
          </note>
          <note>
            2. res. 22 (v)
          </note>
          <note>
            Votering:
          </note>
          <note>
            260 för utskottet
          </note>
          <note>
            40 för res. 22
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 75 m, 36 kd, 12 c, 13 fp, 12 mp
          </note>
          <note>
            För res. 22: 1 m, 39 v
          </note>
          <note>
            Frånvarande: 19 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 38 (friår m.m.)
          </note>
          <note>
            1. utskottet
          </note>
          <note>
            2. res. 27 (kd)
          </note>
          <note>
            3. res. 28 (mp)
          </note>
          <note>
            Förberedande votering:
          </note>
          <note>
            37 för res. 27
          </note>
          <note>
            13 för res. 28
          </note>
          <note>
            250 avstod
          </note>
          <note>
            49 frånvarande
          </note>
          <note>
            Kammaren biträdde res. 27.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            36 för res. 27
          </note>
          <note>
            90 avstod
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 39 v, 10 c, 13 fp
          </note>
          <note>
            För res. 27: 36 kd
          </note>
          <note>
            Avstod: 76 m, 2 c, 12 mp
          </note>
          <note>
            Frånvarande: 17 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 49 (anslag på utgiftsområde 14 för 1999)
          </note>
          <note>
            1. utskottet
          </note>
          <note>
            2. res. 34 (c)
          </note>
          <note>
            Votering:
          </note>
          <note>
            174 för utskottet
          </note>
          <note>
            13 för res. 34
          </note>
          <note>
            114 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 39 v, 8 kd, 1 fp, 12 mp
          </note>
          <note>
            För res. 34: 1 kd, 12 c
          </note>
          <note>
            Avstod: 75 m, 27 kd, 12 fp
          </note>
          <note>
            Frånvarande: 17 s, 7 m, 4 v, 6 kd, 6 c, 4 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU1 Utgiftsområde 24 Näringsliv
          </note>
          <note>
            Mom. 1 (mål)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            Votering:
          </note>
          <note>
            177 för utskottet
          </note>
          <note>
            125 för res. 1
          </note>
          <note>
            47 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 39 v, 12 c, 12 mp
          </note>
          <note>
            För res. 1: 76 m, 36 kd, 13 fp
          </note>
          <note>
            Frånvarande: 17 s, 6 m, 4 v, 6 kd, 6 c, 4 fp, 4 mp
          </note>
          <note>
            Mom. 2 (anslag m.m. inom utgiftsområde 24 Näringsliv)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Votering:
          </note>
          <note>
            171 för utskottet
          </note>
          <note>
            12 för res. 2
          </note>
          <note>
            118 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 1 m, 39 v, 6 kd, 8 c, 3 fp
          </note>
          <note>
            För res. 2: 12 mp
          </note>
          <note>
            Avstod: 75 m, 30 kd, 3 c, 10 fp
          </note>
          <note>
            Frånvarande: 17 s, 6 m, 4 v, 6 kd, 7 c, 4 fp, 4 mp
          </note>
          <note>
            Tredje vice talman Rose-Marie Frebran (kd) anmälde att hon avsett
            att avstå från att rösta men markerats ha röstat ja.
          </note>
          <note>
            Mom. 3 (Patent- och registreringsverkets handläggningstider)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            164 för utskottet
          </note>
          <note>
            136 för res. 3
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 12 mp
          </note>
          <note>
            För res. 3: 75 m, 36 kd, 12 c, 13 fp
          </note>
          <note>
            Frånvarande: 17 s, 7 m, 5 v, 6 kd, 6 c, 4 fp, 4 mp
          </note>
          <note>
            Mom. 4 (exportfrämjande verksamhet)
          </note>
          <note>
            1. utskottet
          </note>
          <note>
            2. res. 4 (m, kd, c, fp)
          </note>
          <note>
            Votering:
          </note>
          <note>
            164 för utskottet
          </note>
          <note>
            136 för res. 4
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 38 v, 12 mp
          </note>
          <note>
            För res. 4: 76 m, 36 kd, 11 c, 13 fp
          </note>
          <note>
            Frånvarande: 17 s, 6 m, 5 v, 6 kd, 7 c, 4 fp, 4 mp
          </note>
          <note>
            Mom. 5 (Assi Domän AB)
          </note>
          <note>
            Proposition ställdes först beträffande utskottets hemställan
            och därefter i fråga om motiveringen.
          </note>
          <note>
            Hemställan:
          </note>
          <note>
            1. utskottets hemställan
          </note>
          <note>
            2. hemställan i res. 6 (fp)
          </note>
          <note>
            3. hemställan i res. 7 (mp)
          </note>
          <note>
            Förberedande votering:
          </note>
          <note>
            13 för res. 6
          </note>
          <note>
            13 för res. 7
          </note>
          <note>
            275 avstod
          </note>
          <note>
            48 frånvarande
          </note>
          <note>
            Andre vice talmannen konstaterade att lika röstetal uppkommit.
            Utgången skulle avgöras genom lottning.
          </note>
          <note>
            Andre vice talmannen anmodade Carlinge Wisberg
          </note>
          <note>
            (v) och Marianne Andersson (c) att fungera som kontrollanter
            vid lottningen samt Sylvia Lindgren (s) att förrätta lottningen.
          </note>
          <note>
            Den upptagna lottsedeln visade ett ja och kammaren hade således
            antagit res. 6.
          </note>
          <note>
            Huvudvotering:
          </note>
          <note>
            248 för utskottet
          </note>
          <note>
            13 för res. 6
          </note>
          <note>
            39 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 74 m, 37 v, 12 kd, 12 c
          </note>
          <note>
            För res. 6: 13 fp
          </note>
          <note>
            Avstod: 1 s, 2 m, 24 kd, 12 mp
          </note>
          <note>
            Frånvarande: 17 s, 6 m, 6 v, 6 kd, 6 c, 4 fp, 4 mp
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 5 (m, kd).
          </note>
          <note>
            163 för utskottet
          </note>
          <note>
            111 för res. 5
          </note>
          <note>
            26 avstod
          </note>
          <note>
            49 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 37 v, 12 c,
          </note>
          <note>
            För res. 6: 76 m, 35 kd
          </note>
          <note>
            Avstod: 1 kd, 13 fp, 12 mp
          </note>
          <note>
            Frånvarande: 17 s, 6 m, 6 v, 6 kd, 6 c, 4 fp, 4 mp
          </note>
          <note>
            NU2 Utgiftsområde 19 Regional utjämning och utveckling
          </note>
          <note>
            Mom. 1 (stödområdesfrågor)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            163 för utskottet
          </note>
          <note>
            137 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 37 v, 12 mp
          </note>
          <note>
            För res. 1: 76 m, 36 kd, 12 c, 13 fp
          </note>
          <note>
            Frånvarande: 17 s, 6 m, 6 v, 6 kd, 6 c, 4 fp, 4 mp
          </note>
          <note>
            Mom. 2 (fasta resurser till Folkrörelserådet m.m.)
          </note>
          <note>
            1. utskottet
          </note>
          <note>
            2. res. 2 (kd)
          </note>
          <note>
            Votering:
          </note>
          <note>
            249 för utskottet
          </note>
          <note>
            37 för res. 2
          </note>
          <note>
            13 avstod
          </note>
          <note>
            50 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 74 m, 37 v, 3 c, 10 fp, 12 mp
          </note>
          <note>
            För res. 2: 1 m, 36 kd
          </note>
          <note>
            Avstod: 1 m, 9 c, 3 fp
          </note>
          <note>
            Frånvarande: 18 s, 6 m, 6 v, 6 kd, 6 c, 4 fp, 4 mp
          </note>
          <note>
            Mom. 5 (anslag m.m. inom utgiftsområde 19 Regional utjämning
            och utveckling)
          </note>
          <note>
            1. utskottet
          </note>
          <note>
            2. res. 3 (mp)
          </note>
          <note>
            Votering:
          </note>
          <note>
            159 för utskottet
          </note>
          <note>
            13 för res. 3
          </note>
          <note>
            128 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 36 v, 8 c, 1 fp
          </note>
          <note>
            För res. 3: 1 v, 12 mp
          </note>
          <note>
            Avstod: 76 m, 36 kd, 4 c, 12 fp
          </note>
          <note>
            Frånvarande: 17 s, 6 m, 6 v, 6 kd, 6 c, 4 fp, 4 mp
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            NU3 Utgiftsområde 21 Energi
          </note>
          <note>
            Mom. 1 (lagen om kärnkraftens avveckling)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            Votering:
          </note>
          <note>
            175 för utskottet
          </note>
          <note>
            125 för res. 1
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 37 v, 12 c, 12 mp
          </note>
          <note>
            För res. 1: 76 m, 36 kd, 13 fp
          </note>
          <note>
            Frånvarande: 17 s, 6 m, 6 v, 6 kd, 6 c, 4 fp, 4 mp
          </note>
          <note>
            Mom. 2 (ersättning för avveckling av en reaktor i
          </note>
          <note>
            Barsebäcksverket)
          </note>
          <note>
            1. utskottet
          </note>
          <note>
            2. res. 2 (m, kd, fp)
          </note>
          <note>
            Kammaren biföll utskottets hemställan med acklamation
          </note>
          <note>
            Mom. 3
          </note>
          <note>
            Kammaren biföll utskottets hemställan.
          </note>
          <note>
            Mom. 4 (Affärsverket svenska kraftnät)
          </note>
          <note>
            1. utskottet
          </note>
          <note>
            2. res. 3 (c, mp)
          </note>
          <note>
            Votering:
          </note>
          <note>
            268 för utskottet
          </note>
          <note>
            29 för res. 3
          </note>
          <note>
            4 avstod
          </note>
          <note>
            48 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 76 m, 30 v, 35 kd, 13 fp
          </note>
          <note>
            För res. 3: 4 v, 1 kd, 12 c, 12 mp
          </note>
          <note>
            Avstod: 4 v
          </note>
          <note>
            Frånvarande: 17 s, 6 m, 5 v, 6 kd, 6 c, 4 fp, 4 mp
          </note>
          <note>
            Mom. 5 (landsbygdens elektrifiering)
          </note>
          <note>
            1. utskottet
          </note>
          <note>
            2. res. 4 (m, kd, c, fp)
          </note>
          <note>
            Kammaren biföll utskottets hemställan med acklamation
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1998/99:36 Vapenregister
          </note>
          <note>
            1998/99:38 Staten och trossamfunden - Begravningsverksamheten,
            kulturminnena, personalen, avgiftsbetalningen, m.m.
          </note>
          <note>
            Skrivelse
          </note>
          <note>
            1998/99:33 Beredskapen mot svåra påfrestningar på samhället i
            fred
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 17 december
          </note>
          <note>
            1998/99:85 av Sten Andersson (m) till statsrådet
          </note>
          <note>
            Lars-Erik Lövdén
          </note>
          <note>
            Ombildning av hyresfastigheter till bostadsrätter
          </note>
          <note>
            1998/99:86 av Roland Larsson (s) till näringsministern
          </note>
          <note>
            Åtgärder för tillväxt i Stockholm
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 19 januari
          </note>
          <note>
            1999.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 december
          </note>
          <note>
            1998/99:195 av Sten Tolgfors (m) till utbildningsministern
          </note>
          <note>
            Örebro universitet
          </note>
          <note>
            1998/99:196 av Anders Ygeman (s) till näringsministern
          </note>
          <note>
            Priser på internationella tågresor
          </note>
          <note>
            1998/99:197 av Bertil Persson (m) till utbildningsministern
          </note>
          <note>
            Sjöfartsutbildning
          </note>
          <note>
            1998/99:198 av Bertil Persson (m) till näringsministern
          </note>
          <note>
            Utflyttning av företag
          </note>
          <note>
            1998/99:199 av Tullia von Sydow (s) till socialministern
          </note>
          <note>
            Seniorboende
          </note>
          <note>
            1998/99:200 av Tullia von Sydow (s) till socialministern
          </note>
          <note>
            Hälsoundersökning för äldre
          </note>
          <note>
            1998/99:201 av Tullia von Sydow (s) till näringsministern
          </note>
          <note>
            Åtgärder mot åldersdiskriminering
          </note>
          <note>
            1998/99:202 av Barbro Hietala Nordlund (s) till näringsministern
          </note>
          <note>
            Statens regionalpolitiska ansvar
          </note>
          <note>
            1998/99:203 av Camilla Dahlin-Andersson (fp) till kulturministern
          </note>
          <note>
            Millenniumfirandet
          </note>
          <note>
            1998/99:204 av Camilla Dahlin-Andersson (fp) till statsrådet
            Ingegerd Wärnersson
          </note>
          <note>
            Friskolorna
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 19 januari 1999.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 december
          </note>
          <note>
            1998/99:128 av Mats Odell (kd) till finansministern
          </note>
          <note>
            Det statliga utgiftstaket för år 1998
          </note>
          <note>
            1998/99:180 av Raimo Pärssinen (s) till statsrådet
          </note>
          <note>
            Maj-Inger Klingvall
          </note>
          <note>
            Rätt till sjukpenning
          </note>
          <note>
            den 17 december
          </note>
          <note>
            1998/99:167 av Thomas Julin (mp) till utbildningsministern
          </note>
          <note>
            Specialistutbildningar inom vården
          </note>
          <note>
            1998/99:172 av Inger Strömbom (kd) till näringsministern
          </note>
          <note>
            Kunskapslyftet och företagandet
          </note>
          <note>
            1998/99:181 av Jonas Ringqvist (v) till utbildningsministern
          </note>
          <note>
            Teckenspråksutbildningen i Vänersborg
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 19 januari 1999.
          </note>
          <note>
            17 § Kammaren åtskildes kl. 21.28.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 9 § anf. 22 (delvis), av förste vice talmannen därefter
            t.o.m. anf. 66 (delvis), av talmannen därefter t.o.m. 10 § anf.
            100 (delvis), av tredje vice talmannen därefter t.o.m. 11 § anf.
            154
          </note>
          <note>
            (delvis), av talmannen därefter till ajourneringen kl. 17.58
            och av andre vice talmannen därefter till sammanträdets slut.
          </note>
          <note>
            Innehållsförteckning
          </note>
          <note>
            1 § Justering av protokoll 1
          </note>
          <note>
            2 § Anmälan om kompletteringsval till arbetsmarknadsutskottet
            1
          </note>
          <note>
            3 § Meddelande om val 1
          </note>
          <note>
            4 § Anmälan om fördröjda svar på interpellationer 1
          </note>
          <note>
            5 § Anmälan om inkomna faktapromemorior om förslag från
          </note>
          <note>
            Europeiska kommissionen 1
          </note>
          <note>
            6 § Hänvisning av ärenden till utskott 2
          </note>
          <note>
            7 § Förnyad bordläggning 2
          </note>
          <note>
            8 § Beslut rörande utskottsbetänkande som slutdebatterats den
          </note>
          <note>
            16 december 2
          </note>
          <note>
            SoU1 Utgiftsområde 9 Hälsovård, sjukvård och social omsorg 2
          </note>
          <note>
            Meddelande om samlad votering 2
          </note>
          <note>
            9 § Ekonomisk trygghet vid arbetslöshet samt arbetsmarknad och
            arbetsliv 2
          </note>
          <note>
            Arbetsmarknadsutskottets betänkande 1998/99:AU1 2
          </note>
          <note>
            Anf. 1 KENT OLSSON (m) 2
          </note>
          <note>
            Anf. 2 HANS ANDERSSON (v) 4
          </note>
          <note>
            Anf. 3 KENT OLSSON (m) replik 7
          </note>
          <note>
            Anf. 4 HANS ANDERSSON (v) replik 7
          </note>
          <note>
            Anf. 5 KENT OLSSON (m) replik 7
          </note>
          <note>
            Anf. 6 HANS ANDERSSON (v) replik 7
          </note>
          <note>
            Anf. 7 STEFAN ATTEFALL (kd) 8
          </note>
          <note>
            Anf. 8 HANS ANDERSSON (v) replik 9
          </note>
          <note>
            Anf. 9 STEFAN ATTEFALL (kd) replik 10
          </note>
          <note>
            Anf. 10 HANS ANDERSSON (v) replik 10
          </note>
          <note>
            Anf. 11 STEFAN ATTEFALL (kd) replik 11
          </note>
          <note>
            Anf. 12 MARGARETA ANDERSSON (c) 11
          </note>
          <note>
            Anf. 13 HANS ANDERSSON (v) replik 13
          </note>
          <note>
            Anf. 14 MARGARETA ANDERSSON (c) replik 13
          </note>
          <note>
            Anf. 15 HANS ANDERSSON (v) replik 13
          </note>
          <note>
            Anf. 16 MARGARETA ANDERSSON (c) replik 13
          </note>
          <note>
            Anf. 17 ELVER JONSSON (fp) 14
          </note>
          <note>
            Anf. 18 HANS ANDERSSON (v) replik 16
          </note>
          <note>
            Anf. 19 ELVER JONSSON (fp) replik 17
          </note>
          <note>
            Anf. 20 HANS ANDERSSON (v) replik 17
          </note>
          <note>
            Anf. 21 ELVER JONSSON (fp) replik 17
          </note>
          <note>
            Anf. 22 BARBRO JOHANSSON (mp) 17
          </note>
          <note>
            Anf. 23 STEFAN ATTEFALL (kd) replik 19
          </note>
          <note>
            Anf. 24 BARBRO JOHANSSON (mp) replik 19
          </note>
          <note>
            Anf. 25 STEFAN ATTEFALL (kd) replik 20
          </note>
          <note>
            Anf. 26 BARBRO JOHANSSON (mp) replik 20
          </note>
          <note>
            Anf. 27 ELVER JONSSON (fp) replik 20
          </note>
          <note>
            Anf. 28 BARBRO JOHANSSON (mp) replik 20
          </note>
          <note>
            Anf. 29 ELVER JONSSON (fp) replik 21
          </note>
          <note>
            Anf. 30 BARBRO JOHANSSON (mp) replik 21
          </note>
          <note>
            Anf. 31 MARGARETA ANDERSSON (c) replik 21
          </note>
          <note>
            Anf. 32 BARBRO JOHANSSON (mp) replik 21
          </note>
          <note>
            Anf. 33 MARGARETA ANDERSSON (c) replik 21
          </note>
          <note>
            Anf. 34 BARBRO JOHANSSON (mp) replik 21
          </note>
          <note>
            Anf. 35 KENT OLSSON (m) replik 22
          </note>
          <note>
            Anf. 36 BARBRO JOHANSSON (mp) replik 22
          </note>
          <note>
            Anf. 37 KENT OLSSON (m) replik 22
          </note>
          <note>
            Anf. 38 BARBRO JOHANSSON (mp) replik 22
          </note>
          <note>
            Anf. 39 JOHNNY AHLQVIST (s) 23
          </note>
          <note>
            Anf. 40 STEFAN ATTEFALL (kd) replik 25
          </note>
          <note>
            Anf. 41 JOHNNY AHLQVIST (s) replik 25
          </note>
          <note>
            Anf. 42 STEFAN ATTEFALL (kd) replik 26
          </note>
          <note>
            Anf. 43 JOHNNY AHLQVIST (s) replik 26
          </note>
          <note>
            Anf. 44 KENT OLSSON (m) replik 27
          </note>
          <note>
            Anf. 45 JOHNNY AHLQVIST (s) replik 27
          </note>
          <note>
            Anf. 46 KENT OLSSON (m) replik 27
          </note>
          <note>
            Anf. 47 JOHNNY AHLQVIST (s) replik 28
          </note>
          <note>
            Anf. 48 ELVER JONSSON (fp) replik 28
          </note>
          <note>
            Anf. 49 JOHNNY AHLQVIST (s) replik 28
          </note>
          <note>
            Anf. 50 ELVER JONSSON (fp) replik 29
          </note>
          <note>
            Anf. 51 JOHNNY AHLQVIST (s) replik 29
          </note>
          <note>
            Anf. 52 HANS ANDERSSON (v) replik 29
          </note>
          <note>
            Anf. 53 JOHNNY AHLQVIST (s) replik 30
          </note>
          <note>
            Anf. 54 HANS ANDERSSON (v) replik 30
          </note>
          <note>
            Anf. 55 JOHNNY AHLQVIST (s) replik 30
          </note>
          <note>
            Anf. 56 BARBRO JOHANSSON (mp) replik 31
          </note>
          <note>
            Anf. 57 JOHNNY AHLQVIST (s) replik 31
          </note>
          <note>
            Anf. 58 MARGARETA ANDERSSON (c) replik 31
          </note>
          <note>
            Anf. 59 JOHNNY AHLQVIST (s) replik 31
          </note>
          <note>
            Anf. 60 MARGARETA ANDERSSON (c) replik 32
          </note>
          <note>
            Anf. 61 HENRIK WESTMAN (m) 32
          </note>
          <note>
            Anf. 62 JOHNNY AHLQVIST (s) replik 33
          </note>
          <note>
            Anf. 63 HENRIK WESTMAN (m) replik 34
          </note>
          <note>
            Anf. 64 JOHNNY AHLQVIST (s) replik 34
          </note>
          <note>
            Anf. 65 CAMILLA SKÖLD (v) 34
          </note>
          <note>
            Anf. 66 MARIA LARSSON (kd) 35
          </note>
          <note>
            Anf. 67 JOHNNY AHLQVIST (s) replik 37
          </note>
          <note>
            Anf. 68 MARIA LARSSON (kd) replik 37
          </note>
          <note>
            Anf. 69 RUNAR PATRIKSSON (fp) 37
          </note>
          <note>
            Anf. 70 MAGNUS JACOBSSON (kd) 38
          </note>
          <note>
            Anf. 71 JOHNNY AHLQVIST (s) replik 39
          </note>
          <note>
            Anf. 72 MAGNUS JACOBSSON (kd) replik 39
          </note>
          <note>
            Anf. 73 JOHNNY AHLQVIST (s) replik 39
          </note>
          <note>
            Anf. 74 MAGNUS JACOBSSON (kd) replik 40
          </note>
          <note>
            Anf. 75 HANS ANDERSSON (v) replik 40
          </note>
          <note>
            Anf. 76 MAGNUS JACOBSSON (kd) replik 40
          </note>
          <note>
            Anf. 77 HANS ANDERSSON (v) replik 41
          </note>
          <note>
            Anf. 78 MAGNUS JACOBSSON (kd) replik 41
          </note>
          <note>
            Anf. 79 SVEN-ERIK SJÖSTRAND (v) 41
          </note>
          <note>
            Anf. 80 EWA LARSSON (mp) 42
          </note>
          <note>
            Anf. 81 MARIA LARSSON (kd) replik 43
          </note>
          <note>
            Anf. 82 EWA LARSSON (mp) replik 44
          </note>
          <note>
            Anf. 83 MARIA LARSSON (kd) replik 44
          </note>
          <note>
            Anf. 84 EWA LARSSON (mp) replik 44
          </note>
          <note>
            Anf. 85 CARL ERIK HEDLUND (m) 44
          </note>
          <note>
            Anf. 86 HELENA BARGHOLTZ (fp) 45
          </note>
          <note>
            Anf. 87 MARGARETA ANDERSSON (c) replik 45
          </note>
          <note>
            Anf. 88 HELENA BARGHOLTZ (fp) replik 46
          </note>
          <note>
            Anf. 89 MARGARETA ANDERSSON (c) replik 46
          </note>
          <note>
            Anf. 90 HELENA BARGHOLTZ (fp) replik 46
          </note>
          <note>
            Anf. 91 HANS KARLSSON (s) 46
          </note>
          <note>
            Anf. 92 HELENA BARGHOLTZ (fp) replik 46
          </note>
          <note>
            Anf. 93 HANS KARLSSON (s) replik 47
          </note>
          <note>
            Anf. 94 HELENA BARGHOLTZ (fp) replik 47
          </note>
          <note>
            Anf. 95 HANS KARLSSON (s) replik 47
          </note>
          <note>
            (Beslut fattades efter 12 §.) 47
          </note>
          <note>
            10 § Näringsliv 47
          </note>
          <note>
            Näringsutskottets betänkande 1998/99:NU1 47
          </note>
          <note>
            Anf. 96 PER WESTERBERG (m) 47
          </note>
          <note>
            Anf. 97 MIKAEL OSCARSSON (kd) 49
          </note>
          <note>
            Anf. 98 ÅKE SANDSTRÖM (c) 50
          </note>
          <note>
            Anf. 99 EVA FLYBORG (fp) 51
          </note>
          <note>
            Anf. 100 MATZ HAMMARSTRÖM (mp) 53
          </note>
          <note>
            Anf. 101 PER WESTERBERG (m) replik 54
          </note>
          <note>
            Anf. 102 EVA FLYBORG (fp) replik 55
          </note>
          <note>
            Anf. 103 MATZ HAMMARSTRÖM (mp) replik 55
          </note>
          <note>
            Anf. 104 EVA FLYBORG (fp) replik 55
          </note>
          <note>
            Anf. 105 SYLVIA LINDGREN (s) 55
          </note>
          <note>
            Anf. 106 PER WESTERBERG (m) replik 57
          </note>
          <note>
            Anf. 107 SYLVIA LINDGREN (s) replik 57
          </note>
          <note>
            Anf. 108 PER WESTERBERG (m) replik 57
          </note>
          <note>
            Anf. 109 SYLVIA LINDGREN (s) replik 58
          </note>
          <note>
            Anf. 110 EVA FLYBORG (fp) replik 58
          </note>
          <note>
            Anf. 111 SYLVIA LINDGREN (s) replik 58
          </note>
          <note>
            Anf. 112 EVA FLYBORG (fp) replik 58
          </note>
          <note>
            Anf. 113 SYLVIA LINDGREN (s) replik 59
          </note>
          <note>
            Anf. 114 MIKAEL OSCARSSON (kd) replik 59
          </note>
          <note>
            Anf. 115 SYLVIA LINDGREN (s) replik 59
          </note>
          <note>
            Anf. 116 MIKAEL OSCARSSON (kd) replik 59
          </note>
          <note>
            Anf. 117 MATZ HAMMARSTRÖM (mp) replik 59
          </note>
          <note>
            Anf. 118 SYLVIA LINDGREN (s) replik 59
          </note>
          <note>
            Anf. 119 MATZ HAMMRSTRÖM (mp) replik 59
          </note>
          <note>
            Anf. 120 SYLVIA LINDGREN (s) replik 59
          </note>
          <note>
            Anf. 121 ÅKE SANDSTRÖM (c) replik 59
          </note>
          <note>
            Anf. 122 SYLVIA LINDGREN (s) replik 60
          </note>
          <note>
            Anf. 123 LENNART BEIJER (v) 60
          </note>
          <note>
            Anf. 124 PER WESTERBERG (m) replik 61
          </note>
          <note>
            Anf. 125 LENNART BEIJER (v) replik 61
          </note>
          <note>
            Anf. 126 PER WESTERBERG (m) replik 61
          </note>
          <note>
            Anf. 127 LENNART BEIJER (v) replik 62
          </note>
          <note>
            Anf. 128 MIKAEL OSCARSSON (kd) replik 62
          </note>
          <note>
            Anf. 129 LENNART BEIJER (v) replik 62
          </note>
          <note>
            Anf. 130 MIKAEL OSCARSSON (kd) replik 62
          </note>
          <note>
            Anf. 131 LENNART BEIJER (v) replik 62
          </note>
          <note>
            Anf. 132 LENNART GUSTAVSSON (v) 62
          </note>
          <note>
            Anf. 133 INGER STRÖMBOM (kd) 63
          </note>
          <note>
            Anf. 134 EVA FLYBORG (fp) replik 64
          </note>
          <note>
            Anf. 135 INGER STRÖMBOM (kd) replik 64
          </note>
          <note>
            Anf. 136 EVA FLYBORG (fp) replik 64
          </note>
          <note>
            Anf. 137 KARL GUSTAV ABRAMSSON (s) 64
          </note>
          <note>
            Anf. 138 EVA FLYBORG (fp)replik 65
          </note>
          <note>
            Anf. 139 KARL GUSTAV ABRAMSSON (s) replik 65
          </note>
          <note>
            Anf. 140 EVA FLYBORG (fp) replik 65
          </note>
          <note>
            Anf. 141 KARL GUSTAV ABRAMSSON (s) replik 65
          </note>
          <note>
            Anf. 142 SVEN-ERIK ÖSTERBERG (s) 65
          </note>
          <note>
            Anf. 143 PER WESTERBERG (m) replik 66
          </note>
          <note>
            Anf. 144 SVEN-ERIK ÖSTERBERG (s) replik 66
          </note>
          <note>
            Anf. 145 PER WESTERBERG (m) replik 66
          </note>
          <note>
            Anf. 146 SVEN-ERIK ÖSTERBERG (s) replik 67
          </note>
          <note>
            Anf. 147 PER WESTERBERG (m) 67
          </note>
          <note>
            Anf. 148 SVEN-ERIK ÖSTERBERG (s) 67
          </note>
          <note>
            Anf. 149 PER WESTERBERG (m) 67
          </note>
          <note>
            Anf. 150 SVEN-ERIK ÖSTERBERG (s) 68
          </note>
          <note>
            Anf. 151 PER WESTERBERG (m) 68
          </note>
          <note>
            (Beslut fattades efter 12 §.) 68
          </note>
          <note>
            11 § Regional utjämning och utveckling 68
          </note>
          <note>
            Näringsutskottets betänkande 1998/99:NU2 68
          </note>
          <note>
            Anf. 152 OLA SUNDELL (m) 68
          </note>
          <note>
            Anf. 153 HARALD BERGSTRÖM (kd) 69
          </note>
          <note>
            Anf. 154 ÅKE SANDSTRÖM (c) 70
          </note>
          <note>
            Anf. 155 YVONNE ÅNGSTRÖM (fp) 72
          </note>
          <note>
            Anf. 156 ÅKE SANDSTRÖM (c) replik 73
          </note>
          <note>
            Anf. 157 YVONNE ÅNGSTRÖM (fp) replik 73
          </note>
          <note>
            Anf. 158 MATZ HAMMARSTRÖM (mp) 73
          </note>
          <note>
            Anf. 159 REYNOLDH FURUSTRAND (s) 74
          </note>
          <note>
            Anf. 160 HARALD BERGSTRÖM (kd) replik 75
          </note>
          <note>
            Anf. 161 REYNOLDH FURUSTRAND (s) replik 75
          </note>
          <note>
            Anf. 162 HARALD BERGSTRÖM (kd) replik 75
          </note>
          <note>
            Anf. 163 REYNOLDH FURUSTRAND (s) replik 75
          </note>
          <note>
            Anf. 164 YVONNE ÅNGSTRÖM (fp) replik 76
          </note>
          <note>
            Anf. 165 REYNOLDH FURUSTRAND (s) replik 76
          </note>
          <note>
            Anf. 166 YVONNE ÅNGSTRÖM (fp) replik 76
          </note>
          <note>
            Anf. 167 OLA SUNDELL (m) replik 76
          </note>
          <note>
            Anf. 168 REYNOLDH FURUSTRAND (s) replik 76
          </note>
          <note>
            Anf. 169 OLA SUNDELL (m) replik 76
          </note>
          <note>
            Anf. 170 REYNOLDH FURUSTRAND (s) replik 77
          </note>
          <note>
            Anf. 171 GUNILLA WAHLÉN (v) 77
          </note>
          <note>
            Anf. 172 ÅKE SANDSTRÖM (c) replik 78
          </note>
          <note>
            Anf. 173 GUNILLA WAHLÉN (v) replik 78
          </note>
          <note>
            (Beslut fattades efter 12 §.) 78
          </note>
          <note>
            Ajournering 78
          </note>
          <note>
            Återupptagna förhandlingar 78
          </note>
          <note>
            12 § Energi 78
          </note>
          <note>
            Näringsutskottets betänkande 1998/99:NU3 79
          </note>
          <note>
            Anf. 174 OLA KARLSSON (m) 79
          </note>
          <note>
            Anf. 175 INGER STRÖMBOM (kd) 80
          </note>
          <note>
            Anf. 176 ÅKE SANDSTRÖM (c) 81
          </note>
          <note>
            Anf. 177 OLA KARLSSON (m) replik 81
          </note>
          <note>
            Anf. 178 ÅKE SANDSTRÖM (c) replik 81
          </note>
          <note>
            Anf. 179 OLA KARLSSON (m) replik 81
          </note>
          <note>
            Anf. 180 INGER STRÖMBOM (kd) replik 82
          </note>
          <note>
            Anf. 181 ÅKE SANDSTRÖM (c) replik 82
          </note>
          <note>
            Anf. 182 EVA FLYBORG (fp) 82
          </note>
          <note>
            Anf. 183 MATZ HAMMARSTRÖM (mp) 83
          </note>
          <note>
            Anf. 184 OLA KARLSSON (m) replik 84
          </note>
          <note>
            Anf. 185 MATZ HAMMARSTRÖM (mp) replik 84
          </note>
          <note>
            Anf. 186 OLA KARLSSON (m) replik 84
          </note>
          <note>
            Anf. 187 MATZ HAMMARSTRÖM (mp) replik 85
          </note>
          <note>
            Anf. 188 INGER STRÖMBOM (kd) replik 85
          </note>
          <note>
            Anf. 189 MATZ HAMMARSTRÖM (mp) replik 85
          </note>
          <note>
            Anf. 190 INGER STRÖMBOM (kd) replik 85
          </note>
          <note>
            Anf. 191 MATZ HAMMARSTRÖM (mp) replik 85
          </note>
          <note>
            Anf. 192 BARBRO ANDERSSON ÖHRN (s) 85
          </note>
          <note>
            Anf. 193 OLA KARLSSON (m) replik 86
          </note>
          <note>
            Anf. 194 BARBRO ANDERSSON ÖHRN (s) replik 86
          </note>
          <note>
            Anf. 195 OLA KARLSSON (m) replik 87
          </note>
          <note>
            Anf. 196 BARBRO ANDERSSON ÖHRN (s) replik 87
          </note>
          <note>
            Anf. 197 INGER STRÖMBOM (kd) replik 87
          </note>
          <note>
            Anf. 198 BARBRO ANDERSSON ÖHRN (s) replik 87
          </note>
          <note>
            Anf. 199 INGER STRÖMBOM (kd) replik 87
          </note>
          <note>
            Anf. 200 BARBRO ANDERSSON ÖHRN (s) replik 87
          </note>
          <note>
            Anf. 201 LENNART VÄRMBY (v) 88
          </note>
          <note>
            Anf. 202 OLA KARLSSON (m) replik 89
          </note>
          <note>
            Anf. 203 LENNART VÄRMBY (v) replik 90
          </note>
          <note>
            Anf. 204 OLA KARLSSON (m) replik 90
          </note>
          <note>
            Anf. 205 LENNART VÄRMBY (v) replik 90
          </note>
          <note>
            Anf. 206 INGER STRÖMBOM (kd) replik 90
          </note>
          <note>
            Anf. 207 LENNART VÄRMBY (v) replik 90
          </note>
          <note>
            Anf. 208 INGER STRÖMBOM (kd) replik 91
          </note>
          <note>
            Anf. 209 LENNART VÄRMBY (v) replik 91
          </note>
          <note>
            Anf. 210 EVA FLYBORG (fp) replik 91
          </note>
          <note>
            Anf. 211 LENNART VÄRMBY (v) replik 91
          </note>
          <note>
            Anf. 212 WILLY SÖDERDAHL (v) 91
          </note>
          <note>
            Beslut 91
          </note>
          <note>
            AU1 Utgiftsområdena 13 Ekonomisk trygghet vid arbetslöshet och
            14 Arbetsmarknad och arbetsliv 91
          </note>
          <note>
            NU1 Utgiftsområde 24 Näringsliv 92
          </note>
          <note>
            NU2 Utgiftsområde 19 Regional utjämning och utveckling 93
          </note>
          <note>
            NU3 Utgiftsområde 21 Energi 94
          </note>
          <note>
            13 § Bordläggning 94
          </note>
          <note>
            14 § Anmälan om interpellationer 94
          </note>
          <note>
            15 § Anmälan om frågor för skriftliga svar 94
          </note>
          <note>
            16 § Anmälan om skriftliga svar på frågor 95
          </note>
          <note>
            17 § Kammaren åtskildes kl. 21.28. 95
          </note>
        </div>
      </body>
    </text>
  </TEI>
</teiCorpus>
