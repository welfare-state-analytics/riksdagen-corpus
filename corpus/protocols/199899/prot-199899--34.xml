<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--34</head>
          <docDate when="1998-12-11 00:00:00">1998-12-11 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Beslut om sista dag för avlämnande av propositioner
          </note>
          <note>
            I enlighet med 3 kap. 3 § riksdagsordningen föreslog talmannen
            att propositioner som regeringen avsåg skulle behandlas vid innevarande
            riksmöte och för vilka särskild tidpunkt inte var föreskriven
            skulle avlämnas senast onsdagen den 10 mars 1999.
          </note>
          <note>
            Kammaren biföll detta förslag.
          </note>
          <note>
            2 § Hänvisning av ärende till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1998/99:44 till lagutskottet
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till fredagen den 22 januari 1999.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkanden 1998/99:FiU2 -FiU5
          </note>
          <note>
            Konstitutionsutskottets betänkanden 1998/99:KU1
          </note>
          <note>
            och KU14
          </note>
          <note>
            4 § Beslut rörande utskottsbetänkande som slutdebatterats den
            10 december
          </note>
          <note>
            FöU1 Totalförsvarets budget för 1999
          </note>
          <note>
            Mom. 1 (anslagsförordningen)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            3. res. 2 (c, fp)
          </note>
          <note>
            Förberedande votering:
          </note>
          <note>
            110 för res. 1
          </note>
          <note>
            24 för res. 2
          </note>
          <note>
            164 avstod
          </note>
          <note>
            51 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            166 för utskottet
          </note>
          <note>
            110 för res. 1
          </note>
          <note>
            24 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 39 v, 14 mp
          </note>
          <note>
            För res. 1: 73 m, 37 kd
          </note>
          <note>
            Avstod: 15 c, 9 fp
          </note>
          <note>
            Frånvarande: 18 s, 9 m, 4 v, 5 kd, 3 c, 8 fp, 2 mp
          </note>
          <note>
            Mom. 4 (den säkerhets- och försvarspolitiska kontrollstationen)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            176 för utskottet
          </note>
          <note>
            49 för res. 6
          </note>
          <note>
            75 avstod
          </note>
          <note>
            49 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 2 m, 4 v, 37 kd, 14 c, 8 fp
          </note>
          <note>
            För res. 6: 35 v, 14 mp
          </note>
          <note>
            Avstod: 2 s, 71 m, 1 c, 1 fp
          </note>
          <note>
            Frånvarande: 18 s, 9 m, 4 v, 5 kd, 3 c, 8 fp, 2 mp
          </note>
          <note>
            Nalin Baksi (s) anmälde att hon avsett att rösta ja men markerats
            ha avstått från att rösta.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            5 § Kommunikationer
          </note>
          <note>
            Föredrogs
          </note>
          <note>
            Trafikutskottets betänkande 1998/99:TU1
          </note>
          <note>
            Utgiftsområde 22 Kommunikationer (prop. 1998/99:1
          </note>
          <note>
            delvis)
          </note>
          <note type="speaker">
            Anf. 1 PER-RICHARD MOLÉN (m):
          </note>
          <note>
            Fru talman! I början av det här seklet var vi alla besjälade
            av att bygga upp Sverige och att modernisera Sverige. Då orkade
            vi med det vi inte gör i dag. I
          </note>
          <note>
            det då fattiga Sverige satsade vi på att bygga järnvägar och
            vägar. I dag sker alla dessa beslut under vånda. Det är lättare
            att skicka ut Perssonpengar till dåligt skötta kommuner och landsting
            än att satsa i en framtidsinriktad infrastruktur.
          </note>
          <note>
            Det svenska samhällets investeringar i järnvägar, vägar och luftfart
            har för den socialdemokratiska regeringen alltmer blivit en restpost
            - en restpost sedan allt annat klarats av. Den socialdemokratiska
            regeringen inser uppenbarligen inte hur viktigt det är att investera
            och underhålla det anläggningskapital som är så viktigt för samhällsutvecklingen,
            för tillväxten, för sysselsättningen och för att lägga grunden
            till en framtid i Sverige.
          </note>
          <note>
            Tre partier i den svenska riksdagen, Moderaterna,
          </note>
          <note>
            Socialdemokraterna och Folkpartiet, har i decennier varit övertygade
            om att den ekonomiska tillväxten, där investeringar i infrastruktur
            likaväl som investeringar i ny teknik och forskning ingått som
            en viktig del, varit en av grundvalarna för en fortsatt utveckling
            av det svenska välfärdssamhället.
          </note>
          <note>
            Jag måste därför - inte av elakhet eller av ironi utan med vemod
            - konstatera att Socialdemokraterna under senare tid alltmer kommit
            att driva en politik som inte befrämjar den tillväxt som Sverige
            så väl behöver för att klara sig i ett allt hårdare internationellt
            klimat.
          </note>
          <note>
            Det går inte att få fart på Sverige, om socialdemokraterna samarbetar
            med kommunister och miljöpartister. Det förvånar mig att ett socialdemokratiskt
            parti, som i decennier i politik och på arbetsplatser bekämpat
            kommunismen, nu enbart för att behålla regeringsmakten sätter
            sig och utövar denna makt på kommunisternas villkor.
          </note>
          <note>
            Det finns mycket lite av gott att vänta sig av den politiken.
          </note>
          <note>
            Politiken måste enligt vår moderata övertygelse vara inriktad
            på tillväxt. Investeringar i vägar, järnvägar och flyg är viktiga
            inslag i en näringspolitik som gör Sverige attraktivt att investera
            i och att driva verksamhet i.
          </note>
          <note>
            Investeringar i vägar, järnvägar och flyg är också viktiga för
            att vårt näringsliv skall kunna uppnå så låga transportkostnader
            att det långa avståndet till marknaden inte utestänger eller försvårar
            från att konkurrera med de företag som redan finns på marknaden
            och inte har de långa avståndens belastning.
          </note>
          <note>
            Men det är inte bara varor utan också personer som skall förflyttas.
            Det måste vara komfortabelt att resa. Det måste vara smidigt att
            resa. Det får inte ta onödigt lång tid att färdas från en ort
            till en annan.
          </note>
          <note>
            Skall vi behålla våra företag och deras huvudkontor måste kommunikationerna,
            vid sidan av en rad andra faktorer, fungera väl. Det är därför
            vi moderater upplever det som angeläget att satsa på goda och
            snabba kommunikationer. Vi kan inte som regeringsalliansen med
            kommunister och miljöparti motsätta oss en expansion på flygområdet.
          </note>
          <note>
            Fru talman! Hur har då kommunikationsfrågorna
          </note>
          <note>
            - trafikpolitiken - hanterats i den budget för 1999
          </note>
          <note>
            som vi nu skall ta ställning till i riksdagen?
          </note>
          <note>
            På vägområdet ville socialdemokraterna före valet anslå 500 miljoner
            kronor mer än i den budget som socialdemokraterna presenterade
            efter valet.
          </note>
          <note>
            Regeringens förslag att nu frysa 500 miljoner kronor på vägområdet
            innebär i princip att inga nya vägprojekt kan sättas i gång. Man
            kommer inom Vägverket bara att kunna avsluta de pågående arbetena.
            Det är med andra ord i princip investeringsstopp på vägområdet.
            Detta är en oklok politik som leder till en suboptimering av den
            tillgängliga kapaciteten som
          </note>
          <note>
            Vägverket står för.
          </note>
          <note>
            Vi moderater anser det vara synnerligen angeläget att investeringar
            i vägnätet över tiden hålls på en jämn och god nivå samt att vägunderhållet
            inte eftersätts. Ryckighet är ett slöseri med pengar och resurser.
          </note>
          <note>
            Trafikmängd, framkomlighet och slitage bör mera än det tillfälliga
            statsfinansiella läget vara vägledande för investeringar och underhåll.
          </note>
          <note>
            Vi moderater kan inte ställa upp på att det svenska vägnätet
            är färdigbyggt. Den socialdemokratiska regeringen gör detta genom
            sitt regeringssamarbete med kommunister och miljöparti.
          </note>
          <note>
            Kommunisterna vill dra ned på anslagen till vägarna. Miljöpartiet
            vill t.o.m. gå så långt som att sänka anslagen med 80 %. Men dessa
            partier vill av kända skäl inte dra den fulla och omedelbara konsekvensen
            av vad de vill, ty i så fall skulle de yrka avslag på regeringens
            förslag redan för budgetåret 1999. I
          </note>
          <note>
            stället uttrycker de i hotande ordalag att de i budgeten för
            år 2000 förväntar sig att regeringen kommer att ställa upp på
            deras krav på stora nedskärningar på vägområdet. Denna politik
            vore förödande för Sverige.
          </note>
          <note>
            Vi moderater förstår inte att regeringen vill driva en vägpolitik
            i Sverige som gör det svårare och dyrare att ta sig fram med bil
            - det av det svenska folket mest uppskattade sättet att förflytta
            sig.
          </note>
          <note>
            Vi moderater förstår inte hur man vill driva en vägpolitik, som
            fördyrar och försvårar den svenska industrins råvaruförsörjning.
            Bärigheten på många av våra vägar är undermålig. Men tillräckligt
            med pengar för att förbättra bärigheten vill man inte bjuda på
            från regeringens sida.
          </note>
          <note>
            Vi moderater vill driva en vägpolitik som gör att alla skall
            kunna utnyttja de speciella fördelar som vägnätet erbjuder. Ett
            bra vägnät leder till att persontrafiken i form av restider förkortas,
            att snabba varutransporter från dörr till dörr underlättas och
            att enskilda bilägare slipper att drabbas av onödiga och ökade
            underhållskostnader.
          </note>
          <note>
            Vi moderater vill anslå 335 miljoner kronor mer än regeringen
            för upprustning inte bara av det allmänna vägnätet utan också
            av de enskilda vägar som människor i glesbygd och det enskilda
            skogsbruket är så beroende av.
          </note>
          <note>
            Vi upplever det som viktigt att de som bor i glesbygden har bra
            kommunikationer. Därför är Centerns förslag till indragning av
            hela anslaget för stöd till kommunala flygplatser på 105 miljoner
            kronor lite förvånande.
          </note>
          <note>
            Vad gäller järnvägarna tror vi moderater på en successiv utbyggnad.
            Banverket kan genom att höja sina banavgifter driva på en ökad
            effektivisering och en ökad konkurrens mellan olika trafikslag
            som i sin tur kan leda till att kapital kan frigöras för investeringar
            utan att skattemedel behöver tas i anspråk i så stor utsträckning
            som regeringen vill.
          </note>
          <note>
            Fru talman! I detta sammanhang är det på sin plats att kommentera
            den högaktuella Hallandsåsen. En tunnel genom Hallandsåsen är
            en förutsättning för att
          </note>
          <note>
            Västkustbanan, som är så viktig för både person- och godstransporter,
            skall kunna blir ett konkurrenskraftigt alternativ till vägen.
          </note>
          <note>
            Jag tror att vi med tillgänglig teknik baserad på redan gjorda
            bittra erfarenheter och med beaktande av hårda miljökrav kan bygga
            en tunnel genom Hallandsåsen inom samhällsekonomiskt försvarbara
            ramar.
          </note>
          <note>
            Slutförs inte projektet nu är jag övertygad om att starka krav
            i framtiden kommer att växa fram på en modern och rationell dubbelspårig
            Västkustbana där en tunnel genom Hallandsåsen är en nödvändig
            komponent.
          </note>
          <note>
            Den socialdemokratiska sjöfartspolitiken, som i det närmaste
            höll på att haverera för några veckor sedan, har av en djupt chockad
            regering fått en mycket otillfredsställande lösning som inte på
            sikt utan betydande och successivt stegrad statlig subventionering
            kan förhindra en fortsatt utflaggning av svenska fartyg.
          </note>
          <note>
            Fru talman! Detta avsnitt kommer Tom Heyman med sina mycket djupa
            insikter och egna praktiska erfarenheter av internationell sjöfart
            om en stund att behandla.
          </note>
          <note>
            På postens område motsätter vi oss att staten med skattepengar
            skall subventionera Posten för en rikstäckande betalnings- och
            kassaservice. Ny teknik och andra aktörer ute i landet kan med
            all sannolikhet åta sig att ombesörja detta arbete. Det är därför
            enligt moderat uppfattning angeläget att Posten ser över sin betalnings-
            och kassaservice och försöker finna andra mer rationella och mer
            konsumentvänliga lösningar.
          </note>
          <note>
            Det är inte bara banker och läkemedelsföretag med statligt ägande
            och den svenskflaggade handelsflottan som flyttar verksamhet utomlands
            för att de näringspolitiska förutsättningarna är bättre i andra
            länder i Europa än i Sverige.
          </note>
          <note>
            Det har visat sig att de svenska åkerierna - även det på grund
            av en missriktad ekonomisk politik och en diskriminerande skattelagstiftning
            - tvingas utomlands för att klara konkurrensen med de utländska
            åkerierna, som nu har rätt att verka i Sverige.
          </note>
          <note>
            Det behövs en trafik- och näringspolitik, som gör det möjligt
            för svenska åkerier - utan att flytta ut - att driva en lönsam
            och konkurrenskraftig verksamhet från baser i Sverige. Det går
            inte att som Sverige ha världens högsta inkomstskatter och arbetsgivaravgifter.
            Det går inte att som Sverige ha världens högsta energiskatter
            och fordonsskatter och tro att detta förstärker den svenska åkerinäringens
            konkurrenskraft.
          </note>
          <note>
            Vad beträffar de svenska åkerierna med omfattande utlandstrafik
            finns det inte tid för en tvehågsen regering att krypa bakom utredningar.
            Här krävs omedelbara åtgärder. Det är bråttom.
          </note>
          <note>
            Fru talman! Det går inte att när trafikpolitiken diskuteras i
            ett vidare ekonomiskt sammanhang gå förbi Stockholms trafikproblem.
            Den stora inflyttningen till Stockholmsregionen - uppemot en kvarts
            miljon per tioårsperiod - skapar allt allvarligare stopp i trafikflödet.
            Stockholm kommer om inte krafttag tas i form av investeringar
            i nya genomfarts- och förbifartsleder att plågas av sämre miljö,
            stora parkeringsbekymmer och stora trafikstockningar.
          </note>
          <note>
            Kraftfulla initiativ måste tas för att komma till rätta med problemen.
            Det är oklokt att skjuta problemen på framtiden. Ett finansiellt
            utrymme måste skapas för att bygga bort friktionerna. Det ligger
            i nationens intresse att Stockholms trafikproblem löses.
          </note>
          <note>
            Detta är inte bara en fråga för dem som bor i Stockholm.
          </note>
          <note>
            Brutna löften och överenskommelser under gångna år - oberoende
            av vilka som brutit dessa löften -
          </note>
          <note>
            får inte lägga hinder i vägen för en framåtsyftande, snabb och
            inte minst klok omdaning av väg- och järnvägstrafiken i Stockholmsregionen.
          </note>
          <note>
            Slutligen vill jag ta upp taxfreefrågan. Under senare tid har
            vi fått belägg för att en del färjeförbindelser kommer att läggas
            ned när taxfreeförsäljningen upphör. Ett stort antal arbetstillfällen
            försvinner, godsflödet kommer att förändras, biljettpriser och
            frakttaxor kommer att höjas och ett av det svenska folket uppskattat
            resande försvinner.
          </note>
          <note>
            Den socialdemokratiska regeringen har varit synnerligen passiv,
            trots att den länge varit medveten om konsekvenserna för Sverige.
            Det är först nu, när de stora länderna Tyskland, Frankrike och
            Storbritannien börjar ge uttryck för ett uppskov på fem år, som
            den svenska statsministern har börjat röra sig i rätt riktning.
            Det är väsentligt att ett sådant uppskov kommer till stånd och
            att uppskovet omfattar en så lång period som fem år. Därmed skulle
            färjetrafiken på många ställen i Sverige kunna upprätthållas på
            en acceptabel nivå.
          </note>
          <note>
            Tyvärr påverkas inte våra förbindelser med Gotland, som inte
            har rätt till taxfree. Jag vill gärna ställa frågan: Skulle inte
            subventioneringen av Gotlandstrafiken med skattemedel kunna nedbringas,
            ja, kanske t.o.m. slopas, om exempelvis skattefri proviantering
            började tillämpas för båttrafiken mellan Gotland och fastlandet?
            Skulle inte en skattefri proviantering vara positiv för utvecklingen
            av Gotland? Frågan är värd ett närmare studium, fru talman.
          </note>
          <note>
            Med detta vill jag yrka bifall till den moderata trafikpolitiken
            och därmed till reservation nr 8.
          </note>
          <note type="speaker">
            Anf. 2 KARIN SVENSSON SMITH (v):
          </note>
          <note>
            Fru talman! Utgångspunkten för Vänsterpartiets ställningstagande
            i transportfrågor är det principbeslut för trafiken som riksdagen
            fattade efter Kommunikationskommitténs arbete. Det som är nytt
            med detta trafikpolitiska beslut jämfört med dess föregångare
            är begreppet hållbar utveckling. Att transportpolitiken skall
            motverka regional obalans och underlätta för näringslivets behov
            m.m. finns med redan i tidigare trafikpolitiska beslut. Dessa
            allmänna krav på vilka funktioner transporterna skall fylla tycker
            Vänsterpartiet är rimliga.
          </note>
          <note>
            Vad gäller begreppet hållbar utveckling krävs en precisering
            av vad som avses. Har begreppet inget definierat innehåll fyller
            det ingen funktion. Ingen jag har träffat säger sig vara för en
            ohållbar utveckling.
          </note>
          <note>
            En tämligen allmänt vedertagen definition av begreppet är att
            den pågående utvecklingen inte får inskränka på kommande generationers
            möjligheter att få sina behov tillgodosedda.
          </note>
          <note>
            Vägtrafiken i Sverige i dag är till 99 % beroende av fossila
            bränslen. Fossila bränslen är inte förnybara, så här krävs en
            gigantisk omställning.
          </note>
          <note>
            Luftföroreningarna från trafiken leder till konsekvenser som
            inte är hållbara i längden. Halterna av marknära ozon - det skall
            inte förväxlas med höghöjdsozonet som det som bekant råder brist
            på -
          </note>
          <note>
            överskrider i dag Världshälsoorganisationens normer i stora delar
            av Sverige. Episoder med höga halter av marknära ozon uppstår
            när fordonsavgaser kombineras med solljus. Marknära ozon vållar
            huvudvärk, luftvägsbesvär och skördeskador. Även dieselavgaserna
            ökar i omfattning och är enligt färska forskningsresultat väsentligt
            mer cancerogena än vad som ansetts vara fallet tidigare.
          </note>
          <note>
            Transporterna är den största anledningen till att
          </note>
          <note>
            Sverige inte lyckats minska sitt bidrag till växthusgaserna i
            den omfattning som vi har krävt att andra länder skall göra. Detta
            faktum är pinsamt med tanke på vilken aktiv roll Sverige spelade
            när klimatkonventionen kom till stånd 1992.
          </note>
          <note>
            Den här uppräkningen skulle jag kunna fortsätta med hela förmiddagen
            om jag fick möjlighet till det.
          </note>
          <note>
            För att summera: Transporterna är den största enskilda orsaken
            till att nuvarande utveckling inte är hållbar.
          </note>
          <note>
            Hur skall man då förhålla sig när man skall ta ställning till
            olika trafikpolitiska utvecklingar? För att förklara hur jag ser
            på det skall jag göra en liknelse med att köra bil på en väg.
            Vänsterpartiet rekommenderar att man riktar blicken framåt för
            att se vilka hinder som eventuellt dyker upp för att på så sätt
            kunna parera i tid. För dem som inte vågar utgå från ett långsiktigt
            framtidstänkande kan sikte tas på det vägavsnitt som kan ses närmast
            motorhuven. Denna strategi riskerar dock att leda till obehagliga
            överraskningar och tvära girar.
          </note>
          <note>
            Dagens trafikpolitik skulle jag vilja likna vid en tredje strategi.
            När Sverige utvecklades från ett agrart land till ett industriland
            hade infrastrukturinvesteringar en dynamisk tillväxteffekt. När
            man i dag försöker upprepa samma trick, kan det liknas vid att
            man skulle orientera sig under bilkörningen genom att titta i
            backspegeln. Hur den färden kommer att sluta är lätt att räkna
            ut.
          </note>
          <note>
            Vänsterpartiet tar sikte på framtiden och väjer inte för den
            miljöanpassning alla länder förr eller senare måste göra. Rent
            konkret yrkar vi i årets budgetmotion på att regeringen inför
            budgetpropositionen våren
          </note>
          <note>
            1999 flyttar över ansenliga medel från kontot för väginvesteringar
            till ändamål med större samhällsnytta.
          </note>
          <note>
            Motivet för detta är enkelt. Fler vägar underlättar för mer vägtrafik
            som i sin tur leder till en ökning av trafikens skadeverkningar
            på hälsa och miljö. Den trängsel som i dag finns i storstadsområdena
            kan åtgärdas med effektivare och modernare metoder.
          </note>
          <note>
            I går meddelade Storbritanniens transportminister ett beslut
            att låta kommuner införa miljöstyrande avgifter på vägar och/eller
            parkeringar. Storleken på avgifterna skall sättas så att de minskar
            trafikströmmarna. Intäkterna skall kommunerna behålla själva och
            använda till kollektivtrafiksatsningar eller andra angelägna verksamheter.
            Det är väl känt att det i dagens London genomsnittligt tar längre
            tid att förflytta sig med bil än vad som var fallet för 100 år
            sedan då man åkte med häst och vagn. Det krävs alltså mer moderna
            lösningar på dagens problem.
          </note>
          <note>
            Vägavgifter för att minska belastningen på vägarna är på väg
            att införas i flera andra EU-länder. Under den allmänna motionstiden
            lämnade Vänsterpartiet in en motion med förslag liknande det som
            skall genomföras i Storbritannien. Denna motion är inte uppe till
            behandling i dag, men jag vill ändå passa på tillfället att förklara
            vår principiella inställning till hur biltrafikproblemen skall
            tacklas.
          </note>
          <note>
            Vänsterpartiet har inga negativa känslor i förhållande till bilar
            som sådana. Bilen är i många lägen ett oöverträffat transportmedel,
            särskilt för människor i glesbygd. Bilismens skadeverkningar härrör
            dock huvudsakligen från tätorterna, där kollektiva transporter
            oftast finns att tillgå. Ur folkhälsosynpunkt behöver merparten
            av oss gå och cykla mer för att motverka folksjukdomar. Helst
            skall vi kunna göra det utan att råka ut för en trafikolycka.
          </note>
          <note>
            Trots stora trafiksäkerhetsanslag till Vägverket ökade antalet
            dödsfall i trafiken 1997. 541 personer fick sätta livet till.
            Det är som en Estoniaolycka fast utspridd över året. Det finns
            ingen anledning att acceptera att människors liv förkortas på
            detta sätt. Att sänka hastigheterna och vidta åtgärder för att
            minska trafikintensiteten är samhällsekonomiskt effektiva sätt
            att minska risken för trafikolyckor med dödlig utgång.
          </note>
          <note>
            En annan infallsvinkel på trafiksäkerhet är konsekvenserna av
            den avreglering kollektivtrafiken utsatts för. Tidtabellerna har
            pressats maximalt, vilket knappast underlättar för busschaufförerna
            att prioritera en säker körning. Tiden för att underhålla fordonen
            har också minskat, vilket tydligt kan avläsas i det kraftigt ökade
            antalet anmärkningar vid besiktningarna. Att trafikeringsrätten
            är tidsbegränsad lockar knappast till långsiktiga investeringar.
          </note>
          <note>
            Gotlandstrafiken är också en illustration av hur dyrt det kan
            bli om det inte finns ett offentligt ansvarstagande. Budgeten
            belastades med ca 322 miljoner i kostnader i samband med att avtalet
            med Nordström &amp; Thulin upphörde. Denna summa skall jämföras med
            de 20 miljoner årligen som det skulle kosta med en snabbåtstrafik
            som är tillgänglig året runt mellan Gotland och fastlandet.
          </note>
          <note>
            Hösten har varit dramatisk beträffande sjöfartens villkor. Vänsterpartiet
            är en varm anhängare av svensk sjöfart. Vi bedömer att detta transportslag
            har en stor utvecklingspotential de närmaste årtiondena.
          </note>
          <note>
            Alldeles för många och tunga långtradare befinner sig på vägarna
            med onödigt vägslitage och luftföroreningar som följd. Långväga
            godstransporter borde gå till sjöss eller på järnväg om det skall
            finnas en chans att uppfylla de miljömål riksdagen beslutat om.
            Med tanke på hur stora summor som anslås till anläggning och underhåll
            av vägar är sjöfarten ett intressant alternativ när det statsfinansiella
            utrymmet är begränsat. Vägar på vatten kostar ingenting. Av för
            oss okänd anledning riskerade regeringens förslag att leda till
            ytterligare utflaggning av svenska båtar. Tack vare bl.a. ett
            intensivt opinionsarbete kunde en uppgörelse träffas som motverkar
            utflaggning den närmaste tiden.
          </note>
          <note>
            Bromma flygplats har plågat kringboende i åratal.
          </note>
          <note>
            Flygtrafiken ökar i Sverige i en omfattning som är fullständigt
            ohållbar med tanke på den förstärkning av klimathotet det innebär.
            Arlandas utökade kapacitet skall räcka för den trafik som i dag
            går på Bromma, och dessutom är X 2000 ett fullgott alternativt
            som många av oss skåningar använder. Därför borde den segslitna
            striden om Bromma få ett snabb slut så att marken kan användas
            för bättre ändamål. Flyget i övrigt och regionalpolitiska aspekter
            på detsamma kommer att behandlas av Stig Eriksson senare i den
            här debatten.
          </note>
          <note>
            Det svenska vägnätet är i princip färdigbyggt. Inte ens med Vägverkets
            egna kalkyler går det att få lönsamhet i de nya vägsatsningarna.
            I propositionen konstateras att endast tre av de fem större vägobjekt
            som färdigställts under 1997 ansågs lönsamma. Därför vill Vänsterpartiet
            att åtgärder för att stimulera det kollektiva resandet och för
            att miljöanpassa godstransporterna prioriteras på bekostnad av
            nyinvesteringar inom vägsektorn. Vår hållning är att det är mer
            väsentligt att underhålla det befintliga vägnätet och att med
            biljettstöd göra det möjligt även för de mindre bemedlade att
            åka tåg. Järnvägen har rustats upp för stora summor. Då borde
            det också trafikeras i mycket större utsträckning än vad som är
            fallet i dag.
          </note>
          <note>
            Sture Arnesson kommer att behandla tågtrafiken närmare i ett
            senare inlägg.
          </note>
          <note>
            Slutligen måste jag beröra den väsentligaste trafikfrågan i den
            landsända jag kommer från. Öresundsbron är snart färdigbyggd.
            Oroande uttalanden från handelsminister Pagrotsky tyder på att
            vi måste erinra om det beslut som togs i denna kammare när bron
            mot vår vilja klubbades igenom. Avgiften för att köra över med
            bil skall motsvara vad det kostar att ta bilen på en färja. Vid
            miljöprövningarna för bron användes ett tak på 10 000 fordon per
            dygn för att begränsa skadeverkningarna för miljön. Priset för
            att ta tåget måste hållas på en rimlig nivå för att inte stimulera
            den avgasproducerande trafiken ytterligare.
          </note>
          <note>
            Vänsterpartiet lär återkomma i detta ärende.
          </note>
          <note>
            Med detta yrkar jag bifall till reservationerna 1,
          </note>
          <note>
            14, 19 och 20. I övrigt stöder vi utskottets förslag.
          </note>
          <note type="speaker">
            Anf. 3 JOHNNY GYLLING (kd):
          </note>
          <note>
            Fru talman! Vi kristdemokrater står bakom alla våra reservationer
            inom utgiftsområdet, men för att vinna tid vid omröstningen vill
            jag yrka bifall endast till reservation 7 under mom. 16.
          </note>
          <note>
            Jag kommer i mitt anförande att till största delen ägna mig åt
            järnvägen samt telekommunikationerna.
          </note>
          <note>
            Tuve Skånberg kommer att beröra vägar, luftfart samt post m.m.
            Sjöfarten skall ju diskuteras senare och jag återkommer då med
            synpunkter.
          </note>
          <note>
            I den senaste valrörelsen fanns det tre viktiga områden som i
            stort sett alla partier slog vakt om, nämligen vård, skola och
            omsorg. Dessa frågor är att betrakta som hjärtefrågor för oss
            kristdemokrater. Icke desto mindre är det så att många människor
            har synpunkter på just det område vi skall besluta om i dag, nämligen
            kommunikationerna. Alla människor berörs ju av kommunikationer
            på ett eller annat sätt. Vad vore sjukvården utan ambulanserna?
            Vad vore omsorgen utan färdtjänsten och telelarmet? Utan att gå
            in djupare på jämförelser här konstaterar jag att kommunikationer
            är ett viktigt område, och vi berörs alla av det.
          </note>
          <note>
            Kristdemokraterna har förstått det viktiga med bra kommunikationer
            för Sveriges utveckling och välfärd. Vårt avlånga land gör oss
            särskilt beroende av bra transporter. Alla trafikslagen har sina
            fördelar och en större samverkan är värd att eftersträva. Sjöfartens
            energisnåla transportsätt borde utnyttjas mer, likaså järnvägen,
            vilket jag skall återkomma till.
          </note>
          <note>
            Fru talman! När det gäller utgiftsramen skiljer sig vårt budgetförslag
            väldigt lite från majoritetens -
          </note>
          <note>
            närmare bestämt 40 miljoner kronor eller 1,6 %, om man så vill
            uttrycka det. Det handlar om att vi vill spara in något på administrationen
            hos Banverket samt Vägverket - 30 miljoner vardera. 20 miljoner
            av dessa vill vi sedan lyfta tillbaka till Vägverkets anslag
          </note>
          <note>
            A 2 för ökade trafiksäkerhetssatsningar.
          </note>
          <note>
            Om endast 55 veckor skriver vi ett nytt årtusende.
          </note>
          <note>
            Ett ganska stort bekymmer inför år 2000 är datoromställningen.
            Det finns stor risk för att vårt samhälle kommer att drabbas av
            svåra störningar om det inte tas krafttag på detta område. Vår
            oro har vi beskrivit i vår trafikmotion samt i vår IT-motion.
            Men just i denna del har det behandlats i försvarsutskottet och
            därför skall jag inte här fördjupa mig i ärendet. Det är dock
            viktigt att påpeka regeringens ansvar för att överblicka och påskynda
            processerna hos olika aktörer i samhället. Tre statliga myndigheter
            får ju kritik av Statskontoret för att man ligger dåligt till:
            Kriminalvårdsstyrelsen, Sjöfartsverket samt Försvaret. Det har
            nu också kommit en skrivelse från regeringen och vi får då anledning
            att återkomma här i riksdagen.
          </note>
          <note>
            Om telekommunikationer i övrigt har jag två saker att anföra:
          </note>
          <note>
            För det första begär vi att en utförsäljning av Telia påbörjas
            snarast.
          </note>
          <note>
            Trots avregleringen 1993 på telemarknaden svarar
          </note>
          <note>
            Telia i dag för 92 % av den fasta telefonin samt för
          </note>
          <note>
            66 % av den mobila. Konkurrensverket har mottagit ett stort antal
            anmälningar mot Telia för missbruk av dominerande ställning. Av
            flera skäl är det viktigt att det nu påbörjas en utförsäljning
            av Telia.
          </note>
          <note>
            För det andra måste tillgängligheten till snabba telekommunikationer
            öka. Enligt uppgift kan Telias
          </note>
          <note>
            ISDN-installationer kosta allt från ca 2 000 kr i
          </note>
          <note>
            Stockholmsområdet till i extremfallet ca 60 000 kr i glesbygden.
            IT-infrastrukturen måste byggas ut så att alla hushåll och företag
            kan utnyttja möjligheterna som finns med Internettekniken.
          </note>
          <note>
            Järnvägstrafiken är ett mycket miljövänligt transportmedel och
            kristdemokraterna vill gärna se mer trafik på järnvägen, framför
            allt av den långväga och tunga godstrafiken. En ökad samverkan
            mellan t.ex.
          </note>
          <note>
            lastbil och järnväg kan också betyda miljövinster.
          </note>
          <note>
            Avregleringen bör fortsätta och effektiviseringen kan öka, framför
            allt på drift- och underhållssidan och vi har pekat på detta i
            vår motion.
          </note>
          <note>
            "Hela Sverige skall leva" är ett uttryck som upprepas i många
            olika sammanhang. I dag är det upp till bevis att här i riksdagen
            ställa sig bakom denna målsättning. Det handlar naturligtvis om
            Inlandsbanan.
          </note>
          <note>
            Att överlämna driftansvaret till kommunerna var mycket lyckosamt.
            Godstrafiken ökar och nu gäller det att se möjligheterna i framtiden
            och låta den positiva spiralen få fortsätta. En utredning bör
            tillsättas om att överföra Inlandsbanans södra avsnitt mellan
          </note>
          <note>
            Kristinehamn och Mora samt alla tvärbanor till Inlandsbanan AB.
            En upprustning av bandelarna Sveg-
          </note>
          <note>
            Brunflo samt Arvidsjaur-Gällivare bör också göras.
          </note>
          <note>
            Kristdemokraterna vill fördela ytterligare 9 miljoner kronor
            per år av Banverkets anslag till Inlandsbanan.
          </note>
          <note>
            Man frågar sig vari tveksamheten ligger från socialdemokraternas
            sida. Var står Vänsterpartiet och Miljöpartiet? Jag hoppas att
            en bred uppslutning kan nås omkring Inlandsbanans framtid.
          </note>
          <note>
            Inlandsbanan har större betydelse än vad vi kanske tror, inte
            bara för kommunerna längs banan utan för en större del av Sverige.
            Detta märktes tydligt nu när vissa delar av Sverige snöade igen.
            Plötsligt upptäckte man att det fanns en alternativ färdväg för
            tågtrafiken, nämligen Inlandsbanan. Man skulle kunna uttrycka
            det så, att först när man märker att man är insnöad vaknar intresset
            för Inlandsbanan.
          </note>
          <note>
            Fru talman! Tyvärr måste vi i utskottet reservera oss i denna
            fråga, och därför har jag yrkat bifall till reservation 7.
          </note>
          <note type="speaker">
            Anf. 4 SVEN BERGSTRÖM (c):
          </note>
          <note>
            Fru talman! Så har vi då i dag, i raden av utskottsbetänkanden
            över regeringens buddgetproposition, kommit fram till trafikutskottets
            betänkande om fördelning av anslag inom det som rubriceras utgiftsområde
            22. Vi skall här på förmiddagen debattera hur
          </note>
          <note>
            25,5 miljarder kronor skall fördelas inom området kommunikationer
            för år 1999. Av dessa 25,5 miljarder är den alldeles övervägande
            delen, nästan 23
          </note>
          <note>
            miljarder, i regeringens och utskottsmajoritetens förslag fördelad
            till vägar och järnvägar.
          </note>
          <note>
            Med den ordning som gäller för beslutsfattandet här i kammaren,
            med utgiftstak och budgetramar, kan debatten för åhörare förefalla
            något märklig, eftersom riksdagen redan tidigare beslutat om de
            utgiftsramar om just 25,5 miljarder för år 1999 som vi alla har
            att utgå ifrån i debatten här i dag, oavsett hur de olika partierna
            tidigare redovisat egna alternativ. Detta lades ju fast då riksdagen
            för någon vecka sedan tog ställning till finansutskottets betänkande.
          </note>
          <note>
            Nu är det ju också på det sättet att det finns en relativt god
            samsyn mellan de olika partierna om trafikpolitiken. Det finns
            dock ett antal viktiga delar där vi har olika uppfattningar, och
            jag hoppas att dagens debatt kan spegla dessa olika meningar.
            Jag skall i det följande redovisa några viktiga utgångspunkter
            för
          </note>
          <note>
            Centerpartiet i synen på trafikfrågorna, frågor där vi tycker
            att regeringen och utskottsmajoriteten är alltför passiva eller
            rent av är inne på fel spår, om uttrycket tillåts.
          </note>
          <note>
            Jag skall också försöka hinna med att redovisa vissa synpunkter
            på det mera långsiktiga arbete som står för dörren, med stomnätsplanen
            för tioårsperioden 2001-2011, som inom mindre än ett år kommer
            att gå ut på remiss och som riksdagen skall ta ställning till
            år 2000.
          </note>
          <note>
            För Centerpartiet är det självklart att ett kretsloppsanpassat
            och långsiktigt hållbart samhälle förutsätter ett grönare transportsystem.
            I dag svarar bil- och lastbilstrafiken för det mesta av de miljöfarliga
            utsläppen i form av koldioxid, kväveoxider, svaveloxider och kolväten.
            Användningen av fossila bränslen måste minska. Enligt vår uppfattning
            har inte regeringen tillräckligt tydligt och långtgående tagit
            tag i de miljöproblem som är förknippade med trafiken, i synnerhet
            i anslutning till storstadsområdena.
          </note>
          <note>
            På liknande sätt som man i dag diskuterar en nollvision inom
            trafiksäkerhetsarbetet menar vi från
          </note>
          <note>
            Centerpartiet att det också är dags att forma en nollvision för
            de fossila bränslena. Jag menar att detta arbete kan ha åtminstone
            tre viktiga utgångspunkter:
          </note>
          <note>
            1. att främja miljöanpassade trafiklösningar som tågtrafik och
            sjöfart,
          </note>
          <note>
            2. att successivt och systematiskt ersätta den traditionella
            bensinen och dieseln med miljöriktiga bränslen och
          </note>
          <note>
            3. att satsa på mera energieffektiva fordon och motorer.
          </note>
          <note>
            Vi i Centerpartiet välkomnar att statsministern nu uppmärksammat
            denna fråga, och vi utgår från att regeringen nu i kontakter med
            bilindustri och andra aktörer tar nödvändiga initiativ.
          </note>
          <note>
            I det betänkande som vi i dag har att ta ställning till kan noteras
            att det finns en hel del allmänna resonemang som nog de flesta
            kan känna sympati för.
          </note>
          <note>
            Men nu är det ju inte i första hand allmänna resonemang utan
            handlingskraft och konkreta åtgärder som behövs på trafikområdet.
          </note>
          <note>
            I det här avseendet måste jag, fru talman, bekänna att jag är
            något bekymrad för regeringens prioritering av kommunikationsområdet
            när man låter detta stora och viktiga område inordnas i ett nytt
            jättedepartement för alla möjliga frågor. Det är svårt att se
            hur statsrådet Rosengren skall kunna få tid att med kraft ägna
            sig åt dessa frågor. Hans frånvaro i kammaren här i dag är bara
            ett illavarslande tecken.
          </note>
          <note>
            Nu har ju visserligen regeringen i arbetet med trafikfrågorna,
            med den budgetproposition som presenterats, fått förstärkning
            av Vänsterpartiet och Miljöpartiet. Tyvärr är det inte så lätt
            att urskilja särskilt mycket av detta samarbete i dagens betänkande,
            vilket jag beklagar, eftersom Centerpartiet när det gäller trafikpolitikens
            utveckling i många frågor haft en syn likartad den som Vänsterpartiet
            och Miljöpartiet företräder.
          </note>
          <note>
            En verklig framgång för trafiken och miljön hade kunnat vara
            om Miljöpartiet och Vänsterpartiet hade tagit strid för Centerpartiets
            linje om att i stället för
          </note>
          <note>
            Södra länken här i Stockholmsområdet prioritera t.ex. byggande
            av ett tredje spår och Centralbron i tunnel. Det skulle vara intressant
            att ta del av Miljöpartiets och Vänsterpartiets funderingar om
            den framtida hanteringen och inställningen till trafiklösningar
            i Stockholm. Kommer ni att bidra till fortsatt miljardrullning
            och byggande av Österleden i Stockholms mest natursköna miljö?
            Kan ni ge ett klart svar här i kammaren i dag till alla dem som
            är oroliga för den fortsatta exploateringen av Stockholms naturområden?
            Kommer Miljöpartiet och Vänsterpartiet att släppa fram fler miljarder
            t.ex. till Österleden? Kommer ni att slåss för trafikavgifter,
            eller hur ser framtiden ut?
          </note>
          <note>
            Fru talman! Trafik- och transportpolitik har väldigt många dimensioner.
            Jag har berört miljöaspekterna något. Trafikpolitiken har även
            väldigt stor betydelse för att skapa "ett rundare Sverige", dvs.
            de beslut som tas här i kammaren när det gäller trafikpolitik
            får stora återverkningar på möjligheterna för företag och enskilda
            att verka i hela vårt land.
          </note>
          <note>
            Centerpartiet har många gånger framhållit att det är just inom
            områden som trafik-, utbildnings-, närings- och arbetsmarknadspolitik,
            dvs. den stora regionalpolitiken, som möjligheterna för de mer
            perifera områdena avgörs. Jag vill påstå att särskilt infrastrukturfrågor
            är av avgörande betydelse för hela landets möjligheter att leva
            och utvecklas.
          </note>
          <note>
            Fru talman! Enligt Centerpartiets uppfattning skall ett av transportpolitikens
            syften vara att minska avståndsnackdelar och utöka möjligheterna
            för ett decentraliserat samhälle. Näringslivets konkurrenskraft
            hänger väldigt nära ihop med frågor om trafikförsörjning, krav
            på god standard och hög tillförlitlighet vid transporter. Nackdelar
            i form av långa avstånd inom landet, till övriga Europa och till
            andra marknader måste kompenseras med väl avpassade och väl fungerande
            transporter och en väl utbyggd infrastruktur.
          </note>
          <note>
            Enligt vår mening måste inriktningen vara att skapa en infrastruktur
            som ger förutsättningar att tillvarata utvecklingsmöjligheterna
            i hela Sverige. Vägoch järnvägskapitalet måste förvaltas på ett
            sådant sätt att värdet av gjorda investeringar inte urholkas.
          </note>
          <note>
            För att en sådan princip skall kunna upprätthållas krävs en långsiktig
            strategi för drift och underhållsåtgärder. Av denna anledning
            prioriterar Centerpartiet ökade insatser för just drift och underhåll.
          </note>
          <note>
            Fru talman! Vi är nu i mitten av december, och vi upplever på
            många håll i landet de problem som stora snömängder kan utgöra.
            Vinterförhållanden innebär ofta kraftigt försämrad framkomlighet.
            Vintern och vårens tjällossning kommer återigen att leda till
            att ett antal mil väg stängs av för trafik.
          </note>
          <note>
            Låt mig i det sammanhanget också kort kommentera det vi fick
            bevittna den gångna helgen i samband med snöovädret främst över
            Gävletrakten. Visserligen var detta ett osedvanligt intensivt
            snöande med 1,3
          </note>
          <note>
            meter snö på ett dygn, kombinerat med hårda vindar, men när både
            järnvägstrafiken på Norrland och vägtrafiken på E 4, bägge två
            väldigt viktiga pulsådror mitt i vårt land, blockeras ett par
            dygn och all trafik omöjliggörs finns det anledning att se över
            vår beredskap på det här området.
          </note>
          <note>
            Är resurserna för snöröjning tillräckliga? Används dessa resurser
            på ett optimalt sätt? Hade den två dygn långa avspärrningen något
            att göra med järnvägens respektive vägens tekniska utförande?
            Varför dröjde det ett helt dygn efter det att snön slutat falla
            innan väg och järnväg kunde öppnas igen? Inte minst de omdiskuterade
            vajerräckena norr om Gävle förefaller att ha försenat snöröjningen
            på E 4.
          </note>
          <note>
            Jag utgår från, fru talman, att vi i trafikutskottet får en ordentlig
            rapport och utvärdering av detta senast i samband med att utskottet
            planerar att besöka
          </note>
          <note>
            Gävleborg i början av 1999.
          </note>
          <note>
            Fru talman! På alltför många håll i vårt land är de allmänna
            vägarna i så dåligt skick att de under delar av året är obrukbara.
            Avstängningar eller dålig framkomlighet innebär betydande merkostnader
            för näringslivet. Längre restider, försämrad framkomlighet och
            högre underhållskostnader drabbar självfallet även persontransporterna.
            Bärighetshöjande åtgärder såsom tjälsäkring och beläggning av
            grusvägar är av stor betydelse. Andelen vägar som stängs av på
            grund av tjällossning måste kraftigt reduceras, inte minst med
            tanke på industrins transportbehov och de enskildas möjligheter
            att bo och verka i de delar av landet där väsentliga delar av
            våra naturtillgångar finns och brukas.
          </note>
          <note>
            Trafikutskottets ordförande Monica Öhman och jag hade för en
            tid sedan tillfälle att studera problemen på nära håll i Jämtland
            som, kanske tillsammans med Västernorrland, är särskilt utsatt.
            Det finns anledning för trafikutskottet att fundera på om det
            behövs särskilda åtgärder för de delar av landet som har sådana
            betydande problem.
          </note>
          <note>
            För Centerpartiet kommer Åke Sandström att senare i debatten
            återkomma till vägfrågorna och stödet till de enskilda vägarna.
          </note>
          <note>
            I vår budgetmotion och i vår kommittémotion har vi föreslagit
            att åtgärder för drift och underhåll samt för bärighetshöjande
            insatser kraftigt förstärks. Vårt förslag innebär en ökning med
            500 miljoner kronor för år 1999. I ett läge där vi vet att dessa
            medel skulle vara utomordentligt verksamma om de anslogs för dessa
            ändamål, väljer majoriteten i stället att låta regeringen disponera
            pengarna efter eget gottfinnande.
          </note>
          <note>
            Det är principiellt inte så bra att så pass stora summor undanhålls
            riksdagens kontroll. Det vore intressant att här och nu få ett
            klargörande från majoriteten i utskottet om man har några synpunkter
            på hur regeringen tänker sig att använda dessa pengar.
          </note>
          <note>
            Håller ni med mig i mitt resonemang om behoven av åtgärder för
            drift och underhåll?
          </note>
          <note>
            Fru talman! Från Centerpartiets sida har vi under lång tid arbetat
            hårt för att få regering och riksdag med på offensiva och framtidsinriktade
            järnvägssatsningar. Detta arbete har burit frukt, och nu görs
            kraftfulla offensiva framtidsinriktade järnvägssatsningar.
          </note>
          <note>
            Detta bidrar till en förbättrad konkurrenskraft för både stora
            och små företag.
          </note>
          <note>
            För att investeringarna skall få avsedd effekt och konkurrenskraften
            stärkas är det viktigt att fullfölja snabbtågsplaneringen i den
            tid och omfattning som tidigare angivits. I det sammanhanget är
            det angeläget att framhålla vikten av snabbtåg också på stambanan
            i södra Norrlands inland, dvs. linjen Stockholm-Östersund. Här
            pågår en snabbtågsanpassning av banan -
          </note>
          <note>
            investeringar på sammanlagt 1 miljard kronor. Då är det, enligt
            min mening, orimligt att som nu sker, mitt uppe i denna investering,
            aviseras från SJ och regeringen att det inte blir några snabbtåg
            på stambanan.
          </note>
          <note>
            Det får räcka att folk och företag längs kusten får tillgång
            till X 2000.
          </note>
          <note>
            Enligt Centerpartiets uppfattning är det viktigt att också inlandet
            får tillgång till snabbtåget. Det får på inga villkor bli så att
            snabbtåg endast trafikerar ostkusten upp till Sundsvall och i
            bästa fall vidare till
          </note>
          <note>
            Östersund.
          </note>
          <note>
            Fru talman! För ett långsiktigt förverkligande av den s.k. Scandinavian
            Link, snabbtågstriangeln
          </note>
          <note>
            Stockholm-Östersund-Trondheim-Oslo-Stockholm, är snabbtåg en
            första förutsättning. En förverkligad
          </note>
          <note>
            Atlantbana fram till Trondheim skulle få mycket viktiga transport-
            och regionalpolitiska funktioner.
          </note>
          <note>
            Denna förbindelse bör redan nu kunna utredas med inriktning på
            beslut om genomförande under nästa planperiod.
          </note>
          <note>
            I den södra delen av vårt land finns också mycket viktiga långsiktiga
            järnvägsprojekt som det finns anledning att lyfta fram. Från Centerpartiets
            sida ser vi det som utomordentligt viktigt och naturligt att i
            arbetet med stomnätsplanen för 2001-2011 redan nu peka på hur
            den s.k. Europakorridoren och Götalandsbanan framstår som viktiga
            projekt. I det sammanhanget vill jag understryka vikten av att
            ta till vara möjligheterna att samplanera dessa båda projekt som
            på sträckan Linköping-Jönköping har en gemensam sträckning.
          </note>
          <note>
            Slutligen några ord om luftfarten. Sverige har dyra inrikesflygpriser.
            Särskilt gäller detta på de mindre linjerna. Av den anledningen
            anser vi att ett system för statlig upphandling av flygtrafiktjänster
            som är regionalpolitiskt viktiga men kommersiellt mindre intressanta
            bör införas. Finansieringen av en sådan upphandling bör ske genom
            en avgift som tas ut på övriga inrikes flygresor.
          </note>
          <note>
            Fru talman! Jag hade också tänkt att kommentera sjöfarten. Men
            jag får återkomma till det i ett senare inlägg. Jag vill avsluta
            med att yrka bifall till reservationerna nr 6, miljöanpassad tågtrafik,
            samt nr 20 om vikten av snabbtågstrafik också på stambanan i södra
          </note>
          <note>
            Norrland. Jag står självfallet bakom samtliga övriga, men för
            tids vinnande yrkar jag bifall endast till dessa två.
          </note>
          <note type="speaker">
            Anf. 5 KARIN SVENSSON SMITH (v) replik:
          </note>
          <note>
            Fru talman! Jag skall lugna Sven Bergström när det gäller hans
            frågor om vägsatsningar, Österleden osv. Självfallet är vi inte
            intresserade av att lägga mer pengar på vägarna. Vi har motarbetat
            dem i regionerna.
          </note>
          <note>
            Problemet för oss när vi skulle ta ställning till budgeten var
            att vi fick presenterat för oss en näst intill färdig budget som
            Socialdemokraterna hade kommit överens om med Centerpartiet. Där
            ingick dessa satsningar. Våra möjligheter att minska på vägsidan
            var ytterst begränsade.
          </note>
          <note>
            Det är intressant att höra att Centerpartiet har samma inställning
            som vi. Jag välkomnar det. Jag noterade särskilt vad Sven Bergström
            sade angående nollvisionen på fossila bränslen. Det innebär kanske
            att Sven Bergström är beredd att understödja vår reservation nr
            1 när det gäller att från nästa budget flytta över från den fossilbaserade
            trafiken till mer miljövänliga transportslag.
          </note>
          <note type="speaker">
            Anf. 6 SVEN BERGSTRÖM (c) replik:
          </note>
          <note>
            Fru talman! Det Karin Svensson Smith säger låter bra och betryggande,
            dvs. att man är starkt inriktad på att fullfölja ett miljöinriktat
            trafikarbete. Jag hoppas att Vänsterpartiet och Miljöpartiet tar
            ordentlig strid för de frågorna. Men lasta inte oss, Karin Svensson
          </note>
          <note>
            Smith, för den budget ni gör upp med Socialdemokraterna. Det
            framgångsrika samarbete som Centerpartiet har haft med den Socialdemokratiska
            regeringen under den gångna perioden avslutades i samband med
            årsskiftet för ett år sedan. Vårbudgeten och den budget som nu
            har lagts fram har vi ingenting med att göra.
          </note>
          <note type="speaker">
            Anf. 7 KARIN SVENSSON SMITH (v) replik:
          </note>
          <note>
            Fru talman! Sven Bergström yrkade i sitt inlägg på ytterligare
            vägsatsningar. Inser han inte motsättningarna när han samtidigt
            verkar för en nollvision när det gäller den fossilbaserade trafiken?
            Det underlättar inte några transportminskningar genom att anslå
            mer pengar till investering i vägar.
          </note>
          <note type="speaker">
            Anf. 8 SVEN BERGSTRÖM (c) replik:
          </note>
          <note>
            Fru talman! Jag betonade särskilt starkt i mitt inlägg, Karin
            Svensson Smith, att för framtiden är det viktigt att prioritera
            de miljöinriktade transportslagen, t.ex. sjöfart och järnväg.
          </note>
          <note>
            Det är inte främst i de glesare bebyggda delarna av vårt land
            där vi betonar att drift- och underhållsåtgärder som miljöproblem
            är kopplade till biltrafiken utan det är runt storstadsområdena.
            Det är därför vi är så angelägna om att inte fortsätta med de
            miljardslukande satsningar som t.ex. Södra länken runt Stockholm,
            som ingår i Dennispaketet, och att Österleden skall släppas fram.
          </note>
          <note>
            Jag hoppas att vi, liksom Vänsterpartiet och Miljöpartiet, fortsätter
            att ta strid för en miljöinriktad trafikpolitik också i storstadsområdena.
          </note>
          <note type="speaker">
            Anf. 9 ELVER JONSSON (fp):
          </note>
          <note>
            Fru talman! Trafikutskottets första betänkande för detta riksmöte
            har att behandla många anslagsposter till i och för sig stora
            belopp. I allt väsentligt har volymerna lagts fast i det riksdagsbeslut
            som fattades före sommaren med anledning av regeringens s.k.
          </note>
          <note>
            vårproposition. Ändå är det viktigt att se runt hörnet, eller
            bak nästa vägkrök, för de beslut som fattas materiellt och principiellt
            och kommer att vara långsiktiga.
          </note>
          <note>
            Låt mig börja med några principiella synpunkter.
          </note>
          <note>
            Kommunikation är något mycket positivt. Det är ett sätt för människor
            att nå varandra konkret, fysiskt eller att med hjälp av tekniken
            ha umgänge per brev och telefon. Det är också en klassisk liberal
            tanke att människor skall kunna mötas, resa fritt och bredda sina
            kulturupplevelser. Det förstärks med den elektroniska tekniken
            som alltfler förfogar över i vårt moderna samhälle. Denna liberala
            syn står i klar kontrast till socialistiska och kommunistiska
            koncept som dirigerar och kväver det fria samspelet mellan folken.
          </note>
          <note>
            Resandet och annat kommunikationsutbyte har ju accelererat oerhört.
            En enkel jämförelse belyser detta då vi beaktar att för 100 år
            sedan rörde sig svensken mindre än en kilometer per dag. I dag
            är reseradien i genomsnitt per individ i vårt land flera mil.
            Det förutsätter självfallet ett annat kommunikationssystem än
            det som gällde historiskt då vattenvägar, öppna eller frusna,
            var en viktig färdled. De upptrampade stigarna har både breddats
            och förändrats, och dagens moderna vägnät ger helt andra möjligheter
            än vad våra förfäder var med om.
          </note>
          <note>
            Det finns en politisk uppgift för oss att underlätta kommunikation,
            inte bara av de humanskäl jag har antytt utan också på grund av
            det faktum att vår ekonomi måste fungera. Om vi gör högtidliga
            deklarationer av typen Hela Sverige skall leva behövs det en genomtänkt
            politik för alla slag av kommunikation.
          </note>
          <note>
            Funktionssättet och rationaliteten kommer att vara avgörande
            om vi över huvud taget skall kunna rädda utsatta landsändar och
            glesbygder. Det koncept som statsmakt och offentliga beslutsfattare
            lägger fast är alltså förpliktade att ta en rad hänsyn som rymmer
            både rationalitet och humanvärden inklusive ett stort mått av
            miljöhänsyn och trafiksäkerhet.
          </note>
          <note>
            Även om det finns mycket visioner tror jag att vi får titta på
            den verklighet vi i dag lever i. Inom överskådlig tid kommer biltrafiken
            att vara helt dominerande. När det gäller persontransporter går
            80 % på väg. Åtta av tio personer reser alltså för egen del med
            bil. Övriga trafikslag - tåg, flyg, sjötrafik, tunnelbana, spårvagn,
            bussar m.m. - delar på den sista femtedelen när det gäller trafikföringen.
            Ser vi på en grupp som barnfamiljer, är det 95 % av dem som har
            eller förfogar över bil.
          </note>
          <note>
            Transport och kommunikation är alltså en nödvändig förutsättning
            för all ekonomisk aktivitet. Vår välfärd kan i hög grad kopplas
            till ökad handel och därmed ökade transporter och kommunikation.
            Viktigt är att våra transportsystem svarar mot högt ställda krav
            på miljöhänsyn och en varaktig hushållning med resurser.
          </note>
          <note>
            På trafikområdet är den allmänna samhällsekonomin av oerhörd
            betydelse. Också här behöver vi vara med om en ekonomisk tillväxt
            om vi skall klara den långa raden av välfärdskrav.
          </note>
          <note>
            Kommunikationerna behöver förvisso tillföras mera medel, och
            då är det också viktigt att den ekonomiska kakan växer. Lösningen
            på framtidens problem ligger alltså inte i fientlighet mot tillväxt.
            Det är bra att regeringen markerar det i olika sammanhang.
          </note>
          <note>
            Även om vi har kritiska synpunkter på metoderna är det viktigt
            att klargöra detta för alla dem som motverkar tillväxtens värde.
            Tillväxt skall självfallet ske på naturens villkor. Men det kan
            aldrig vara ett självändamål att både bromsa utvecklingen och
            se till att vi får mer att fördela. Behoven på kommunikationsområdet
            är för stora för att vi skall kunna slå oss till ro.
          </note>
          <note>
            Den departementsreform som citerades av utskottets vice ordförande
            vill jag för min del gärna se som en ambition att koppla trafiken
            närmare näringspolitiken och dess villkor. Jag beklagar i likhet
            med
          </note>
          <note>
            Sven Bergström att den tjänstgörande kommunikationsministern
            är frånvarande. Inte ens en företrädare för den stora och växande
            gruppen statssekreterare syns så långt ögat når. Vi får hoppas
            att man läser protokollet från dagens debatt.
          </note>
          <note>
            Transportpolitiken är också en del i målet att trygga jobb och
            välfärd i hela landet. En ökning av trafiksäkerheten sker genom
            information, säkrare fordon, förbättrad trafikantutbildning och
            åtgärder på farliga vägsträckor. Det är nödvändigt att öka kampen
            mot t.ex. rattfylleri, såväl till lands som till sjöss och i luften.
            Det är bra att regeringen efter många påstötningar härifrån riksdagen
            nu kommer med förslag om både promillelagstiftning i sjötrafiken
            och att mera definitivt sätta stopp för knarket i trafiken genom
            införande av en s.k. nollgräns.
          </note>
          <note>
            I en marknadsekonomi är konkurrensfrågorna viktiga, både för
            att tillgodose ett kvalitativt högt utbud för medborgarna till
            rimliga priser och för att stimulera till tävlan bland olika aktörer.
            Vi behöver bättre konkurrens på järnvägen och flyget. Vi vill
            behålla Bromma flygplats, som har visat sig fylla en mycket viktig
            funktion vad gäller både konkurrens och trafikservice.
          </note>
          <note>
            Det är viktigt att också stödja kommunala flygplatser, framför
            allt i Norrlands inland. Jag tror för övrigt att det är angeläget
            att se att det finns bärighet för olika trafikslag, att också
            mera genomlysa den tänkta infrastrukturen så att det blir rätt
            trafikslag i den meningen att det finns såväl rationalitet som
            ekonomi och miljöhänsyn inbyggda. Där vi har ett bra vägnät och
            snabba järnvägstransporter skall inte flyget vara alternativet
            på kortsträckor. Konkret uttryckt: Den dag man kan ta sig från
            Göteborg till de tre nordiska huvudstäderna Oslo, Stockholm och
          </note>
          <note>
            Köpenhamn på två eller tre timmar skall järnvägen självfallet
            vara det attraktiva alternativet för resande.
          </note>
          <note>
            Däremot behöver flygets roll stärkas mot de väg- och järnvägsfattiga
            delarna i glesbebyggda områden.
          </note>
          <note>
            Ett allvarligt problem är den bristfälliga bärigheten på många
            av våra vägar, t.ex. för skogsindustrins råvaruförsörjning och
            åkerinäringen allmänt. Ett förbättrat underhåll och en höjd standard
            på utsatta delar av vägnätet behövs. Det är också viktigt att
            påminna om den enskilda vägens betydelse. Utan enskilda vägar
            kommer en stor del av svenskt näringsliv att bromsas upp och till
            delar stanna av.
          </note>
          <note>
            När det gäller sjöfartspolitiken präglas den av ryckighet. Regeringens
            brist på långsiktighet får också sitt genomslag här. Därför är
            det väldigt angeläget att få ett fast koncept som gör att svenska
            handelsflottan får en chans att överleva och växa. Vårt allmänna
            koncept om lägre skatt på arbete är en viktig bit, och vi vill
            dessutom bredda och förbättra konkurrensen genom att stuverimonopolet
            försvinner.
          </note>
          <note>
            I likhet med Per-Richard Molén kan jag känna mig förvånad och
            överraskad över att statsministern ger sig in i populistiska gränstrakter
            genom sina uttalanden om taxfreehandeln. Till skillnad från Molén
            stöder Folkpartiet den del av regeringen som ser taxfreehandeln
            från sociala utgångspunkter. Vi vägrar att se skattefrihet på
            spirituosa och välluktande droppar för utvärtes bruk som ett sätt
            att lösa trafikproblemen.
          </note>
          <note>
            Historiskt har detta naturligtvis haft sina motiv. Under månadslånga
            resor behövdes kanske några droppar whisky för att klara magen
            i ett bakteriebemängt livsmedelsutbud. Parfymens roll var också
            stor, för att dämpa odörer som självfallet fanns då. De skälen
            är sedan länge borta, men ändå lever dessa krav på skattefrihet
            kvar, till bekymmer för inte minst gränshandel på land.
          </note>
          <note>
            Det är obegripligt att man från moderat håll fortfarande hänger
            kvar vid att vi också skall ha inrikes taxfree. De skatterna skall
            självfallet betalas av någon annan. Att man kräver skattefrihet
            på det som riksdagen flera gånger har uttalat som vårt största
            sociala och medicinska problem är förvånande. Därför skulle jag
            önska att Moderaterna vägde in också lite av ett socialpolitiskt
            mönster i sitt resonemang.
          </note>
          <note>
            Jag skall också säga ett par ord om Vänsterns motstånd mot mellanfolkliga
            förbindelser. Det är i och för sig känt, och det har upprepats,
            att motståndet är riktat särskilt mot broar och framför allt mot
            sådant som går i den riktningen att det skall underlätta kontakterna
            med EU-länderna. Har man den uppfattningen blir konsekvensen väl
            ändå att gamla broar borde försvinna och i alla fall inte rustas
            upp. Skall man se det från miljöpolitiska hänsyn är det framför
            allt Essingeleden som borde stängas eller rivas, därför att det
            är där vi har det stora bilflödet. Eller är det Tjörnbroarna på
            västkusten som Vänsterpartiet ogillar så mycket? Det kunde vara
            intressant med en kommentar till hur det ligger till med konsekvensen.
          </note>
          <note>
            Ett problem på kommunikationsområdet är i många fall trängseln.
            Sådan finns på många håll, såväl på vägen som på spåren och i
            luften. Detta gäller de tätbebyggda svenska områdena och i ännu
            högre grad ute på den europeiska kontinenten. Därför skulle det
            vara bra om vi kunde se praktiskt på en del frågor. Mycket korta
            bilresor skulle med fördel kunna bytas ut mot t.ex. cykelresor.
          </note>
          <note>
            Vi har i den gemensamma reservationen 3 pekat på värdet av väl
            utbyggda cykelvägar och gett exempel på flera städer där andelen
            cykeltransporter är betydligt större än i andra, därför att man
            har bra cykelstråk och god väghållning med bra snöröjning liksom
            vettig skyltning och goda parkeringsmöjligheter för cyklister.
            Matartrafiken till kollektiva transportmedel kan med fördel ske
            med cykel, men då krävs det självfallet också här en genomtänkt
            infrastruktur. Jag yrkar alltså bifall till reservation nr 3.
          </note>
          <note>
            Ryckigheten i sjöfartspolitiken illustreras av den nyligen gjorda
            överenskommelse som höjer kostnaden för statsverket med 100 miljoner
            utan att någon finansiering av beloppet har presenterats - endast
            ett pressmeddelande från den nu frånvarande näringsministern att
            man nu minskar väganslaget. Jag tycker att det är oacceptabelt
            att hantera viktiga kommunikationsfrågor så ryckigt och kortsiktigt.
            Väginvesteringarna är ju redan beskurna, och det behöver satsas
            ytterligare på vägunderhållet. För bara något år sedan ställde
            regeringen otvetydigt i utsikt att man ämnade medverka till en
            ordning som krävdes till följd av den nettomodell som parterna
            hade enats om. Det är beklagligt att regeringen inte orkar fullfölja
            det.
          </note>
          <note>
            Viktigt är också här att konkurrensvillkoren inte bara blir likvärdiga
            utan också mer jämförbara. Den utredning som låg till grund i
            dessa frågor bör fullföljas. Direktivens hämmande föreskrifter
            behöver också undanröjas och hela frågan genomlysas bättre.
          </note>
          <note>
            Regeringen bör snarast återkomma till riksdagen med förslag till
            den lagstiftning som behövs för att Sverige skall genomföra den
            s.k. nettomodellen. Lagstiftningen måste vara så utformad att
            full konkurrensneutralitet varaktigt uppnås för den svenska handelssjöfarten
            i förhållande till övriga EU-länder.
          </note>
          <note>
            Jag yrkar bifall till reservation 8 liksom till reservation 13,
            som behandlar Bromma flygplats och som jag redan har kommenterat.
            Det är inget tvivel om att det finns bra alternativ till Arlanda
            för tjänste- och affärsresor, och den ökande resandeströmmen har
            ju visat att det finns en god efterfrågan.
          </note>
          <note>
            Beträffande övriga reservationer som Folkpartiet står bakom har
            vi fortfarande den uppfattningen att det vore till fördel om beslut
            kunde fattas i enlighet med dessa, men jag begränsar mig till
            att yrka bifall till de reservationer som jag tidigare nämnt.
          </note>
          <note>
            Allra sist, fru talman, är det angeläget att peka på vikten av
            att kollektivtrafik upphandlas också med utgångspunkt i att de
            trafikpolitiska målen skall uppfyllas. Det förutsätter att samhällsnyttan
            av en utbyggnad av järnvägens infrastruktur tas till vara. Inför
            den förestående trafikförhandlingen måste det klarläggas att snabbtågstrafiken
            på t.ex. sträckan Stockholm-Östersund skall ske längs Norra stambanan
            via bl.a. Ljusdal och Bollnäs, så att nyttan av den nu pågående
            upprustningen av banan kan tas till vara.
          </note>
          <note>
            Låt mig sluta där jag började, fru talman. Kommunikation är något
            positivt och nyttigt - ett livsvillkor för många människor och
            landsdelar. Därför måste långsiktighet, rationalitet och trafiksäkerhet
            vara vägledande då trafikpolitiken läggs fast, i det korta men
            framför allt i det långa perspektivet.
          </note>
          <note type="speaker">
            Anf. 10 PER-RICHARD MOLÉN (m) replik:
          </note>
          <note>
            Fru talman! Det vi skall debattera här är ju trafikpolitik och
            inte nykterhetspolitik, men jag vill ändå säga att det väl ändå
            inte kan ha undgått Elver Jonsson vilka omställningsproblem vi
            har framför oss i samband med ett slopande av taxfree. Om Elver
            Jonsson hade lyssnat till mitt anförande hade han hört att jag
            inte sade vare sig ja eller nej till frågan om Gotland, men jag
            tycker att man rent intellektuellt har anledning att ställa frågan
            och att den också kan bli föremål för ett närmare studium.
          </note>
          <note>
            Däremot tycker jag inte att Elver Jonsson och hans parti har
            en alltför nykter inställning till väginvesteringar och Banverket.
            Folkpartiet föreslår där uppenbarligen mycket dramatiska neddragningar
            av anslagen, som rimmar väldigt illa med de ambitioner man har
            när det gäller att höja bärigheten, satsa på enskilda vägar och
            få till stånd ett bättre vägnät.
          </note>
          <note type="speaker">
            Anf. 11 ELVER JONSSON (fp) replik:
          </note>
          <note>
            Fru talman! När det gäller anslagen vill jag påminna Per-Richard
            Molén om att vi där har synpunkter som väl sammanfaller med dem
            som Moderata samlingspartiet ofta framhåller, nämligen om tillväxtens
            betydelse. Om inte skattekakan växer genom att fler kommer i arbete
            kommer vi att få svårt att klara både trafikpolitiken och investeringarna
            på det området.
          </note>
          <note>
            Per-Richard Molén sade att vi inte skall tala socialpolitik -
            det är trafikpolitik det gäller nu. Jag får då i all stillsamhet
            påminna Per-Richard Molén om att det var han som tog upp ämnet.
            För mig framstår det som obegripligt att man skall ha skattefrihet
            för att på
          </note>
          <note>
            10 000 meters höjd inhandla det som man inte har rätt att vara
            skattebefriad för i svenska glesbygder. Att det dessutom är brandfarligt
            gör inte saken bättre.
          </note>
          <note>
            Sedan sade Per-Richard Molén att han ändå tycker att det kan
            vara en förhandlingsfråga på Gotland och åberopade intellektet.
            Jag har svårt att se vad det är att finna i det. Riksdagen har
            ju mycket tydligt sagt att man inte vill ha den här typen av skattesubsidier
            och -lättnader, och det tycker jag att vi kan hålla fast vid.
            Per-Richard Molén och jag är ju ofta överens om att politiken
            skall vara långsiktig.
          </note>
          <note type="speaker">
            Anf. 12 PER-RICHARD MOLÉN (m) replik:
          </note>
          <note>
            Fru talman! Förslaget när det gäller taxfreeförsäljningen är
            inte en fråga om förhandling. Det är helt ödmjukt bara fråga om
            att man skall studera vilka konsekvenser ett eventuellt beslut
            från EU:s sida om ett uppskov för taxfreeförsäljningen kan leda
            till. Det kan likaväl ha fördelar för Gotland som nackdelar, liksom
            för den trafik som vi i dag har till Åland.
          </note>
          <note type="speaker">
            Anf. 13 ELVER JONSSON (fp) replik:
          </note>
          <note>
            Fru talman! Bara en kort replik.
          </note>
          <note>
            Per-Richard Molén säger att han vill vara ödmjuk, och det är
            möjligen ett fall framåt. Men det är ju inte något överraskande
            beslut som är på gång när det gäller taxfreefrågan inom EU. Det
            är många år sedan det beslutet fattades, och det har upprepats
            av Sveriges riksdag och den svenska regeringen. Vi står fast vid
            det. Därför känner jag mig bekymrad över att statsministern nu
            har lockats att göra oöverlagda uttalanden. Folkpartiet stöder,
            som jag sade, den del av regeringen som ser taxfreefrågan utifrån
            sociala utgångspunkter.
          </note>
          <note type="speaker">
            Anf. 14 KARIN SVENSSON SMITH (v) replik:
          </note>
          <note>
            Fru talman! Jag tycker att det är dags för Elver
          </note>
          <note>
            Jonsson att bestämma sig. Folkpartiet motionerade om 2,9 miljarder
            mindre till kommunikationerna för att prioritera vård, omsorg
            och skola. Det noterade vi tacksamt och tänkte att här var en
            framtida allianspartner. Men i sitt inlägg har Elver Jonsson bara
            talat för mer pengar. Var inte partimotionen representativ?
          </note>
          <note>
            Sedan förde Elver Jonsson ett resonemang om broar. Det fanns,
            och finns faktiskt fortfarande, bra kommunikationer över Öresund,
            men fr.o.m. årsskiftet dras den enda bilfärjan mellan Malmö och
            Köpenhamn in. Det beror på att bron anläggs. Då kommer friheten
            att välja kommunikationsmedel att begränsas.
          </note>
          <note>
            Vi som bor i Skåne ser med all önskvärd tydlighet hur miljöproblemen
            bara ökar. Här har vi att välja mellan bilisternas bekvämlighet
            och att ta miljöproblemen på allvar. Valet är enkelt: Miljön måste
            gå före.
          </note>
          <note>
            Elver Jonsson talade också inledningsvis principiellt om frihet
            och använde några märkliga uttryck om
          </note>
          <note>
            Vänsterpartiet - jag antar att han menade Vänsterpartiet. Men
            då frågar jag mig: Vilken frihet att andas ren luft har de som
            bor i storstäderna i dag? Man måste nog vara ultraliberal för
            att inte inse att statsmakterna faktiskt har ett ansvar för att
            medborgarna får tillgång till hälsosamma levnadsomständigheter.
          </note>
          <note type="speaker">
            Anf. 15 ELVER JONSSON (fp) replik:
          </note>
          <note>
            Fru talman! Från Vänsterpartiet fick vi ju inget svar på hur
            man ser på broarnas betydelse - är de negativa eller positiva?
            Jag ställde frågan både utifrån det allmänna önskemålet att lätt
            nå varandra och utifrån miljöpolitiska aspekter. Där hoppas jag
            att vi får ett klargörande.
          </note>
          <note>
            Sedan talas det här om att vi har föreslagit neddragningar. Det
            är riktigt, och det beror på vår torftiga samhällsekonomi. Vår
            modell är långsiktig, tydlig och klar. Vi behöver en starkare
            tillväxt, och vi menar att det är riktigare att satsa på nya jobb,
            ta bort skadliga skatter för näringslivet och på det sättet få
            en utbyggnad som är hållbar.
          </note>
          <note>
            Vänsterpartiet har tidigare varit med om att höja anslag, och
            man är lika kvick när det gäller att pruta.
          </note>
          <note>
            Så hör man också till stödtruppen. Det tar tydligen över.
          </note>
          <note type="speaker">
            Anf. 16 KARIN SVENSSON SMITH (v) replik:
          </note>
          <note>
            Fru talman! Det innebär således att vi kan se fram emot ett samarbete
            i vårpropositionen när det gäller vägar och investeringar.
          </note>
          <note>
            Jag skall svara ordentligt på frågan om vägar. Vi tycker att
            de väginvesteringar och broinvesteringar som är gjorda är tillräckliga
            för att det skall finnas bra kommunikationer. Vi är mer intresserade
            av att underhålla det väg- och järnvägssystem vi har i dag. Så
            är inte fallet. Många människor i landet kan bittert erfara vad
            det innebär. Det finns spår och räls där det inte går några tåg,
            och vägar som spricker sönder under perioder av tjäle.
          </note>
          <note>
            Vi tycker att det är bättre att underhålla och ha en långsiktig
            trafikförsörjning i stället för att investera i nytt.
          </note>
          <note type="speaker">
            Anf. 17 ELVER JONSSON (fp) replik:
          </note>
          <note>
            Fru talman! Miljöpartiet ser fram emot ett samarbete om vårpropositionen
            med Folkpartiet. Det är klart att vi kan vara beredda till det
            i sak. Att vi nu prutar på väganslagen beror inte på att vi vill
            ha mindre pengar till satsningar på trafiken, utan på att vi har
            ont om pengar. Det gör att ett sådant samarbete blir mycket kortsiktigt.
            Vi vill faktiskt bygga ut.
          </note>
          <note>
            Fortfarande blir man i Vänsterpartiet svaret skyldig. Hur ser
            man på broförbindelse? Är det något positivt, eller är det andra
            saker som tar över?
          </note>
          <note type="speaker">
            Anf. 18 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservationerna
            2, 12 och 14.
          </note>
          <note>
            Miljöpartiet de gröna anser det självklart att goda kommunikationer
            är en viktig del av såväl livskvalitet som utveckling. Men vi
            är också väl medvetna om att såväl gods- som persontransporter
            innebär en resursförbrukning som tär på vår miljö under hela kedjan.
          </note>
          <note>
            Den största andelen av transportarbetet genomförs med fossila
            bränslen. Från det att olja utvinns - raffineras - transporteras
            till användare och slutligen förbränns sker ett stort slitage
            på miljön. Det är dags att trafikpolitiken inriktar sig på att
            förändra system för att nå långsiktiga hälso- och miljöeffekter.
            Miljöpartiet de grönas förslag till medelsfördelning för åren
            2000-2001 innehåller mycket radikala förändringar i förhållande
            till regeringens.
          </note>
          <note>
            I våras lades en ny transportpolitik fast utifrån regeringens
            proposition om transportpolitik för en hållbar utveckling. I och
            med detta blev rågången mellan
          </note>
          <note>
            Miljöpartiets politik och den av riksdagen beslutade transportpolitiken
            tydlig.
          </note>
          <note>
            Den nya transportpolitiken baseras på miljömål som är helt otillräckliga
            om man skall kunna nå målet om ett långsiktigt hållbart samhälle.
            Det gäller även, och kanske än viktigare, styrmedlen för att nå
            miljömålen.
          </note>
          <note>
            Miljöpartiets politik innehåller ett väl avvägt styrmedelspaket
            som leder till en successiv höjning av energi- och miljörelaterade
            skatter och avgifter det närmaste decenniet inom ramen för en
            skatteväxling.
          </note>
          <note>
            I Miljöpartiets politik är mål och medel i balans.
          </note>
          <note>
            När det gäller vägtrafiken är en grön transportpolitik av nödvändighet
            inriktad på att miljön inte skall hotas ytterligare. Vägtrafiken
            står för en global såväl som lokal miljöpåverkan. Samtidigt som
            koldioxidutsläppen påverkar det globala klimatet med efterföljande
            konsekvenser, lider en stor mängd människor av buller, allergier
            till följd av luftföroreningar, trafikolyckor och intrång i boendemiljö
            varje år till följd av vägtrafiken. Detta är i längden såväl socialt
            som ekologiskt ohållbart. Miljöpartiets trafikpolitik syftar till
            att minska såväl användningen av vägfordon som transportmedel
            som att effektivisera den vägtrafik som trots allt är nödvändig
            genom att marknaden utvecklar alltmer bränslesnåla fordon och
            alternativa drivmedel. Vägen dit är lång, men inte omöjlig.
          </note>
          <note>
            Vi anser att det svenska vägnätet i huvudsak redan är tillräckligt
            utbyggt och föreslår i stället att medel uteslutande satsas på
            miljö- och trafiksäkerhetsåtgärder, på reinvesteringar i de delar
            av vägnätet som inte är asfalterade samt på förstärkning av vägar
            med hård belastning.
          </note>
          <note>
            Miljöpartiet förordar generellt sett inte stråktänkandet och
            avvisar i huvudsak investeringar i denna anda. Miljöpartiets förslag
            till väginvesteringar inom ram är en kraftig nedskärning, 80 %,
            i förhållande till regeringens förslag.
          </note>
          <note>
            Dock föreslås att regionerna i samverkan med
          </note>
          <note>
            Vägverket skall kunna disponera medel ur det regionala självplaneringsanslag
            som vi tidigare föreslagit till mindre trafiksäkerhets- och miljöförbättrande
            åtgärder på statliga vägar inom det egna länet. Detta anslag skall
            dock inte användas som en ersättning för nedskärningen rakt av,
            utan endast beviljas i vissa fall.
          </note>
          <note>
            För närvarande arbetar en särskild utredare med uppdraget att
            lämna ett förslag till lagstiftning för miljöstyrande vägavgifter
            i tätort. Utgångspunkter för arbetet är att avgiftssystemet skall
            vara till gagn för miljö och framkomlighet samt att lagstiftningen
            skall vara så utformad att vägavgifterna kan införas och förändras
            genom respektive kommuns beslut.
          </note>
          <note>
            Vi ser positivt på det arbete som regeringen initierat och välkomnar
            regeringens skrivning i budgetpropositionen om att man kommer
            att överväga de förslag som den särskilde utredaren lämnar för
            att, om kommuner så begär, kunna gå vidare i frågan.
          </note>
          <note>
            Det är angeläget att arbetet bedrivs skyndsamt och att regeringen
            snarast återkommer med lagförslag och förslag om hur den tekniska
            utvecklingen av sådana avgiftssystem kan stödjas. Vi instämmer
            i att berörda kommuner och regioner skall ta slutlig ställning
            till om och hur avgiftssystemen skall införas. Regelverket bör
            vara så öppet som möjligt så att olika tekniska lösningar - vägtullar,
            elektroniska debiteringssystem m.m. - möjliggörs. Avgifterna bör
            kunna användas även för satsningar på kollektivtrafik.
          </note>
          <note>
            För att uppnå målen om ett långsiktigt hållbart transportsystem
            är det nödvändigt att så mycket trafik som möjligt förs över till
            det transportslag som är minst miljöbelastande, nämligen järnvägen.
            Det kan ske dels genom att järnvägens ekonomiska konkurrenskraft
            förstärks i förhållande till andra trafikslag, dels genom en snabbare
            utbyggnad av en konkurrenskraftig infrastruktur för järnvägen.
          </note>
          <note>
            Järnvägens grundläggande infrastruktur, som till stora delar
            är från 1800-talet, försummades kraftigt under några decennier
            från andra världskriget fram till 80-talet. De senaste åren har
            dock en kraftig och välkommen satsning skett på en modernisering
            av järnvägsnät och rullande material, främst för snabb interregional
            persontrafik och länstrafik. Nu finns det en stor risk att den
            satsningen kommer av sig.
          </note>
          <note>
            Riksdagen har, som svar på infrastrukturpropositionen 1996, beslutat
            att fastställa en ram för nationella järnvägsinvesteringar på
            endast 36 miljarder kronor för tioårsperioden 1998-2007. Det innebär
            nästan en halvering av de senaste årens investeringstakt på järnvägsområdet.
            Miljöpartiet anser i stället att investeringsramen för nationella
            järnvägsinvesteringar bör vara 78 miljarder kronor för denna period.
          </note>
          <note>
            För att stärka godstrafikens konkurrenskraft behövs omfattande
            investeringar som stärker kapaciteten bl.a. i det stora nord-sydliga
            huvudstråket genom
          </note>
          <note>
            Sverige.
          </note>
          <note>
            Det kräver bl.a. fler mötes- och förbigångsspår, höjda axellaster,
            ökade lastprofiler, förbättrad kraftförsörjning och förbättrade
            tågledningssystem. På sikt bör ambitionen vara att renodla vissa
            linjer för godstrafik genom att skapa andra alternativ för den
            snabba persontrafiken.
          </note>
          <note>
            Vi föreslår också en satsning på det s.k. kapillära nätet i form
            av hamn- och industrispår, terminaler och omlastningsstationer
            samt en utbyggnad av system för logistik och transportinformatik.
          </note>
          <note>
            På personsidan måste målet vara att komma ned i restider under
            tre timmar för de flesta relationer mellan större städer i södra
            och mellersta Sverige. Då kan tåget på allvar ta upp konkurrensen
            med flyget och bilarna.
          </note>
          <note>
            Flyget har expanderat kraftigt under senare tid.
          </note>
          <note>
            Det är ett mycket allvarligt hot mot miljön. Flyget är det sämsta
            färdmedlet vad gäller energiförbrukning per passagerare, och det
            orsakar också stora bullerproblem. Det omfattande flygresande
            som i första hand västvärlden svarar för måste starkt ifrågasättas
            från både energi- och miljösynpunkt och med hänsyn till den globala
            fördelningen.
          </note>
          <note>
            Beträffande övergripande mål för Luftfartsverkets verksamhet
            är det av miljö- och hälsoskäl mycket viktigt att Luftfartsverket
            inte ges i uppdrag att öka flygtrafiken i och över Sverige i nämnvärd
            utsträckning.
          </note>
          <note>
            Regeringen skriver i budgetpropositionen för
          </note>
          <note>
            1999 att ny flygkapacitet, utöver tredje landningsbanan på Arlanda,
            kan komma att behövas i Stockholmsregionen innan avtalet om flygtrafik
            på Bromma går ut år 2011.
          </note>
          <note>
            Miljöpartiets bestämda uppfattning är att flygkapaciteten i Stockholmsregionen
            och i Sverige i stort är fullt tillräcklig för att klara de funktioner
            där flygtrafik är nödvändig. Vi avser motverka ytterligare utbyggnad
            av flygkapaciteten. Vi har tidigare föreslagit en snabb avveckling
            av Bromma flygplats, då den ligger alldeles för nära bebyggelse
            och därmed är en stor hälsorisk och miljöstörning.
          </note>
          <note>
            Enligt vår mening finns det en stor potential inom sjöfarten
            för mycket miljövänliga transporter, i takt med tillämpande av
            ny teknik. Vi har således en mycket positiv grundinställning till
            svensk sjöfart och menar att regeringen inom ramen för det internationella
            arbetet bör verka för att stärka den svenska sjöfartsnäringens
            konkurrenskraft.
          </note>
          <note>
            Vi delar regeringens bedömning att trenden vad gäller utflaggning
            av svenska fartyg måste brytas och att det sjöfartspolitiska beslutet
            måste förstärkas för att nå detta syfte, speciellt mot bakgrund
            av att flera starka sjöfartsnationer inom EU förstärkt sitt stöd
            till sjöfarten. Det förslag till förstärkning av det sjöfartspolitiska
            beslutet som regeringen presenterade i budgetpropositionen fick
            hård kritik från sjöarbetsmarknadens parter. T.o.m. LO-basen Bertil
            Jonsson krävde att regeringen skulle ändra sitt förslag.
          </note>
          <note>
            Vår roll i det läget tydliggjordes via den skrivning i vår partimotion
            där vi sade följande: "Skulle den väg som regeringen föreslår
            inte visa sig framkomlig är Miljöpartiet öppet för diskussioner
            i trafikutskottet om alternativa lösningar."
          </note>
          <note>
            Nu behövdes inte detta eftersom vi kunde föra direkta förhandlingar
            med regeringen och trycka på om ett ändrat förslag, vilket ledde
            till att regeringen,
          </note>
          <note>
            Vänsterpartiet, Miljöpartiet och sjöarbetsmarknadens parter kunde
            enas om utformningen av det statliga stödet till sjöfarten.
          </note>
          <note type="speaker">
            Anf. 19 SVEN BERGSTRÖM (c) replik:
          </note>
          <note>
            Fru talman! Jag har bara en enkel liten fråga till
          </note>
          <note>
            Mikael Johansson. Han talade väl om miljöanpassad trafik, och
            jag tror att vi är överens i sak om väldigt mycket. Men det som
            förbryllar mig är att Miljöpartiet inte kan stödja vårt förslag
            i trafikutskottet om att nu också fullfölja snabbtågssatsningarna
            enligt tidigare intentioner.
          </note>
          <note>
            Med regeringens förslag är det stor risk att de pengar som har
            satsats på att snabbtågsanpassa stambanan genom södra Norrlands
            inland i princip är bortkastade pengar, vilket de ju är om man
            inte också kör snabbtågen på denna rustade bana.
          </note>
          <note>
            Jag skulle gärna vilja ha besked om varför Miljöpartiet i det
            här fallet väljer att stödja regeringen, vilket kommer att innebära
            mindre järnvägstrafik och mera bilar i södra Norrlands inland.
          </note>
          <note type="speaker">
            Anf. 20 MIKAEL JOHANSSON (mp) replik:
          </note>
          <note>
            Fru talman! Jag anser inte att det är riksdagens uppgift att
            gå in och detaljreglera vilken typ av trafik som skall gå på respektive
            järnväg. Det är upp till de regionala myndigheterna att bedöma
            detta.
          </note>
          <note type="speaker">
            Anf. 21 SVEN BERGSTRÖM (c) replik:
          </note>
          <note>
            Fru talman! Det var väl ändå att ta i: att kalla snabbtågstrafik
            i en strategisk del av landet för en detaljfråga. Här har faktiskt
            riksdagen sagt - det var egentligen det enda stora löftet i den
            regionalpolitiska propositionen i våras från regeringen - att
            man skulle tidigarelägga snabbtågsanpassningen av stambanan i
            södra Norrlands inland. Då är det väldigt angeläget att fullfölja.
            Riksdagen måste nu tala om att det är angeläget att det blir snabbtåg
            och inte upphandling av, ursäkta uttrycket, mjölktåg eller någonting
            i den stilen på den här bandelen.
          </note>
          <note type="speaker">
            Anf. 22 MIKAEL JOHANSSON (mp) replik:
          </note>
          <note>
            Fru talman! Riksdagens roll är ju att ge möjligheter till en
            infrastruktur där sådana tåg som Sven Bergström efterfrågar kan
            framföras. Detta har vi i riksdagen sett till att göra.
          </note>
          <note type="speaker">
            Anf. 23 ELVER JONSSON (fp) replik:
          </note>
          <note>
            Fru talman! I likhet med Sven Bergström känner jag förvåning
            över den ihåliga hållning som Miljöpartiet nu i egenskap av regeringens
            uppbackare har i förhållandet mellan sina visioner och mål och
            det man nu ändå ställer upp på.
          </note>
          <note>
            Mikael Johansson talar om mål och medel i balans. Ja, målen om
            t.ex. bränslesnåla bilar kan väl hela kammaren ställa upp på.
            Men är avsikten fortfarande att ha dramatiska bensinskattehöjningar
            i miljardklassen av tvåsiffriga tal? Statsmakterna överbeskattar
            ju redan nu bilismen. Då undrar jag - det kan vara symtomatiskt
            att Mikael Johansson undvek den frågan - hur man förhåller sig
            till att lägga ytterligare kostnader på livsnödvändiga transporter.
          </note>
          <note>
            Sedan valde Mikael Johansson uttrycket "minst miljöbelastande".
            Då är det oerhört förvånande att
          </note>
          <note>
            Miljöpartiet inte kan vara med och stödja det som har lagts fram
            i två motioner och följts upp i reservation 3
          </note>
          <note>
            när det gäller cykelfrågorna, för det är väl lite miljöbelastande
            om något.
          </note>
          <note type="speaker">
            Anf. 24 MIKAEL JOHANSSON (mp) replik:
          </note>
          <note>
            Fru talman! Vad avser bensinskattehöjningen är det självklart
            att den skall ske på sikt. Vi har föreslagit en sikt på tio år.
            Det innebär att industrin har möjlighet att anpassa sig och framställa
            bensinsnålare motorer än i dagsläget. Det är syftet, och det skall
            klaras av långsiktigt. Det tror vi också att industrin kommer
            att klara. Därför kommer inte heller bensinskattehöjningen att
            slå så hårt. Bensinpriset blir ju då lägre per mil, eftersom vi
            kommer mycket längre än i dagsläget.
          </note>
          <note type="speaker">
            Anf. 25 ELVER JONSSON (fp) replik:
          </note>
          <note>
            Fru talman! Nu väljer Mikael Johansson uttrycket
          </note>
          <note>
            "på sikt" när det gäller bensinskattehöjningarna. Det skulle
            vara intressant att veta hur lång den siktsträckan är för Miljöpartiets
            del. Höjningen av bensinpriset med 2 eller 3 kr är alltså villkorad
            till när bilindustrin har kommit fram med bränslesnåla bilar.
            Skall det tolkas så, eller ligger det något försåtligt i Mikael
          </note>
          <note>
            Johanssons svar?
          </note>
          <note>
            Sedan undvek han självfallet, som jag nu ser det, frågan om det
            som är minst miljöbelastande och varför man inte vill ställa upp
            på de motioner som kräver ett främjande av cykeltrafiken.
          </note>
          <note type="speaker">
            Anf. 26 MIKAEL JOHANSSON (s) replik:
          </note>
          <note>
            Fru talman! I mitt inlägg sade jag tio år vad gäller bensinskattehöjningen.
            Jag kallar det längre sikt. Jag sade det om båda sakerna.
          </note>
          <note>
            Vad det sedan gäller cykeltrafiken pågår det ett arbete. Detta
            har också utskottet noterat, och man avvaktar det arbetet. Därför
            finns det ingen anledning att i dagsläget yrka bifall till den
            motionen. Jag tror att det kan visa sig att vi gemensamt kan tycka
            att de åtgärder som föreslås är alldeles utmärkta. Vi vill också
            gynna cykeltrafiken.
          </note>
          <note type="speaker">
            Anf. 27 JOHNNY GYLLING (kd) replik:
          </note>
          <note>
            Fru talman! En partikamrat till Mikael Johansson har i min hemkommun
            sagt följande: Vi i Miljöpartiet är för nya järnvägar oavsett
            var de byggs.
          </note>
          <note>
            Nu skall jag inte lasta Mikael Johansson med andra partikamraters
            uttalanden, men detta är ungefär vad
          </note>
          <note>
            Miljöpartiet ofta framhåller. Man vill ha mer satsningar på järnväg.
            Detta sade också Mikael Johansson i sitt anförande.
          </note>
          <note>
            Då undrar jag: Varför ställer Miljöpartiet inte upp på att förbättra
            Inlandsbanans framtid? Vad vi begär i utskottet och här i kammaren
            är att man skall utreda en överföring av bandelarna mellan Kristinehamn
            och
          </note>
          <note>
            Mora till Inlandsbanan AB, tillsammans med vissa tvärleder, samt
            en upprustning av några andra delar av järnvägen. Varför kommenterar
            Miljöpartiet inte detta, och varför ställer man inte upp?
          </note>
          <note type="speaker">
            Anf. 28 MIKAEL JOHANSSON (mp) replik:
          </note>
          <note>
            Fru talman! Regeringen har ju tillskjutit ytterligare medel till
            Inlandsbanan. Sedan är det också så att en avtalsperiod snart
            går ut. Då kommer detta att omförhandlas, och man kommer att övergripande
            se över Inlandsbanans framtid. Jag tror att vi kan avvakta med
            detta till den infrastrukturproposition som kommer våren 2000.
            Då kan vi titta på den här frågan igen.
          </note>
          <note type="speaker">
            Anf. 29 JOHNNY GYLLING (kd) replik:
          </note>
          <note>
            Fru talman! Ja, det är väl ungefär det som är utskottsmajoritetens
            mening i den här frågan. Men om
          </note>
          <note>
            Miljöpartiet nu är så positivt inställt till järnvägstrafik,
            varför vill man inte redan nu börja titta på överföringen av den
            södra bandelen mellan Kristinehamn och Mora? Det har uppenbarligen
            gått bra för Inlandsbanan AB att bedriva godstrafik sedan man
            fick ansvaret. Nu begär man åtminstone en utredning.
          </note>
          <note>
            Varför vänta ytterligare två år?
          </note>
          <note type="speaker">
            Anf. 30 MIKAEL JOHANSSON (mp) replik:
          </note>
          <note>
            Fru talman! För att återknyta till det uttalande som
          </note>
          <note>
            Johnny Gylling hade hört från en miljöpartist vill jag säga att
            vi självklart inte kan bygga alla järnvägar i morgon. Vi måste
            dels ta hänsyn till miljöskäl; vi har
          </note>
          <note>
            Hallandsåsen som är mycket aktuell. Dels utgör järnvägstrafiken
            intrångsproblem.
          </note>
          <note>
            Då är det så med Inlandsbanan att vi också har prioriteringar.
            Det har vi framlagt i våra tidigare förslag här i riksdagen. Det
            är de som gäller fortfarande.
          </note>
          <note>
            Det är dem vi tänker driva gentemot regeringen.
          </note>
          <note>
            Nu kan det dock vara aktuellt att göra andra prioriteringar för
            vissa bansträckningar beroende på regionala hänsyn, på grund av
            vissa industriförslag som presenteras, alltifrån att Ericsson
            eller försvarsindustrin tänker avskeda osv. Då måste vi titta
            på detta även ur ett regionalpolitiskt perspektiv.
          </note>
          <note type="speaker">
            Anf. 31 MONICA ÖHMAN (s):
          </note>
          <note>
            Fru talman! Trafikutskottet har endast ett utgiftsområde att
            avhandla i samband med budgetbehandlingen. Men inom detta utgiftsområde
            döljer sig många och stora verksamheter. Jag känner rent spontant,
            efter att ha lyssnat på debatten en stund, att olika partiföreträdare
            lyfter fram olika frågor som de tycker är intressanta och som
            de vill ventilera, men för mig som skall försöka att sy ihop detta
            är det en fullständigt omöjlig sak att ta upp alla dessa områden
            på några minuter. Jag skall faktiskt nöja mig med att ta en övergripande
            del.
          </note>
          <note>
            Vi socialdemokrater tycker att det finns en speciell fråga som
            är extra viktig i årets budgetbehandling.
          </note>
          <note>
            Det är sjöfarten, inte minst utifrån de diskussioner som har
            förts. Till den frågan återkommer Claes-
          </note>
          <note>
            Göran Brandin lite längre fram.
          </note>
          <note>
            År 1998 har varit ett viktigt år för trafikpolitiken.
          </note>
          <note>
            I år har vi här i riksdagen lagt fast den trafikpolitik som skall
            gälla under nästa årtusendes första år. Utifrån detta beslut och
            det ekonomiska läget är regeringens förslag till budget inom utgiftsområde
            22
          </note>
          <note>
            Kommunikationer väl avvägt. Naturligtvis stöder vi det.
          </note>
          <note>
            Det transportpolitiska beslutet innebär bland mycket annat att
            vi lagt fast att det övergripande målet för transportpolitiken
            skall vara att "säkerställa en samhällsekonomiskt effektiv och
            långsiktigt hållbar transportförsörjning för medborgarna och näringslivet
            i hela landet". Dessutom har vi lagt fast ett antal delmål om
            tillgänglighet, transportkvalitet, säker trafik, god miljö och
            en positiv regional utveckling som preciserar det övergripande
            målet. Vi har alltså skrivit fast att transportförsörjningen skall
            vara en del av politiken för ett hållbart Sverige.
          </note>
          <note>
            Politiken för en hållbar utveckling utgår från människans samlade
            behov och innehåller därför alla de dimensioner som är viktiga
            i våra liv. Det behövs ett samspel och en helhetssyn mellan den
            sociala, kulturella, ekonomiska och ekologiska utvecklingen för
            att utvecklingen skall bli hållbar. Dessa fyra aspekter förutsätter
            varandra. Ingen ger ensam hållbarhet. Eller med andra ord: En
            hållbar utveckling förutsätter ekonomisk tillväxt, goda levnadsförhållanden
            för alla, en levande kultur, ett bevarat kulturarv och en utveckling
            som ryms inom de ekologiska ramarna.
          </note>
          <note>
            Det kommer att ta tid att förverkliga en långsiktigt hållbar
            trafikförsörjning. Därför är det desto viktigare att omställningen
            börjar redan nu. Annars riskerar vi stora konflikter mellan å
            ena sidan behovet av att utveckla välfärden och en ekonomisk tillväxt
            och å andra sidan kravet på ett transportsystem som ryms inom
            de ekologiska ramarna.
          </note>
          <note>
            När man läser de reservationer och särskilda yttranden som lagts
            till trafikutskottets betänkande, tänker man att det finns partier
            som inte har insett att en politik för en hållbar utveckling är
            en helhet som bygger på ett samspel mellan social, kulturell,
            ekonomisk och ekologisk utveckling.
          </note>
          <note>
            Moderaterna har över huvud taget inte insett att
          </note>
          <note>
            Sverige måste ställa om till en hållbar utveckling. De vill återställa
            banavgifterna till den nivå som gällde före det transportpolitiska
            beslutet. Det innebär att man drar bort 690 miljoner kronor från
            järnvägen.
          </note>
          <note>
            Dessutom vill man, som råge på det, minska anslaget till banhållningen
            med 500 miljoner kronor. Likaså vill man minska anslaget till
            Banverkets sektorsuppgifter med 12 miljoner.
          </note>
          <note>
            Jag tyckte att Per-Richard Molén pratade sig varm om näringslivets
            transporter. Är det näringslivet som transporterar på järnvägen
            som skall betala kalaset, eller vem skall betala det? Blir inte
            transporterna dyrare?
          </note>
          <note>
            Miljöpartiet och Vänstern anser i stället att en hållbar utveckling
            bara handlar om att göra Sverige mer ekologiskt hållbart. Deras
            reservationer och särskilda yttranden handlar i princip bara om
            en sak, att med olika medel få över trafik från väg och flyg till
            järnväg och sjöfart. Mig förefaller den trafikpolitiken något
            smalspårig. Visionen om ekologisk omställning är en mycket viktig
            vision, men för att utvecklingen skall kunna bli hållbar måste
            vi ha ekonomisk tillväxt, goda levnadsförhållanden för alla och
            kommunikationer som gör att tillväxten och välfärden kommer hela
            Sverige till del.
          </note>
          <note>
            Moderaterna, Kristdemokraterna och Folkpartiet är som tre bröder
            som följer i varandras fotspår. Det gäller inte minst i tron på
            att konkurrensutsättning, avreglering och privatisering löser
            alla problem. Storebror, Moderaterna, skall alltid vara värst
            och gå längst. Mellanbrodern, Kristdemokraterna, är försiktig
            och försöker att vara så många som möjligt till lags. Minstingen,
            Folkpartiet, följer i de flesta fall snällt med de två större
            bröderna, men inte alltid.
          </note>
          <note>
            Ibland känner minstingen ett behov av att visa upp sig och vara
            värst.
          </note>
          <note>
            Storebror går som vanligt längst. Sälj ut och privatisera är
            Moderaternas honnörsord. I år är det SAS,
          </note>
          <note>
            Arlanda, Landvetter, Luftfartsverket Holding AB:s dotterbolag
            och på sikt även Posten som skall säljas.
          </note>
          <note>
            Dessutom skall persontrafiken på järnväg konkurrensutsättas och
            den långväga busstrafiken avregleras helt.
          </note>
          <note>
            Den försiktige mellanbrodern, som inte vill stöta sig med någon,
            skriver bara i allmänna ordalag om att begränsa statens roll genom
            att konkurrensutsätta, avreglera och uppmuntra privata initiativ.
            Det enda område som Kristdemokraterna talar klarspråk om i sitt
            särskilda yttrande är järnvägssektorn, som de vill konkurrensutsätta
            ytterligare.
          </note>
          <note>
            Minstingen, Folkpartiet, vill tillsammans med
          </note>
          <note>
            Moderaterna privatisera SAS och Luftfartsverket
          </note>
          <note>
            Holding AB:s dotterbolag. Dessutom vill partiet privatisera eller
            ändra ägandeformen för de kommunala flygplatserna.
          </note>
          <note>
            Här finns en djup klyfta mellan oss socialdemokrater och de borgerliga
            bröderna. För oss socialdemokrater är statligt ägande ett medel
            att nå de politiska målen. Det är ett medel bland många andra.
            I vissa sammanhang kan lagstiftning vara det effektivaste medlet,
            i andra kan det vara konkurrensutsättning och avreglering. I ytterligare
            andra fall kan kanske även privatisering vara effektivast. Men
            dessa åtgärder är medel och kan inte bli annat än medel eller
            verktyg för att uppnå vissa mål. För de borgerliga är konkurrensutsättning,
            avreglering och slutligen privatisering och utförsäljning det
            ideologiska målet.
          </note>
          <note>
            Målet med statens ägande av företag inom trafiksektorn är i de
            flesta fall att upprätthålla en god infrastruktur i hela landet.
          </note>
          <note>
            På ett område går minstingen, Folkpartiet, längre än sina bröder.
            Det gäller besparingarna. Folkpartiet vill inom vårt utgiftsområde
            spara 2,9 miljarder, och detta vill man göra genom att skjuta
            på vissa projekt eller skära ned på väghållningsanslaget med 1,5
            miljarder kronor. Dessutom vill man spara 1,25 miljarder kronor
            på järnvägsanslaget.
          </note>
          <note>
            I mars 1997 fattade riksdagen beslut om en långsiktig inriktning
            för investeringarna i trafikens infrastruktur. Enligt beslutet
            skall 190 miljarder kronor investeras under åren 1998 till 2007.
            Riksdagsbeslutet var en kraftfull och nödvändig satsning för att
            skapa möjligheter för ekonomisk tillväxt, ökad sysselsättning
            och bibehållen välfärd i hela landet. Till skillnad från Folkpartiet
            anser jag att det finns statsfinansiella förutsättningar för att
            fullfölja dessa satsningarna under 1999.
          </note>
          <note>
            Om väghållningsanslagen skulle dras ned med
          </note>
          <note>
            10 %, som Folkpartiet föreslår, skulle antingen färdigställandet
            av pågående projekt försenas eller så skulle mycket angelägna
            underhålls- och förbättringsåtgärder behöva skjutas på framtiden.
            Vad är det egentligen som ni vill skjuta på? Vilka projekt handlar
            det om? Eller är det cykeln som är alternativet?
          </note>
          <note>
            Elver Jonsson talade sig väldigt varm för cykling här för ett
            tag sedan.
          </note>
          <note>
            Vilken väg Folkpartiet än väljer innebär det ett oacceptabelt
            sätt att slösa bort pengar på redan påbörjade investeringar i
            nödvändig infrastruktur. Det skulle också innebära att framkomligheten
            skulle försämras för näringslivet och andra resande, att viktiga
            trafiksäkerhetsåtgärder inte skulle komma till stånd och att arbetstillfällen
            skulle riskeras.
          </note>
          <note>
            Det är mycket viktigt att vi satsar på drift och underhåll av
            våra vägar. Riksdagens infrastrukturbeslut
          </note>
          <note>
            1997 innebar bl.a. en utökade satsning på ökad bärighet. När
            det gäller den bärighetsdiskussion som inleddes 1987 och som skall
            fullföljas till år 2003 ligger det beslutet kvar. Dessutom har
            vi genom den regionalpolitiska propositionen fått besked om att
            regeringen avser att tidigarelägga vissa delar. Som alla andra
            tycker vi att detta är angeläget. Jag lovar att vi från s-gruppen
            i trafikutskottet har gjort allt för att få fram så mycket underhållspengar
            som det är möjligt, eftersom det är underhållet som är det viktiga.
            Där finns också bärighetsdelarna med. Detta betyder speciellt
            mycket för Norrlandslänen.
          </note>
          <note>
            Moderaterna skriver i sin motion T220 att för att klara trafikförsörjningen
            vid de kommunala flygplatserna är det viktigt att staten skjuter
            till stöd, men stödet skall inte användas till drift- och underhåll
            av flygplatser utan till att köpa trafik.
          </note>
          <note>
            Jag tycker det är positivt att moderaterna håller med oss socialdemokrater
            om att staten skall ta ett större ansvar för de kommunala flygplatserna.
            Däremot är det svårt att förstå hur deras system för stöd skall
            fungera i praktiken. Har moderaterna tänkt sig att flygplanen
            skall gå till flygplatser utan terminaler och fungerande verksamhet?
            Det är till drift- och underhåll som de kommunala flygplatserna
            behöver stöd.
          </note>
          <note>
            Om stödet i stället hamnade i flygbolagens fickor skulle många
            glesbygdskommuner tvingas att lägga ned sina flygplatser, och
            stora delar av landet skulle därmed förlora viktiga delar av sin
            transportförsörjning. Dessutom skall man komma ihåg att det står
            den nya myndigheten för rikstrafikfrågor - rikstrafiken - fritt
            att upphandla även flygtrafik. Men moderaterna är konsekventa.
            De vill inte ha rikstrafiken, har de bestämt, och det är därför
            som någon annan skall sköta upphandlingen.
          </note>
          <note>
            De tre borgerliga partierna Moderaterna, Kristdemokraterna och
            Folkpartiet skriver i en gemensam reservation att riksdagen bör
            uttala att Bromma flygplats skall vara kvar. Beslutet om Bromma
            flygplats framtid måste bygga på bl.a. två förutsättningar. För
            det första måste Stockholm som landets huvudstad tillförsäkras
            goda flygförbindelser. För det andra måste Arlanda flygplats kunna
            fylla sin funktion som ett nav i det svenska flygsystemet.
          </note>
          <note>
            Mot denna bakgrund utreder Luftfartsverket för närvarande på
            regeringens uppdrag hur behovet av flygkapacitet i Stockholmsregionen
            skall kunna tillgodoses på längre sikt. Uppdraget skall slutredovisas
            i början av 1999. Vi kan gott vänta med att ta ställning i den
            här frågan till dess att vi har fått resultatet av utredningsarbetet,
            som inom några veckor kommer att lämnas över.
          </note>
          <note>
            Moderaterna och Centerpartiet vill i sina särskilda yttranden
            öka statsbidraget till enskilda vägar. Folkpartiet skriver om
            de enskilda vägarnas betydelse i sitt särskilda yttrande. De enskilda
            vägarna är viktiga för att hela Sverige skall leva, och inte minst
            för att näringslivet skall kunna utvecklas i glesbygden.
          </note>
          <note>
            Minskningen av anslaget till statsbidrag för enskilda vägar,
            som regeringen nu föreslår för 1999 års budget, är av teknisk
            karaktär. Jag tycker inte att vi behöver diskutera det. Det viktiga
            är att vi har lagt fast att 2000, när vi går in i rätt fas igen,
            då återställs anslaget till den nivå som det var från början.
            Nu rör det sig bara om en teknisk historia under ett övergångsår.
            Jag instämmer helt i de enskilda yttrandena:
          </note>
          <note>
            Enskilda vägar är viktiga.
          </note>
          <note>
            Herr talman! Skiljelinjen mellan oss socialdemokrater och de
            borgerliga partierna går vid synen på statens ansvar. Vi anser
            att staten har ett ansvar för medborgarna. De borgerliga partierna
            menar att det är marknaden som skall ta hand om statens uppgifter.
          </note>
          <note>
            Men marknaden känner inget ansvar för medborgarna. Det enda ansvar
            som marknaden känner är inför ägarna, investerarna och långivarna.
            Marknadens enda uppgift är att tjäna pengar. Det får man ha förståelse
            för. Det är därför den finns. Men ett samhälle utan ansvar för
            medborgarna blir ett samhälle med många förlorare. - ett samhälle
            utan framtid.
          </note>
          <note>
            Herr talman! Med detta yrkar jag bifall till utskottets hemställan
            i dess helhet och avslag på samtliga reservationer.
          </note>
          <note type="speaker">
            Anf. 32 SVEN BERGSTRÖM (c) replik:
          </note>
          <note>
            Herr talman! Utskottets ordförande Monica Öhman talar väl och
            mycket. Det är lätt att instämma i det mesta av det som hon säger.
            Men jag har två konkreta frågor som jag gärna skulle vilja att
            Monica
          </note>
          <note>
            Öhman utvecklade något ytterligare.
          </note>
          <note>
            Först gäller det detta med drift och underhåll.
          </note>
          <note>
            Monica Öhman och jag hade för en tid sedan förmånen att besöka
            Jämtland och se hur det ser ut i verkligheten. Jag tror att Monica
            Öhman var ganska skakad av den färd via videofilm som vi fick
            vara med om där uppe. Jag skulle vilja höra hur Monica Öhman ser
            på detta med drift- och underhållspengarna.
          </note>
          <note>
            Från Centerpartit har vi sagt att vi inte vill ge regeringen
            fullmakt att disponera 500 miljoner kronor senare för att eventuellt
            flyttas till andra områden. Vi tycker att dessa pengar skall användas
            nu just till drift och underhåll, eftersom vi vet att behovet
            är mycket stort.
          </note>
          <note>
            Den andra frågan som jag vill ställa till Monica
          </note>
          <note>
            Öhman är: Är det rimligt att riksdag och regering beslutar att
            snabbtågsanpassa en stor och viktig järnvägslinje för att sedan
            släppa taget och inte fullfölja kraven på att järnvägen också
            skall trafikeras med snabbtåg? Jag tänker på stambanan genom södra
          </note>
          <note>
            Norrlands inland. Jag skulle väldigt gärna vilja hör hur Monica
            Öhman ser på att man satsar upp till 1
          </note>
          <note>
            miljard på en sådan snabbtågsanpassning och senare riskerar att
            få en betydligt sämre standard på den trafik som skall gå där.
          </note>
          <note type="speaker">
            Anf. 33 MONICA ÖHMAN (s) replik:
          </note>
          <note>
            Herr talman! Det är mycket riktigt som Sven
          </note>
          <note>
            Bergström säger, att vi var i Jämtland och fick se en videofilm
            som gjorde att man nästan blev lite illamående. Jag vet inte om
            det berodde enbart på groparna eller om det berodde på filmen.
          </note>
          <note>
            Vi delar denna uppfattning. Precis som jag säger har vi gjort
            allt som vi har förmått i det ekonomiska läge som landet har befunnit
            sig i för att öka underhållspengarna. Dessutom fick vi ett löfte
            i den regionalpolitiska propositionen om att en del underhållsarbete
            skall tidigareläggas.
          </note>
          <note>
            Det är lite märkligt att Sven Bergström i ena sekunden talar
            sig varm för tågtrafiken och tågtrafiksatsningar och i nästa sekund
            är han beredd att säga att de 500 miljonerna - som regeringen
            inte får disponera precis hur den vill - redan i dag skall låsas
            till vägsidan.
          </note>
          <note>
            Vad händer om järnvägen behöver dessa pengar i mars månad? Det
            som står i budgeten är att om pengarna behövs på järnvägssidan
            skall de kunna användas av järnvägen, annars går de till vägarna.
            Behöver järnvägen pengarna, så kommer ju regeringen tillbaka och
            redovisar för Sven Bergström och alla andra 348
          </note>
          <note>
            ledamöter i kammaren hur man har använt pengarna.
          </note>
          <note type="speaker">
            Anf. 34 SVEN BERGSTRÖM (c) replik:
          </note>
          <note>
            Herr talman! Jag ber Monica Öhman att i sitt nästa inlägg också
            kommentera min andra fråga om snabbtåg på stambanan.
          </note>
          <note>
            Centerpartiet har helt enkelt gjort bedömningen att vi ser det
            som angeläget att redan nu väldigt tydligt tala om att vi tycker
            att behoven är stora på driftoch underhållssidan. Monica Öhman
            kommer ju från ett län där behovet också är väldigt tydligt. Vi
            tycker att detta är angeläget och vill därför anvisa pengarna
            redan nu.
          </note>
          <note>
            Skulle det vara så att det kommer att finnas behov på järnvägssidan
            senare under nästa år eller någon gång i framtiden, får regeringen
            naturligtvis komma tillbaka till riksdagen och redovisa den situationen
            då.
          </note>
          <note>
            Man jag och Centerpartiet bedömer behoven inom detta område som
            så stora att vi vill fatta detta beslut nu.
          </note>
          <note>
            Sedan är det väldigt viktigt att få ett besked när det gäller
            stambanan. Det enda löftet från regeringen till den här delen
            av landet i den regionalpolitiska propositionen i våras var att
            det t.o.m. skulle ske en tidigareläggning av snabbtågsanpassningen
            av stambanan. Men nu släpper man taget och säger att det där får
            väl möjligtvis rikstrafiken handla upp i en framtid.
          </note>
          <note>
            Jag vill ha ett besked av Monica Öhman nu om att den kommer att
            trafikeras av samma typ av snabbtåg med samma komfort och samma
            klass som snabbtågen längs ostkusten. Annars är kommunerna i inlandet
            - Bollnäs, Ljusdal, Ovanåker, Ockelbo och andra
          </note>
          <note>
            - illa ute och man får en betydligt sämre järnvägsstandard.
          </note>
          <note type="speaker">
            Anf. 35 MONICA ÖHMAN (s) replik:
          </note>
          <note>
            Herr talman! Det var väl ändå att ta i att säga att det var det
            enda konkreta vi hade i den regionalpolitiska propositionen. Som
            jag tidigare sade hade vi faktiskt också med en tidigareläggning
            av vägunderhållet som ett konkret förslag i propositionen. Men
            detta kan vi hålla på och diskutera länge.
          </note>
          <note>
            Stambanan: Jag tycker att vi först skall diskutera vad som är
            riksdagens roll. Riksdagens roll är ju ändå inte att arbeta med
            detaljfrågor. En gång i tiden diskuterade man i Sveriges riksdag,
            har jag lärt mig, enskilda vägar hit och dit och enskilda järnvägssträckningar
            hit och dit, vilket är fullständigt omöjligt. Vi har helt enkelt
            inte tillräckliga kunskaper för att kunna gå in i detaljerna.
            Sedan kan man fråga sig vad vi skall ha våra verk till om vi själva
            skall ta hand om frågorna. I så fall kan vi sköta alltihop.
          </note>
          <note>
            Vi har uttalat oss för detta med snabbtåg eller andra tågtyper.
            Det är ju inte några mjölktåg det handlar om, Sven. Jag håller
            med Sven Bergström så långt att där satsningar görs på banan bör
            Banverket och operatören - i det här fallet SJ - ha en dialog,
            så att man nyttjar de satsningar vi gör på banan. Men jag vill
            absolut inte ha tillbaka detaljfrågorna till riksdagen.
          </note>
          <note type="speaker">
            Anf. 36 PER-RICHARD MOLÉN (m) replik:
          </note>
          <note>
            Herr talman! Det har varit intressant att lyssna på
          </note>
          <note>
            Monica Öhman som företrädare för Socialdemokraterna. Hon liknade
            moderater, kristdemokrater och folkpartister vid tre bröder. Det
            kan jag i viss mån instämma i, men jag skulle mer vilja likna
            oss vid tre vise män. Jag skulle önska att visheten på något sätt
            skulle kunde planteras hos de andra tre - socialdemokrater, miljöpartister
            och kommunister - som jag mer betraktar som tre trallande och
            lallande jäntor på villande mo.
          </note>
          <note>
            Eftersom Monica Öhman säger att vi moderater inte står för en
            hållbar utveckling, vill jag ställa frågan: Är det en hållbar
            utveckling att driva en politik som leder till att det ena företaget
            efter det andra flyttar från landet, att man inte vidtar de investeringar
            på kommunikationsområdet som gör det möjligt att stanna kvar i
            Sverige och driva näring? Vi ser sjöfartsnäringens och de svenska
            åkeriernas problem.
          </note>
          <note>
            Jag skulle gärna vilja ha en kommentar till om det inte är den
            moderata politiken som står för den hållbara utvecklingen.
          </note>
          <note>
            En annan intressant fråga som Monica Öhman tog upp var behovet
            av vissa satsningar trots allt på kommunikationsområdet. Anser
            Monica Öhman, precis som de andra två trallande jäntorna, att
            vägnätet är färdigbyggt? Kommer Socialdemokraterna i den kommande
            budgetpropositionen att gå kommunister och miljöpartister till
            mötes genom att dra ned på väganslagen så drastiskt som t.ex.
            Miljöpartiet vill, dvs. med 80 %?
          </note>
          <note type="speaker">
            Anf. 37 MONICA ÖHMAN (s) replik:
          </note>
          <note>
            Herr talman! Det är klart att så här i juletider kan man ju tala
            om tre vise män, trallande jäntor och allt vad det är. Jag hade
            faktiskt i tankarna när jag skrev mitt anförande att jag skulle
            likna de borgerliga bröderna vid Bockarna Bruse, men det ville
            jag inte. Ni kan ju ta till er detta med tre vise män och tro
            att ni är det i stället.
          </note>
          <note>
            Nu försöker Per-Richard Molén att ta in hela departementets område
            med utflyttande företag och annat. Jag tycker att det är bra att
            vi har fått ett näringsdepartement, där de delar som behövs för
            att vårt näringsliv skall få utvecklas är samlade under en hatt.
          </note>
          <note>
            Men därmed icke sagt att trafikutskottet skall ta över näringsutskottets
            diskussioner och deras frågor.
          </note>
          <note>
            När det gäller sjöfarten är det en diskussion som återkommer.
            På vilket sätt har moderaterna bidragit till att hjälpa till att
            rädda svensk sjöfart? Vad är det ni säger egentligen?
          </note>
          <note>
            Vi vet att det finns problem på åkerisidan. Därför för vi en
            dialog med åkerinäringen precis på samma sätt som vi har fört
            en dialog och diskuterat med sjöfarten.
          </note>
          <note>
            Sedan vill jag påminna om en sak när det gäller detta att man
            slår sig för bröstet och säger: Vi moderater har den bästa politiken.
            Hur var det med avregleringen av flyget? Ni ställde upp på den.
            I dag håller jag med om att det inte går att återgå. Men vad säger
            ni i dag? Jo, i dag säger ni att nu är det så jäkla mycket bekymmer
            - ursäkta uttrycket - så nu får staten lov att börja upphandla.
            Är det så vi skall ha det i framtiden med moderat politik?
          </note>
          <note type="speaker">
            Anf. 38 PER-RICHARD MOLÉN (m) replik:
          </note>
          <note>
            Herr talman! Det har tyvärr blivit på det sättet att
          </note>
          <note>
            Socialdemokraterna i regeringsställning hela tiden bedriver en
            politik där de alltid kommer ett eller ett par steg efter i utvecklingen.
            Man har egentligen ingen framåtsyftande politik.
          </note>
          <note>
            Ett, tu, tre upptäcker man att sjöfartsnäringen har stora problem.
            Detta borde man ha kunnat inse för rätt många år sedan.
          </note>
          <note>
            Här kommer ett, tu, tre åkerinäringen och säger att man inte
            har någon möjlighet att konkurrera med de utländska åkerierna
            beroende på en lång rad faktorer, som jag utvecklade i mitt inledningsanförande.
          </note>
          <note>
            Även här kommer Socialdemokraterna i efterhand. Frågan är om
            det kanske är rätt bra med lite grann av Bockarna Bruse, som på
            något sätt kan köra
          </note>
          <note>
            Socialdemokraterna och de andra två lite före sig i förhoppning
            om att de skall kunna öppna dörren lite grann på glänt för att
            se vad framtiden ändock innebär.
          </note>
          <note>
            Jag måste säga att det är en otrolig besvikelse att vi i denna
            debatt inte har möjlighet att delta i en diskussion med den s.k.
            superministern Björn Rosengren. Det visar ändock att det intresse
            han uppenbarligen har för de trafikpolitiska frågorna är relativt
            marginellt i förhållande till någonting annat som han kanske sysslar
            med.
          </note>
          <note type="speaker">
            Anf. 39 MONICA ÖHMAN (s) replik:
          </note>
          <note>
            Herr talman! Per-Richard Molén är bekymrad över näringslivet,
            utflyttande företag, nedläggningar etc. Det är inte min sak att
            försvara ministern, men jag råkar känna till att ministern i dag
            är uppe i Porjus, för vi har nämligen problem även på vattenfallsområdet,
            som kanske är bekant. Sedan får ni tycka vad ni vill om detta
            och om prioriteringarna. Men så är fallet.
          </note>
          <note>
            Det är klart att man kan säga att Socialdemokraterna liksom kommer
            på efterkälken i alla lägen och att vi kommer när problemet redan
            har uppstått. Men jag håller inte med om den beskrivningen. Jag
            vill nog säga att det är så att Socialdemokraterna försöker ta
            ansvar för saker och ting. Det som gäller sjöfarten har vi diskuterat
            länge. Går man den enkla vägen, som Moderaterna vill, är det ju
            ett öppet register. Det är sämre arbetsrätt. Det är en sämre situation
            med möjlighet för utländsk arbetskraft på ett annat sätt osv.
            Det är det ni är ute efter. Det är den enkla vägen.
          </note>
          <note>
            För oss är den svåra vägen att kunna bevara en svensk handelsflotta.
            Men vi kanske inte skall diskutera den delen mer, för då förtar
            vi Tom Heymans och Claes-
          </note>
          <note>
            Göran Brandins duell här så småningom.
          </note>
          <note>
            Avslutningsvis vill jag beträffande åkerinäringen säga att där
            har vi inte heller kommit för sent. Vi har tidigt börjat föra
            en dialog med åkerinäringen, och jag hoppas att man hittar lösningar.
          </note>
          <note type="speaker">
            Anf. 40 KARIN SVENSSON SMITH (v) replik:
          </note>
          <note>
            Herr talman! Jag måste inledningsvis säga att jag helt delar
            den uppfattning angående statliga företag som Monica Öhman gav
            uttryck för. Detsamma gäller den kritik hon riktade mot de moderata
            förslagen när det gäller utförsäljningar och bolagiseringar.
          </note>
          <note>
            Men jag begärde replik angående detta med hållbar utveckling.
            Inledningsvis var jag fullständigt överens med vad Monica Öhman
            sade. Men sedan kritiserade hon Miljöpartiet och oss i Vänsterpartiet
            för att inte ta hänsyn till sociala och ekonomiska aspekter av
            hållbar utveckling.
          </note>
          <note>
            Då måste jag erinra om att begreppet hållbar utveckling uppstod
            i samband med Brundtlandkommissionens rapport om tillståndet för
            vår miljö. Den kom ut 1987. På FN-konferensen i Rio 1992 var begreppet
            hållbar utveckling det övergripande och samlande.
          </note>
          <note>
            Det var också honnörsordet i den Agenda 21 som antogs och som
            har fått spridning över hela världen.
          </note>
          <note>
            Begreppet hållbar utveckling syftar på att man vill ändra på
            de betingelser i miljön som gör att framtiden inte är möjlig för
            kommande generationer. Det handlar om de ökade utsläppen av växthusgaser,
            det handlar om försurande utsläpp, det handlar om ozon och en
            mängd andra substanser.
          </note>
          <note>
            Att då prata om hållbar utveckling och samtidigt underlätta för
            ökad väg- och flygtrafik är inte möjligt.
          </note>
          <note>
            Ökad väg- och flygtrafik leder till mer avgaser, och framtiden
            blir ännu svårare att klara på ett rimligt sätt.
          </note>
          <note>
            Så jag undrar hur Monica Öhman ser på det här. Vad är definitionen
            på hållbar utveckling i hennes värld?
          </note>
          <note type="speaker">
            Anf. 41 MONICA ÖHMAN (s) replik:
          </note>
          <note>
            Herr talman! Vi kan naturligtvis föra en väldigt lång diskussion
            om det här med hållbar utveckling.
          </note>
          <note>
            Men jag sade också att skall man få en hållbar utveckling måste
            man ha ekonomisk tillväxt. Man måste liksom ha någonting att växa
            med.
          </note>
          <note>
            Det jag tycker att ni säger i det här betänkandet är:
          </note>
          <note>
            Stopp, stopp! Inget mer på vägen, inget mer i luften.
          </note>
          <note>
            Det är klart. Där skall vi i stället försöka att krympa.
          </note>
          <note>
            Vi skall föra ut på järnvägen, vi skall föra ut på sjön.
          </note>
          <note>
            Jag kan hålla med om, och det har vi jobbat för också, att vi
            framför allt i fråga om de långväga transporterna i större omfattning
            skall försöka hitta lösningarna att få ut det här på järnvägen
            och sjön.
          </note>
          <note>
            Men om man tittar på detta långa land - som Sverige ju är - och
            dessutom ser på hur glest befolkat det är, så måste man i den
            här diskussionen också väga in den regionala balansen. Gör vi
            inte det utan tror att vi bara kan fixa saker och ting med att
            säga: Inte mer i luften och inte mer på väg, då håller det inte.
          </note>
          <note>
            Det var därför jag också sade i mitt anförande att det kommer
            att ta tid. Men för den sakens skull skall vi inte avskräckas.
            Vi måste ta det första stegen för att nå det här.
          </note>
          <note type="speaker">
            Anf. 42 KARIN SVENSSON SMITH (v) replik:
          </note>
          <note>
            Herr talman! Ser man tillbaka på den gångna tioårsperiodens stora
            investeringar när det gäller infrastruktur så har merparten varit
            vägsatsningar i södra Sverige. Det handlar om delar av Dennisprojektet,
            det handlar om Öresundsbron osv. Detta förstärker den regionala
            obalansen i stället för tvärtom.
          </note>
          <note>
            Vänsterpartiet har motsatt sig dessa projekt. Vi hade hellre
            använt pengarna till ökat underhåll av de vägoch järnvägssystem
            som vi redan har.
          </note>
          <note>
            Givetvis måste man ha råd till hållbar utveckling.
          </note>
          <note>
            Men det är faktiskt ännu dyrare att ha en ohållbar utveckling,
            för de här katastroferna i naturen kommer efter oss hela tiden.
            Det är faktiskt ekonomiskt klokare att förebygga dem än att låta
            dem ske och sedan försöka reparera skadorna så gott det går.
          </note>
          <note>
            Men vi skall förenas om det vi är överens om. När det gäller
            sjö- och järnvägstransporter har vi mycket gemensamt. De frågorna
            skall vi fortsätta att samarbeta om.
          </note>
          <note type="speaker">
            Anf. 43 MONICA ÖHMAN (s) replik:
          </note>
          <note>
            Herr talman! Visst har det varit väldigt mycket motorvägsbyggande
            i framför allt de södra delarna av
          </note>
          <note>
            Sverige. Jag kommer ju från en landsända där vi inte har så förfärligt
            mycket motorvägar, men å andra sidan behöver vi det inte heller.
          </note>
          <note>
            Vi har från socialdemokratiskt håll efter regeringstillträdet
            1994 haft en väldig diskussion om det här. Vi har då sagt att
            de här s.k. stråken, som var så populära ett tag, kan vi inte
            bygga för byggandets egen skull. Vägars bredd och vägars utseende
            måste avgöras utifrån trafikintensiteten. Vi har också styrt en
            hel del pengar till trafiksäkerhet. Det tycker jag att vi måste
            fortsätta med.
          </note>
          <note>
            Sedan är prioritet nr 1 för oss också underhållssidan. Det är
            det absolut största bekymret.
          </note>
          <note type="speaker">
            Anf. 44 ELVER JONSSON (fp) replik:
          </note>
          <note>
            Herr talman! Jag tycker att trafikutskottets ordförande började
            mycket finstämt med att säga att trafikpolitiken måste utgå från
            människors behov - ekonomiskt, socialt, kulturellt, ekologiskt.
            Det skulle vara en hållbar utveckling, och ekonomisk tillväxt
            skulle främjas. Det var ju ett liberalt budskap som jag nickade
            instämmande till. Men för att återfinna balansen för Monica Öhmans
            egen del avslutade hon ju sitt inlägg med en opreciserad attack
            på det hon kallar för "marknaden".
          </note>
          <note>
            Min fråga blir: Vad har regeringen och Socialdemokraterna valt
            för spår här när man talar om ekonomisk tillväxt? Kommer man att
            ge ett marknadsekonomiskt utrymme? Marknadsekonomi är ju inte
            detsamma som rovdrift och okontrollerad verksamhet. Utifrån liberala
            utgångspunkter skall det vara en socialt styrd marknadsekonomi
            där statsmakten sätter ramarna och där det ges stor frihet och
            stort rörelseutrymme - men också en flexibilitet. Det kan vara
            intressant att få en synpunkt på det.
          </note>
          <note>
            Sedan sade också Monica Öhman apropå de många synpunkterna att
            hon skall sy ihop det här. Då kan man möjligen säga att det naturligtvis
            finns revor i den julduk hon har broderat här. Framför allt framträder
            också ett annat mönster, oklart vilket. Det hon attackerar är
            ju mycket av det man historiskt faktiskt har varit med om.
          </note>
          <note>
            Socialdemokraterna har ju länge försvarat monopolet. Det gäller
            flygtrafiken norröver, som Monica
          </note>
          <note>
            Öhman väl känner till. Detta gjorde ju att linjer lades ned,
            t.ex. Vaasa-Sundsvall och Östersund-Trondheim, för att det var
            stelbenta regler där man förbjöd inhemsk trafik i en sådan tvärlinje.
            Också i övrigt har man motverkat konkurrens.
          </note>
          <note>
            Man kan också t.ex. ta de överbud som Monica
          </note>
          <note>
            Öhman och Socialdemokraterna hade under sin oppositionstid med
            dessa våldsamma satsningar som man nu gladeligen har glömt och
            som man försöker att hålla tillbaka så långt det kan gå. Bl.a.
            blir man påmind om att de regionalpolitiska löftena och satsningarna
            nu lyckligen är glömda.
          </note>
          <note>
            Därför blir det väldigt mycket ryckighet. Monica
          </note>
          <note>
            Öhman sade tre gånger i sitt anförande att det nu har lagts fast
            en politik på trafikområdet som regeringen har pekat ut. Då får
            man säga att det är mycket osäkert, för det är ju en dagsländepolitik
            i många delar.
          </note>
          <note>
            Man kommer in med nya bud och påbud. Vi som lyssnade på gårdagens
            debatt blev ju varse hur lite det är som ligger fast och hur ekonomiskt
            hållningslös man kan vara på tunga politiska områden. Det skulle
            vara nyttigt om utskottets ordförande kunde göra ett klarläggande.
            Framför allt: Hur ställer man sig till marknadsekonomisk utveckling
            som ett led i en trafikpolitisk satsning?
          </note>
          <note type="speaker">
            Anf. 45 MONICA ÖHMAN (s) replik:
          </note>
          <note>
            Herr talman! Glada överbud i oppositionstid .
          </note>
          <note>
            Ja, Elver Jonsson nickar. Hur såg verkligheten ut när vi tillträdde
            1994?
          </note>
          <note>
            Då hade faktiskt den borgerliga regeringen påbörjat arbetet med
            bl.a. stråken, motorvägssatsningarna. Men hur såg Sveriges ekonomi
            ut? Vilka möjligheter fanns det att satsa ytterligare miljarder
            på vägar och järnvägar när Sverige hade förblött, då det bara
            var skulder, när vi bara hade bekymmer att ta hand om barn och
            gamla och att försöka få kronorna att räcka till vård och omsorg?
            Det är svaret, Elver Jonsson. Glöm inte att det faktiskt var under
            den borgerliga tiden som man spelade bort pengarna.
          </note>
          <note>
            Jag vill kommentera det som har sagts om Socialdemokraterna och
            monopol. Jag vill gå tillbaka till det som jag sade i mitt inledningsanförande.
            Varför har vi värnat om att staten skulle vara ägaren och se till
            detta? Jo, för att kunna erbjuda människorna i
          </note>
          <note>
            Vilhelmina, i Stockholm och i Västervik osv. ungefär samma sak.
            Den s.k. marknaden tar, med all rätt naturligtvis, hand om det
            som är mest lukrativt där det finns kunder. Därför anser jag att
            staten måste ha ett större ansvar. Staten måste värna om alla
            människor.
          </note>
          <note type="speaker">
            Anf. 46 ELVER JONSSON (fp) replik:
          </note>
          <note>
            Herr talman! Jag kan hålla med om att staten måste ha om inte
            ett större så ett mycket stort ansvar för hur marknaden fungerar.
            Men det är inte detsamma som att man lägger sig i mer av detaljreglering
            eller hyllar monopolen, som Socialdemokraterna historiskt ändå
            har gjort. Jag pekade på ett enda exempel som visar hur man kör
            omkull verksamheter.
          </note>
          <note>
            När Monica Öhman nu talar om Norrlands inland, tycker jag att
            det var viktigt att påminna om vad som hände också i ett sådant
            bottniskt perspektiv eller
          </note>
          <note>
            Kvarkenperspektiv.
          </note>
          <note>
            Än en gång, kanske för hundrade gången i denna kammare sedan
            1994, bortförklarar Monica Öhman alla överbud från sommaren 1994
            genom att säga att man övertog något som man inte visste något
            om.
          </note>
          <note>
            Den verklighet som var i september 1994 var inte mycket annorlunda
            än i juni samma år. Men kom ändå ihåg, Monica Öhman, som kanske
            skulle vara lite ödmjuk, att under den period då vi hade en annan
            regering ställde Socialdemokraterna inte upp på något besparingsförslag
            trots att det krävdes.
          </note>
          <note>
            Det intressanta är ju att den ram som Socialdemokraterna numera
            tänker sig ligger väldigt mycket närmare vad den borgerliga regeringen
            hade som tioårsram än vad Socialdemokraterna hade i sina luftiga
            vallöften från oppositionstiden. Därför är det viktigt att ändå
            påminna om det.
          </note>
          <note>
            Konkurrens är viktigt utifrån liberala utgångspunkter men framför
            allt för att man skall få ett fungerande samhälle. Men det är
            inte detsamma som att man skall få agera hållningslöst. Därför
            får vi naturligtvis också ta hänsyn till rådande förhållanden.
            Men jag efterlyser fortfarande en rakare och fastare linje i regeringens
            handlande. I fråga om detta tror jag att det finns väldigt mycket
            mer att både säga och göra.
          </note>
          <note type="speaker">
            Anf. 47 MONICA ÖHMAN (s) replik:
          </note>
          <note>
            Herr talman! Historiebeskrivningen är en sak, Elver Jonsson.
            Men den stämmer ju inte riktigt. Vi hade inte sett bokslutet våren
            1994. Det såg vi på hösten
          </note>
          <note>
            1994. Och då såg det värre ut än vad vi hade förväntat oss.
          </note>
          <note>
            Beträffande statliga monopol och detaljstyrningar som Elver Jonsson
            drar upp, försökte jag förklara att skillnaden mellan oss och
            er är att för oss är dessa olika alternativ, om det skall vara
            en avreglering eller om delar av en verksamhet skall avregleras,
            ett medel att nå detta. För er är det den ideologiska delen. Ni
            vill avreglera därför att ni inte anser att staten skall ägna
            sig åt detta.
          </note>
          <note>
            Avslutningsvis, Elver Jonsson, går det ju an att anklaga oss
            för att inte satsa tillräckligt mycket pengar på vägar. Läs i
            er egen motion vad ni vill dra in för
          </note>
          <note>
            1999 och förklara sedan hur ni skall få denna matematik att gå
            ihop.
          </note>
          <note type="speaker">
            Anf. 48 JOHNNY GYLLING (kd) replik:
          </note>
          <note>
            Herr talman! Detta är den försiktige mellanbrodern som begär
            replik på anförandet från ordföranden i trafikutskottet. Jag hade
            i och för sig önskat att vi hade haft ytterligare en broder i
            denna familj, nämligen Centerpartiet. Men den brodern vandrar
            ju lite fram och tillbaka mellan familjerna. Det är väl närmast
            att likna vid att det just nu är delad vårdnad.
          </note>
          <note>
            Herr talman! Jag vill hävda att avreglering, konkurrensutsättning
            och privatisering, som Monica
          </note>
          <note>
            Öhman nämnde, för oss kristdemokrater är medel inte mål, vilket
            Monica Öhman felaktigt hävdade.
          </note>
          <note>
            Jag vill ställa en fråga till Monica Öhman. Att hushålla med
            skattepengar, är det bra eller dåligt?
          </note>
          <note>
            Ökad konkurrens stimulerar till bättre service och effektivare
            trafiktjänster. Håller Socialdemokraterna med om detta?
          </note>
          <note>
            Enligt min mening är politikens uppgift att göra det lite lättare
            för människor att leva. Och det är detta som man använder dessa
            medel till. Det skall bli bättre service. Man skall som medborgare
            känna sig bättre behandlad, och man skall få bättre service.
          </note>
          <note>
            Jag trodde att socialismens mål innebar statligt ägande, men
            jag kan ha missuppfattat detta. Jag hoppas att Monica Öhman klarar
            ut dessa saker för mig.
          </note>
          <note type="speaker">
            Anf. 49 MONICA ÖHMAN (s) replik:
          </note>
          <note>
            Herr talman! Denna familj förändrar sig alltefter som debatten
            fortsätter. Men nu tycker jag att vi slutar att tala om dessa
            bröder.
          </note>
          <note>
            Jag måste säga till Johnny Gylling beträffande att hushålla med
            skattemedel att det som vi har sysslat med under fyra års tid
            för att få näsan över vattenytan i detta land har nog varit att
            hushålla med skattemedel. Men faran är inte över. Vi kommer fortsättningsvis
            att få göra det också. Och dessutom anser jag att alla vi här
            i kammaren har en skyldighet gentemot de människor som har bestämt
            att vi skall företräda dem att hushålla med de gemensamma resurserna
            och att göra det bästa möjliga av det.
          </note>
          <note>
            Det kan väl hända att man inte skall tolka Kristdemokraterna
            på det sättet att de inte skiljer ut sig.
          </note>
          <note>
            Men varför slår de då sig ihop med Moderaterna och tycker att
            detta är så bra? Jag räknade upp Arlanda och Landvetter. Jag måste
            säga att jag känner oro.
          </note>
          <note>
            Vad händer med mig som norrbottning och som varje vecka flyger
            till Arlanda om Arlanda har en privat ägare? Vad blir kostnaderna
            då? Det sägs också att
          </note>
          <note>
            Posten på sikt skall privatiseras. Det är ju i detta sällskap
            som ni är. Bryt er ur och säg att ni inte ställer upp på detta.
          </note>
          <note type="speaker">
            Anf. 50 JOHNNY GYLLING (kd) replik:
          </note>
          <note>
            Herr talman! När det gäller den sista frågan är det faktiskt
            så att vi inte har ställt upp på att sälja ut dessa stora flygplatser.
            Om Monica Öhman hade följt med i utskottet, i våra reservationer
            och i våra yrkanden hade hon vetat det.
          </note>
          <note>
            Jag har två ytterligare frågor som jag skulle vilja ställa till
            Monica Öhman om järnvägar. I början av sitt anförande läste trafikutskottets
            ordförande ur de transportpolitiska delmålen, och de ställer vi
            naturligtvis upp på. I delmål fem sägs att transportpolitiken
            skall leda till en positiv regional utveckling. Då vill jag fråga
            om Inlandsbanan. Varför ställer inte Socialdemokraterna upp på
            att utreda en överföring av den södra bandelen, mellan Kristinehamn
            och Mora?
          </note>
          <note>
            Varför vill ni inte ha någon skrivning om detta i utskottsbetänkandet?
          </note>
          <note>
            Det finns en annan järnväg också som ligger mig personligen mycket
            varmt om hjärtat, nämligen Blekinge kustbana, som omnämns i trafikutskottets
            betänkande. Jag har skrivit en motion om elektrifiering av denna
            bana. Den motionen behandlas inte i dag utan förhoppningsvis nästa
            år. Men i utskottets betänkande står det att en utredning pågår
            om denna elektrifiering. Det vore mycket intressant att få veta
            lite mer om denna utredning och när ordföranden tror att detta
            kan vara färdigt, eftersom det är en viktig satsning.
          </note>
          <note type="speaker">
            Anf. 51 MONICA ÖHMAN (s) replik:
          </note>
          <note>
            Herr talman! Först till det sista, om man säger så!
          </note>
          <note>
            Det var det här jag kände skulle bli lite besvärande, att vi
            i dag har att diskutera och ta ställning till budgetbilagan, vår
            del av budgeten, samtidigt som vi har fått en regeringsskrivelse
            som handlar om satsningarna på väg och järnväg som är ett resultat
            av vårt beslut i fjol. Jag vädjar till Gylling: Får vi ta saker
            och ting i rätt ordning, för annars blandar vi ihop det här fullständigt!
          </note>
          <note>
            Så till regional tillväxt. Naturligtvis är jag som norrbottning
            inte beredd att säga att alla satsningar skall ske i storstadsregionerna
            eller i dess närhet där vi har befolkningskoncentrationerna. Jag
            vill att hela
          </note>
          <note>
            Sverige skall kunna leva. Och för att det skall göra det så måste
            vi klara av även de regionala delarna, och de måste vara en del
            av hur vi ser på transportpolitiken. Även de delar av landet som
            är glest befolkade måste ha sin beskärda del.
          </note>
          <note>
            När det gäller Inlandsbanan har det varit en lång följetong om
            den. Redan innan jag kom till trafikutskottet var den här frågan
            uppe på bordet flera gånger. Jag skulle vilja säga så här: Låt
            Inlandsbanan få lite lugn och ro! Nu har man utrett detta flera
            varv, och man har möjligheten att utveckla saker och ting.
          </note>
          <note>
            Sedan får vi se vad som händer. IBAB har gjort ett gott jobb,
            och jag vill att de skall få fortsätta med det.
          </note>
          <note type="speaker">
            Anf. 52 STURE ARNESSON (v):
          </note>
          <note>
            Herr talman! Ja, apropå trallande jäntor . Jag är från Värmland,
            så det kanske passar bra och är positivt.
          </note>
          <note>
            Riksdagen har våren 1998 beslutat om övergripande mål för att
            säkerställa en samhällsekonomiskt effektiv och långsiktigt hållbar
            transportförsörjning för medborgarna och näringslivet. Vi har
            hört talas om fem delmål: ett tillgängligt transportsystem, hög
            transportkvalitet, säker trafik, en god miljö och en positiv regional
            utveckling.
          </note>
          <note>
            I den budgetproposition som vi skall ta ställning till föreslår
            regeringen att arbetet med säkerhet och miljö skall prioriteras,
            och det tycker vi i Vänsterpartiet är väldigt positivt.
          </note>
          <note>
            Jag skall prata lite om järnväg. Vad gäller SJ sägs att en anpassning
            till rådande efterfrågan skall ske och att det ekonomiska resultatet
            måste förbättras.
          </note>
          <note>
            Det har skett väldigt stora investeringar i infrastrukturen när
            det gäller järnväg de senaste åren, och det tycker vi är väldigt
            bra. Svealandsbanan och Mälardalsbanan är exempel på mycket lyckade
            satsningar.
          </note>
          <note>
            Vägledande när det gäller utbyggnaden av vägar och järnvägar
            är samhällsekonomin. Man väger in faktorer som miljö, säkerhet
            och andra saker. Men när det gäller SJ:s verksamhet, då upphör
            kravet på samhällsekonomi att gälla. Här finns ett trafikpolitiskt
            beslut från 1988 som jag menar har överlevt sig självt. Det innebär
            att SJ skall drivas helt och hållet på företagsekonomiska grunder.
            Jag skall visa med några exempel hur snett det här kan slå.
          </note>
          <note>
            Karl-Erik Strand, SJ:s avgående persontrafikchef, uttalade sig
            för några veckor sedan i SJ-nytt apropå reslustrabatten till studerande
            och pensionärer. Den där rabatten tycker jag är någonting fruktansvärt
            egentligen. Ni vet kanske vad den innebär. Pensionärerna får åka
            billigare om de köper biljett med den här rabatten, men de får
            ingen sittplats i tågen. Det är ett företagsekonomiskt budskap.
          </note>
          <note>
            Nåväl, vad säger då Karl-Erik Strand i SJ-nytt?
          </note>
          <note>
            "Det är viktigt att tillägga att alla våra åtgärder på prissidan
            syftar till att förstärka vår lönsamhet. Det innebär att maximera
            intäkten per tåg. Vi jagar inte volym i sig utan ekonomiskt resultat
            på sista raden i resultaträkningen."
          </note>
          <note>
            Vad kan då detta leda till? Ja, jag tar ett exempel.
          </note>
          <note>
            Ordinarie pris för att resa med X 2000 mellan Stockholm och Göteborg
            tur och retur är för en person
          </note>
          <note>
            1 790 kr. För en familj med två vuxna, ett barn över och ett
            barn under 15 år är ordinarie pris, Monica
          </note>
          <note>
            Öhman, 4 830 kr. Socialdemokraterna glömmer helt bort vanligt
            folks behov, även när det gäller trafik. Är detta en detaljfråga,
            Monica Öhman?
          </note>
          <note>
            Jag upprepar att i budgetpropositionen vill regeringen prioritera
            säkerhet och miljö. Det är för mig uppenbart att 1988 års trafikpolitiska
            beslut och det tillägg i rätt riktning som kom efter Kommunikationskommitténs
            utredning inte räcker till.
          </note>
          <note>
            För den normala barnfamiljen ovan innebär det att de får åka
            bil eller buss. Det behöver väl inte sägas att tåget är det miljövänligaste
            och säkraste trafikslaget vi har. Jag tycker, med tanke på denna
            årstid som vi ju har ganska länge på året, att det är cyniskt
            mot den här familjen att de ska tvingas ut på vägarna om de inte
            vill. Vill de åka bil får de naturligtvis det, men tåg är uteslutet.
          </note>
          <note>
            Det måste till en hårdare styrning av transportsektorn om vi
            skall nå miljömålen. Det snäva företagsekonomiska perspektivet
            måste ersättas av en samhällsekonomisk helhetssyn kring en miljövänlig
            och regionalt klok trafikpolitik där vi fokuserar på trafiksäkerhet.
            Omställningen till ett ekologiskt hållbart samhälle når vi inte
            genom att låta marknadskrafterna råda. Kollektivtrafiken i hela
            landet inklusive glesbygden måste byggas ut.
          </note>
          <note>
            Vi menar att det måste till ett nytt trafikpolitiskt beslut som
            styrs av faktorerna säkerhet och miljö. Vi återkommer i vår med
            ett förslag om ett prisstöd till
          </note>
          <note>
            SJ, så att vanligt folk skall kunna åka tåg i väntan på att vårt
            förslag till ett nytt trafikpolitiskt beslut kan bli verklighet.
          </note>
          <note>
            Som avslutning vill jag göra några kommentarer till de järnvägsprojekt
            som här har nämnts. Vi tycker i likhet med Sven Bergström att
            vi skall åka snabbtåg på Norra stambanan. Det är självklart när
            banan rustas för det. Begriper inte SJ-folket det skall vi tala
            om det för dem. Vi skall ha tre spår i Stockholm. Vad gäller Inlandsbanan
            är vi beredda att ställa upp på den motion som föreligger, om
            det inte vore för att den kostar 9 miljoner. Vi är positiva till
            det som står i den här motionen, och vi återkommer till den, men
            vi har inte kunnat finansiera det här.
          </note>
          <note>
            Slutligen vill jag ta upp Hallandsåsen. Den här tunneln är viktig
            för att fler gods- och persontransporter skall äga rum. Förutsättningen
            är förstås att miljön för de närboende inte skadas ytterligare.
            För att minska de här kostnaderna tycker jag kanske att man kan
            börja diskutera att göra ett enkelspår genom åsen. Det blir antagligen
            billigare.
          </note>
          <note>
            Därmed yrkar jag bifall till reservation 1 och 20.
          </note>
          <note type="speaker">
            Anf. 53 JOHNNY GYLLING (kd) replik:
          </note>
          <note>
            Herr talman! Det var intressant att höra Sture Arnesson säga
            att Vänsterpartiet ställer upp på de tankar om Inlandsbanan som
            vi har i vår motion. Det finns också flera partier som har motionerat
            om Inlandsbanan.
          </note>
          <note>
            Men sedan säger Sture Arnesson att vi inte har kunnat finansiera
            dessa 9 miljoner kronor extra. Då tror jag att Sture Arnesson
            inte har läst på detta ordentligt. Vi föreslår att man säger till
            Banverket att 9
          </note>
          <note>
            miljoner kronor till skall gå till Inlandsbanan på grund av ökade
            godstransporter. Detta får tas inom den ram som finns på över
            6 miljarder. Man får omfördela 9 miljoner kronor till Inlandsbanan.
          </note>
          <note>
            I motionen begär vi att det skall utredas om man kan låta Inlandsbanan
            AB ta över sträckningen mellan Kristinehamn och Mora bl.a. Det
            är denna utredning som vi vill få i gång. Med risk för att bli
            tjatig vill jag återigen fråga Sture Arnesson om Vänsterpartiet
            ställer upp på detta.
          </note>
          <note type="speaker">
            Anf. 54 STURE ARNESSON (v) replik:
          </note>
          <note>
            Herr talman! Vi har inte velat finansiera detta nu, men vi vill
            titta på möjligheterna att göra det, och det kanske redan i vårpropositionen.
          </note>
          <note>
            Det är en mycket stor investering som skulle behövas i den södra
            delen. Man kan knappast använda det spår som ligger. Broar och
            mycket annat är borta.
          </note>
          <note>
            Det är alltså en ganska stor investering, men vi ber att få återkomma
            om detta.
          </note>
          <note type="speaker">
            Anf. 55 MONICA ÖHMAN (s) replik:
          </note>
          <note>
            Herr talman! Jag skall vara väldigt kort eftersom tiden rinner
            i väg. Vi har precis avslutat ett stort utredningsarbete när det
            gäller transportpolitiken.
          </note>
          <note>
            KOMKOM jobbade i flera år, och vi har nu fattat beslut.
          </note>
          <note>
            Jag tror att det är olyckligt för verksamheterna om vi ständigt
            och jämt håller på och utreder. På något sätt är det med utredningsarbetet
            som vi lägger fast spelreglerna - vad är det statsmakterna egentligen
            vill? Vi må avvakta ännu ett tag innan vi börjar att prata om
            ytterligare utredningar på den här området.
          </note>
          <note>
            Sedan vill jag påminna om det jag sade i ett tidigare inlägg.
            Det är inte riksdagens roll att sitta med detaljerna. Det är riksdagens
            roll att fatta de övergripande besluten om målsättningar och viss
            mån pengar. Man kan säga att detta med infrastrukturen är vår
            business. I det senaste stora transportpolitiska beslutet har
            vi faktiskt försökt att hjälpa till när det gäller järnvägstrafiken
            genom de sänkta banavgifterna. Det har ju inte varit populärt
            i alla läger. Men det beslutet är ändå fattat av oss. Jag tror
            att det vore olyckligt att ytterligare gå in och detaljstyra.
          </note>
          <note type="speaker">
            Anf. 56 STURE ARNESSON (v) replik:
          </note>
          <note>
            Herr talman! Det är ett steg i rätt riktning, och det nämnde
            jag också i mitt anförande. Men samtidigt noterar jag att Monica
            Öhman inte är beredd att titta på t.ex. den här barnfamiljens
            situation och titta på de svagare gruppernas möjligheter att åka
            med SJ. Jag tycker att det är lite konstigt av en socialdemokratisk
            företrädare.
          </note>
          <note type="speaker">
            Anf. 57 MONICA ÖHMAN (s) replik:
          </note>
          <note>
            Herr talman! Jag tycker att vi kan hitta väldigt goda skäl hos
            många människor i detta land att få stöd till både det ena och
            det andra. Om vi öppnar möjligheten för ett sådant här stöd, har
            vi säkert nästa som står och bankar på porten. Det klarar vi helt
            enkelt inte av.
          </note>
          <note>
            Jag tycker att operatörerna skall fundera över hur de skall behålla
            den här barnfamiljen som kund hos sig. Hur skall man kunna erbjuda
            järnvägen som ett gott resealternativ för familjen? Det kan inte
            vara vår sak att gå in och subventionera det.
          </note>
          <note type="speaker">
            Anf. 58 STURE ARNESSON (v) replik:
          </note>
          <note>
            Herr talman! Problemet är ju att operatören inte satsar på barnfamiljerna.
            Operatören satsar på affärsresande och andra. Vi är svenska folkets
            valda ombud. Jag tycker faktiskt att vi skall tänka lite grann
            på hela befolkningen.
          </note>
          <note type="speaker">
            Anf. 59 TOM HEYMAN (m):
          </note>
          <note>
            Herr talman! Det var ett intressant replikskifte vi hade här
            nyss. Både Monica Öhman och Karin
          </note>
          <note>
            Svensson Smith gav uttryck för en syn på statligt ägande som
            närmast förde mina tankar till Krister
          </note>
          <note>
            Wickman och hans aktiva näringspolitik som skulle bedrivas genom
            Statsföretag AB. Man hade ju hoppats att det var historia vid
            det här laget. Om det inte är historia utan det fortfarande är
            en socialdemokratisk uppfattning står vi nog väldigt långt ifrån
            varandra.
          </note>
          <note>
            Men det var inte det jag skulle ägna mig åt, utan det var sjöfartsfrågorna,
            herr talman.
          </note>
          <note>
            För någon tid sedan varslade Volvo 2 600 anställda, däribland
            drygt 500 personer på grävmaskinsfabriken i Eslöv. Den avvecklas
            helt, och tillverkningen av grävmaskiner flyttas i stället till
            Korea.
          </note>
          <note>
            Det borde vara uppenbart för envar att svensk verkstadsindustri
            har precis lika hård konkurrens från lågkostnadsländer som någonsin
            rederierna. Det är en illusion att tro att vi i Sverige kan kompensera
            vårt höga kostnadsläge, som till stor del är skattedrivet, genom
            kontanta driftssubventioner till företagen.
          </note>
          <note>
            Naturligtvis är det så att kalkylen för grävmaskinsfabriken i
            Eslöv skulle vara helt annorlunda om
          </note>
          <note>
            Volvo, och inte kommunen, fick uppbära personalens skatter på
            det sätt som rederierna får. Eller ser Claes-
          </note>
          <note>
            Göran Brandin någon avgörande skillnad mellan just rederier,
            som nu får statligt stöd, och andra företag som inte får statligt
            stöd, t.ex. verkstäder eller åkerier? Jag gör det inte.
          </note>
          <note>
            Det var också med en mycket märklig motivering som regeringen
            valde att utöka den nuvarande kontantstödsmodellen i stället för
            att acceptera den nettometod som både redare och fackföreningar
            kommit överens om och som dessutom tidigare var framförhandlad
            med regeringen, dvs. Kommunikationsdepartementet. Man skyllde
            på pensionsuppgörelsen, men frågan var aldrig diskuterad i pensionsförhandlingarna.
            Att göra ett undantag i pensionsbestämmelserna för utländska sjömän
            borde vara tekniskt mycket enkelt och dessutom föga kontroversiellt.
            Men nu skapar man verkligen problem i stället.
          </note>
          <note>
            En utländsk sjöman som nu arbetar i ett svenskt rederi betalar
            hela skatten, alla sociala avgifter och han kommer att betala
            hela pensionsavgiften inklusive de 2,5 % som han själv förutsätts
            bestämma förvaltningsformen för. För att klara administrationen
            av detta måste han införas i den svenska folkbokföringen, tilldelas
            personnummer och skattekonto. När han har betalat sina skatter
            och avgifter hela året berövas han ändå sin pensionsrätt. Hans
            inbetalade avgifter lämnar staten i stället tillbaka till rederiet.
            Hur kan
          </note>
          <note>
            Claes-Göran Brandin försvara en sådan märklig ordning?
          </note>
          <note>
            Moderata samlingspartiet har hela tiden varit motståndare till
            denna typ av driftssubventioner. De skapar felaktiga företagsstrukturer
            och de motverkar en sund utveckling. Problemet för de svenska
            rederierna är den svaga lönsamheten alldeles oavsett stöd. Ingen
            seriös kapitalförvaltare kommer att vilja investera i en näring
            som är så beroende av politiskt godtycke som rederibranschen nu
            är. Den svenskflaggade handelsflottan kommer att försvinna, på
            samma sätt som den amerikanska redan har gjort, inte trots stödet
            utan tack vare det.
          </note>
          <note>
            Herr talman! Betänkandet behandlar också verksamheten i Sjöfartsverket.
            Det är Moderata samlingspartiets uppfattning att det skall råda
            konkurrensneutralitet mellan de olika transportslagen. Så är i
            dag inte fallet. Sjöfartsverket har fått kostnadsansvar för en
            mängd uppgifter som inte åvilar de andra trafikverken på motsvarande
            sätt och som därför ensidigt drabbar sjöfarten.
          </note>
          <note>
            Så är t.ex. räddningstjänst och kultur huvudsakligen kommunala
            uppgifter i samhället, men för sjöfarten åläggs dessa uppgifter
            Sjöfartsverket. Isbrytning, som närmast är att betrakta som en
            regionalpolitisk fråga, är också en dryg kostnad för verket som
            sjöfarten förutsätts betala. Sjömätning bedrivs i en omfattning
            som är mycket större än vad som bara motiveras av sjöfartens behov,
            men den skall ändå betalas med sjöfartsavgifterna. Detta skapar
            höga kostnader för Sjöfartsverket och därmed också höga avgifter
            för anlöp av svenska hamnar.
          </note>
          <note>
            Till detta skall läggas den indragning av Sjöfartsverkets ackumulerade
            överskott, en modern form av reduktion, kan man säga, som regeringen
            nu gör helt utan motivering. Verket förutsätts i stället täcka
            sina framtida investeringar med lån i Riksgälden.
          </note>
          <note>
            Det finns därför en berättigad kritik från branschen av de höga
            sjöfartsavgifterna. Svenska hamnar konkurrerar inte bara med varandra,
            de konkurrerar också med hamnar i våra grannländer. Man behöver
            bara gå över Kattegatt så får man en helt annan kostnadsbild.
            Om vi skall bibehålla transocean sjöfart i
          </note>
          <note>
            Sverige så får de svenska kostnaderna inte vara väsentligt högre
            än de nivåer som gäller i Danmark och på kontinenten. I dag är
            skillnaden alltför stor och det är vår uppfattning att en total
            översyn av sjöfartens kostnadsansvar i Sverige måste göras. Den
            översynen borde ha gjorts av Kommunikationskommittén, men så blev
            dessvärre inte fallet.
          </note>
          <note>
            I det här sammanhanget är det naturligt att också nämna något
            om det s.k. hamn- och stuverimonopolet. Att monopolet är skadligt
            håller de flesta med om
          </note>
          <note>
            - i varje fall rent principiellt. Men motargumentet brukar vara
            att det här är en facklig fråga som inte kan påverkas politiskt.
            Detta är bara delvis sant. Monopolet vilar på ILO-konvention nr
            137, som nu gäller i ytterligare åtta år innan den kan sägas upp,
            men också på hamnförordningen och lagen om allmän hamn från 1983.
          </note>
          <note>
            Den svenska ILO-kommittén har visserligen uttalat att den svenska
            tolkningen av konventionen är orimlig, men i praktiken har detta
            uttalande inte lett till några förändringar i hamnarna. Europeiska
            unionen har konstaterat att hamnmonopol av svensk modell inte
            är förenligt med Romfördraget. Det har skett i samband med en
            dom mot hamnen i Genua. Även i
          </note>
          <note>
            Sverige borde vi nu anpassa vårt regelverk i överensstämmelse
            med romfördraget. ILO-konventionen kan vi för dagen inte göra
            mycket åt. Däremot kan vi ändra hamnförordningen, och den svenska
            ILO-
          </note>
          <note>
            kommitténs uttalande borde också på något sätt få påverka utvecklingen
            så att detta stuverimonopol upphör.
          </note>
          <note>
            Låt mig också säga några ord om Gotlandstrafiken. Det är inte
            så att Moderata samlingspartiet vill ha försämringar av trafiken
            till Gotland, och jag är heller inte den ideologiskt förblindade
            gotlandsmotståndare som bl.a. Gotlands Folkblad gärna framhåller.
            Men vi tror inte att dagens trafikupplägg gynnar
          </note>
          <note>
            Gotland.
          </note>
          <note>
            Det är troligen så att passagerartrafik vintertid till
          </note>
          <note>
            Gotland inte kan upprätthållas utan statligt stöd. Därtill är
            underlaget för litet. Men Moderata samlingspartiet har aldrig
            hävdat att Gotland skall lämnas utan trafikförsörjning. Däremot
            anser vi att stödet skall ges under de tider då det behövs, inte
            fördelas jämnt över året. Och framför allt skall konstruktionen
            inte vara den nuvarande, dvs. att en statlig myndighet bestämmer
            både tonnage, tidtabell och priser. Då har rederiet små möjligheter
            att påverka sina inkomster och då saknas incitament att bedriva
            en effektiv trafik. I
          </note>
          <note>
            stället blir följden, som nu har skett, att man plötsligt begär
            15 miljoner extra för ytterligare en båt under sommaren.
          </note>
          <note>
            Herr talman! M/S Gute blir nu, så vitt jag kan se, den enda färjan
            i hela Östersjön som kommer att drivas med statliga subventioner
            under högsäsong.
          </note>
          <note>
            I anslutning till detta några ord om Gotlandstillägget och högprisregleringen.
            Det har tidigare behandlats här i kammaren många gånger och varje
            gång återkommer regeringen med samma beslutsvånda: Nästa år kanske,
            men just i år kan vi inte göra någon förändring. Det är unikt
            och stötande att tre företag i praktiken tilldelas beskattningsrätt
            och därmed också ensamrätt på de här transporterna. Det är en
            rest från den gamla regleringstiden, en tid som är passerad i
            resten av transportvärlden.
          </note>
          <note>
            De företag som här värnar sina privilegier bedriver omfattande
            trafik med alla andra färjelinjer utan att där hävda behov av
            specialbestämmelser för att klara fiktiva merkostnader. Men när
            det gäller Gotland hävdar man den klassiska inställningen att
            oligopolet är en förutsättning för att trafiken kan bedrivas,
            och man vill inte ens ha nolltaxa på färjan om det skulle leda
            till fri konkurrens.
          </note>
          <note>
            Jag tror att det är viktigt för trafikförsörjningen på
          </note>
          <note>
            Gotland att detta oligopol upphör. Vi har hört motsvarande argumentation
            tidigare inför varje avreglering på trafiksektorn, det må ha gällt
            slopandet av åkeritillstånden, turistbussregleringarna, taximonopolet,
            lokaltrafiktillstånden, Televerket, Posten och
          </note>
          <note>
            SJ:s trafikmonopol. Det har alltid varit samma protester. Men
            när besluten väl har genomförts har effekterna för samhället blivit
            genomgående positiva.
          </note>
          <note>
            Det finns ingen anledning att tro att inte samma förhållanden
            gäller för Gotland.
          </note>
          <note>
            För tids vinnande, herr talman, yrkar jag inte bifall till reservationerna,
            utan nöjer mig med att instämma i Per-Richard Moléns tidigare
            yrkande.
          </note>
          <note type="speaker">
            Anf. 60 KARIN SVENSSON SMITH (v) replik:
          </note>
          <note>
            Herr talman! Det är ett principiellt resonemang man kan ha om
            statliga företag. Den avreglering som har skett i Sverige har
            varit exempellös. Den har inneburit, på t.ex. Postens område,
            att vi har fått in operatörer som plockar ut de mest lönsamma
            delarna av Postens verksamhet så att man med statliga skattemedel
            måste hjälpa Posten att upprätthålla det samhällsansvar Posten
            är ålagd.
          </note>
          <note>
            På område efter område är förhållandena likartade. Det innebär
            att man i det här sammanhanget inte kan kombinera marknadsekonomi
            på alla områden med ett samhällsansvar. Man måste bestämma vilket
            det är som skall gälla. Det kan inte vara så att vi skall låta
            privata företag göra vinst på de delar av verksamheten som vi
            sedan måste subventionera i andra änden.
          </note>
          <note>
            Gotland är ett bra exempel på det här. Det är väldigt dyrt att
            flyga till och från Gotland. Jag tror inte att Tom Heyman själv
            skulle kunna acceptera att bo under sådana omständigheter, att
            enbart ha tillgång till bra båttrafik sommartid. Jag förstår om
            gotlänningarna behöver kunna förflytta sig. Kan inte marknadsekonomin
            klara det tycker jag nog att vi har ett samhällsekonomiskt ansvar
            även för deras kommunikationer.
          </note>
          <note>
            När det gäller sjöfarten hade vi kanske föredragit den nettomodell
            som parterna hade kommit överens om i första hand. Nu var överenskommelsen
            bättre än att beslutet hade blivit så som regeringen hade föreslagit.
            Men här undrar man vad som egentligen är fel.
          </note>
          <note>
            När det gäller rederierna har verksamheten i hamnarna, vad jag
            har förstått av Sjöfartsverkets redovisning, ökat väsentligt mer
            än förväntat. Man trodde att det skulle öka med 2 %. I stället
            har det ökat med mellan 5 och 6 % det gångna året. De studier
            vi gjorde i Kommunikationskommittén tydde inte på något större
            armod när det gäller rederierna. Problemet här handlar om det
            svenska sjöfolket och hur vi skall kunna upprätthålla det.
          </note>
          <note>
            Slutligen till stuveriemonopolet. Anledningen till att vi inte
            föreslog något avskaffande av det var att i princip samtliga hamndirektörer
            sade att detta var det mest effektiva sättet att organisera verksamheten
            i hamnarna.
          </note>
          <note type="speaker">
            Anf. 61 TOM HEYMAN (m) replik:
          </note>
          <note>
            Herr talman! Det är inte så, Karin Svensson
          </note>
          <note>
            Smith, att kostnader försvinner bara därför att staten har ett
            ägande. Kostnaderna för att dela ut brev är inte mindre i ett
            statligt postverk än för t.ex. den privata operatören City Mail.
            Det är snarare tvärtom. Erfarenheterna från just postavregleringen
            är rätt betecknande. De redovisningar som vi fick i utskottet
            från bl.a. City Mail, som har utdelning inte bara i tätort utan
            också i stora glesbygdsområden, angav att kostnaderna inte var
            större. Framför allt hade City Mail väldigt klart för sig vilka
            kostnaderna var. Man kunde redovisa vad man gjorde och inte gjorde,
            på ett sätt som det statliga postverket med sitt gamla monopol
            inte ens hade brytt sig om att ta reda på.
          </note>
          <note>
            Det är alltså inte så att kostnader försvinner bara därför att
            de förankras i ett statligt ägt monopol.
          </note>
          <note type="speaker">
            Anf. 62 KARIN SVENSSON SMITH (v) replik:
          </note>
          <note>
            Herr talman! Det privata företagets syfte och motiv måste vara
            vinsten. Annars skulle det inte fungera.
          </note>
          <note>
            Så är det enligt de marknadsekonomiska grunder som alla national-
            och företagsekonomer lär ut. Den vinst som tas ut kunde tidigare
            omdisponeras för att täcka de kostnader som Sverige har på grund
            av att vårt land är glesbefolkat. Nu har man avhänt sig den möjligheten,
            och det beklagar vi.
          </note>
          <note type="speaker">
            Anf. 63 TOM HEYMAN (m) replik:
          </note>
          <note>
            Herr talman! Det är riktigt att privata företag arbetar för att
            maximera vinsten, men problemet är att ett statligt monopol, oavsett
            om det är ett bolag eller ett verk, arbetar utan den målsättningen.
            Därför blir verksamheten nästan definitionsmässigt alltid mera
            kostsam.
          </note>
          <note>
            Däremot skall staten i vissa sammanhang ta ett övergripande ansvar
            för att upprätthålla samhällsservice, men det skall man inte göra
            genom att själv äga och operera verksamheten utan genom uppköpt
            verksamhet, på det sätt som vi har gjort efter avregleringen.
          </note>
          <note type="speaker">
            Anf. 64 CLAES-GÖRAN BRANDIN (s):
          </note>
          <note>
            Herr talman! Transportpolitiskt är Sverige en ö.
          </note>
          <note>
            Öar är beroende av sjöfart för sin kontakt med omvärlden. Det
            gäller även Sverige. Över 90 % av Sveriges export och import fraktas
            med fartyg. Varje år transporteras ca 40 miljoner passagerare
            med färja till eller från de svenska hamnarna.
          </note>
          <note>
            Under de senaste åren har den stora frågan inom sjöfartspolitiken
            varit: Skall den svenska handelsflottan kunna fortsätta att gå
            under svensk flagg, eller skall dess fartyg flaggas ut till andra
            länder?
          </note>
          <note>
            Den svenska handelsflottan sysselsätter i dag över
          </note>
          <note>
            10 000 människor. Räknar man även in de människor som arbetar
            i hamnarna, stuverierna, mäklarfirmorna osv., ökar antalet till
            ca 30 000. Vid en utflaggning skulle vi ha små möjligheter, om
            ens några, att fortsätta vårt framgångsrika arbete med att förbättra
            sjösäkerheten och göra sjöfarten mera miljövänlig.
          </note>
          <note>
            För att skapa långsiktiga och rimliga konkurrensvillkor för den
            svenska handelssjöfarten antog riksdagen i december 1996 ett sjöfartspolitiskt
            beslut för åren 1997 till 2001 som innebar att staten skulle tillförsäkra
            den svenska handelsflottan rimliga konkurrensförhållanden.
          </note>
          <note>
            Sedan vi här i riksdagen fattade det beslutet har den svenskflaggade
            handelsflottans möjligheter att konkurrera försämrats betydligt.
            Detta beror framför allt på att EG-kommissionen i maj 1997 fastställde
            nya riktlinjer för statsstöd till sjöfarten. Till skillnad från
            vad som gäller inom EU:s konkurrenspolitik i övrigt blir det möjligt
            för medlemsländerna att sätta in olika näringspolitiska stöd för
            att stödja det egna landets handelsflotta.
          </note>
          <note>
            Förutom Österrike har samtliga 15 medlemsländer vidtagit åtgärder
            för att reducera bemanningskostnaderna. Det har gjort det omöjligt
            för den svenska handelsflottan att konkurrera på lika villkor.
            För att sänka sina kostnader har flera rederier därför flaggat
            ut sina fartyg. Under 1997 minskade den svenska handelsflottan
            med 32 fartyg. Fram till november i år har 35 svenskflaggade fartyg
            bytt flagg. Dessutom har det under hösten pågått förhandlingar
            om utflaggning för ungefär lika många.
          </note>
          <note>
            Utflaggningen var inte bara ett hot som redarna skramlade med
            - det hade blivit verklighet. Om inte något gjorts för att stärka
            konkurrenskraften, kunde jag och Tom Heyman ha stått i Göteborgs
            hamn och vinkat av den svenska handelsflottan när den satte kurs
            mot de norska och holländska registren.
          </note>
          <note>
            För att stärka den svenska handelssjöfartens konkurrenskraft
            och skapa långsiktiga möjligheter för näringen att utvecklas slöt
            regeringen den
          </note>
          <note>
            16 november i år en överenskommelse med Vänsterpartiet, Miljöpartiet,
            Sveriges Redareförening och fackförbundet SEKO om utformningen
            av det statliga stödet till sjöfarten. Stödet bygger på den s.k.
            bruttomodellen, vilket innebär full återbäring av skatt för de
            tillfälligt anställda och stöd till de sociala avgifterna med
            58 000 kr per årsarbetskraft från 1999 t.o.m.
          </note>
          <note>
            2001. Genom uppgörelsen ges de anställda löne- och anställningstrygghet
            samtidigt som konkurrenskraften stärks. Till skillnad från Tom
            Heyman menar jag att vi med dessa åtgärder i dag kan ha en tro
            på den svenska handelsflottan.
          </note>
          <note>
            Moderaterna vill som vanligt gå en annan väg.
          </note>
          <note>
            Att arbeta på sjön är något speciellt. Arbetstiderna, frånvaron
            från hemmet och den sociala miljön gör att arbetet skiljer sig
            från vad som gäller på den övriga arbetsmarknaden. Därför finns
            det speciella regler för sjuklön, arbetstid och semester. Dessa
            vill moderaterna som vanligt avskaffa. Bara man klämmer åt löntagarna
            så blir det bra. Bara man skär i arbetsrätten, inför hårdare anställningsvillkor,
            slopar regler kring de ombordanställdas sjuklön, arbetstid och
            semester så löser sig enligt moderaternas reservation alla problem.
          </note>
          <note>
            Herr talman! Sverige är inte bara beroende av sin sjöfart för
            kontakten med omvärlden. För att hela
          </note>
          <note>
            Sverige skall kunna leva och utvecklas behövs det även fartygstrafik
            till våra egna öar, inte minst till och från Gotland. Antalet
            passagerare som tar färjan till
          </note>
          <note>
            Gotland har ökat under de senaste åren. Ett nytt rekord uppnåddes
            1997 med 1,1 miljoner passagerare.
          </note>
          <note>
            Tyvärr har däremot lastvolymen sjunkit.
          </note>
          <note>
            Transportkostnaderna är en viktig parameter för många företag
            och spelar ofta en avgörande roll vid etableringar på ön. Därför
            betonade såväl regeringen som trafikutskottet vid beslutet att
            staten även i framtiden skall ha ett ansvar för att godstrafiken
            till och från Gotland erbjuds tillfredsställande villkor och utvecklingsmöjligheter.
            Utskottet slog också fast att det är angeläget att avvecklingen
            kan ske i tillfredsställande former.
          </note>
          <note>
            Under 1997 beslöt riksdagen efter förslag från regeringen att
            avvecklingen skulle anstå ett år i avvaktan på en långsiktig lösning
            på frågan om lämplig form av stöd för godstransporter till och
            från Gotland.
          </note>
          <note>
            Nu föreslår regeringen att avvecklingen skall skjutas upp ytterligare
            ett år, eftersom frågan bör beredas ytterligare.
          </note>
          <note>
            Herr talman! Moderaterna har som enda parti reserverat sig mot
            förslaget att avvecklingen av Gotlandstillägget skall skjutas
            upp under det år som den fortsatta beredningen pågår. I stället
            för att vänta till september nästa år vill moderaterna hasta fram
            ett förslag under våren. I stället för att stressa fram ett dåligt
            förslag bör vi avvakta ett förslag om en långsiktig lösning om
            hur stödet till godstransporter till och från Gotland skall utformas
            i framtiden.
          </note>
          <note>
            Moderaterna har också reserverat sig mot att regeringen avser
            att besluta om en extra inleverans från
          </note>
          <note>
            Sjöfartsverket. Bakgrunden är den att regeringen anser att samma
            principer som gäller för andra affärsdrivande statliga verksamheter
            skall gälla också för
          </note>
          <note>
            Sjöfartsverket. Det framstår som ganska självklart för de flesta
            att olika principer inte kan gälla för olika affärsdrivande verk,
            men tydligen inte för moderaterna.
          </note>
          <note>
            Regeringen anser att Sjöfartsverkets soliditet är för hög och
            att den på sikt bör understiga den nuvarande nivån 50 %. Det långsiktiga
            målet för soliditeten bör i likhet med i annan affärsdrivande
            verksamhet vara att denna som lägst skall uppgå till 30 %. Därför
            avser regeringen att besluta om en extra inleverans under hösten.
          </note>
          <note>
            Herr talman! Som jag inledde med att säga: Sverige behöver genom
            sin plats på kartan sin sjöfart och även sina sjömän. För att
            sjöfarten skall vara konkurrenskraftig krävs att den svenska handelsflottan
            får spela efter samma regler som de medtävlande. Genom överenskommelsen
            om handelssjöfarten har den socialdemokratiska regeringen sett
            till att den svenska sjöfartsnäringen nu får förutsättningar att
            konkurrera på liknande villkor som sjöfarten i andra europeiska
            länder.
          </note>
          <note>
            Sverige behöver inte bara sin utrikes sjöfart. Sverige behöver
            också den sjöfart som går inom landet, inte minst till vår ö Gotland.
            Därför behövs det en långsiktig lösning på hur stödet till godstransporter
            till och från Gotland skall se ut i framtiden. Den fortsatta avvecklingen
            av Gotlandstilläget bör därför läggas på is tills beredningen
            är färdig och ett långsiktigt förslag ligger på riksdagens bord.
          </note>
          <note>
            Herr talman! Med detta vill jag yrka bifall till utskottets hemställan
            och avslag på samtliga reservationer under detta avsnitt.
          </note>
          <note type="speaker">
            Anf. 65 JOHNNY GYLLING (kd) replik:
          </note>
          <note>
            Herr talman! Jag tycker att Claes-Göran Brandin anförde en bra
            bakgrundsbeskrivning. Men var finns politiken? Vi kan vara mycket
            överens om att den svenska sjöfartsnäringen är viktig för Sverige.
            Men jag måste ändå be Claes-Göran Brandin förklara hur
          </note>
          <note>
            Socialdemokraterna egentligen tänker hantera sjöfartspolitiken
            framöver. Samma fråga måste uppenbarligen ställas till både Vänsterpartiet
            och Miljöpartiet, eftersom ni inte har undantagit sjöfartsfrågorna
            i ert samarbete - som ni har gjort med försvarspolitiken.
          </note>
          <note>
            Med tanke på hur det undantaget har fungerat i praktiken, kanske
            man skall vara tacksam för att sjöfarten inte är undantagen från
            ert samarbete.
          </note>
          <note>
            Frågan om den svenska sjöfarten har skötts på ett utomordentligt
            dåligt sätt av den socialdemokratiska regeringen. Den sjöfartsutredning
            som 1995 lade fram ett antal förslag resulterade inte ens i en
            proposition. Men det blev ett sjöfartspolitiskt beslut, som
          </note>
          <note>
            Brandin sade, 1996. Sedan har EU-länderna konkurrerat ut Sverige.
            Nu har det dröjt ett och ett halvt år innan en ny utredning har
            kunnat komma fram till någonting. Utredningen har förbjudits lägga
            fram förslag på skatteområdet.
          </note>
          <note>
            Jag delar Tom Heymans kritik mot konstruktionen av rederistödet.
            Jag kan inte förstå hur man har kunnat överge den s.k. nettomodellen.
          </note>
          <note>
            Vad kommer härnäst, Claes-Göran Brandin? Skall det bli en långsiktig
            sjöfartspolitik? Kommer Socialdemokraterna att jobba för full
            konkurrensneutralitet för den svenska handelsflottan? Kommer ni
            att driva frågorna i EU? Vad vill Socialdemokraterna egentligen
            med sjöfarten?
          </note>
          <note type="speaker">
            Anf. 66 CLAES-GÖRAN BRANDIN (s) replik:
          </note>
          <note>
            Herr talman! Vi har ett sjöfartspolitiskt beslut som rör åren
            1996-2001. Vi får återkomma om vad vi vill göra därefter. Naturligtvis
            skall vi driva frågorna. Vi är överens om att det inte kan vara
            bra att ha ett stöd för att klara av näringen. Men om andra länder
            har andra konstellationer, måste vi från Sverige också vara med
            för att kunna bedriva en sjöfart.
          </note>
          <note>
            Det är vår uppfattning att vi skall driva frågorna inom EU, så
            att det blir en enhetlighet inom EU i frågorna.
          </note>
          <note type="speaker">
            Anf. 67 JOHNNY GYLLING (kd) replik:
          </note>
          <note>
            Herr talman! Först ber jag om ursäkt om jag råkade provocera
            Miljöpartiet och Vänsterpartiet. Jag trodde att de skulle delta
            i denna del av debatten. Jag försöker att ta tillbaka provokationen.
          </note>
          <note>
            Jag tackar Claes-Göran Brandin för hans svar, men Socialdemokraterna
            säger ändå att vi skall vänta och se vad som händer. Det är så
            det har varit under en lång rad år på området. Varför har man
            inte kraftfullt kunnat driva frågorna? Sjöfartsutredning efter
            sjöfartsutredning har lagt fram långsiktiga förslag i stor parlamentarisk
            enighet. Ändå är svaret att vi får se vad som händer. Jag är inte
            nöjd.
          </note>
          <note type="speaker">
            Anf. 68 CLAES-GÖRAN BRANDIN (s) replik:
          </note>
          <note>
            Herr talman! I fråga om hur sjöfartsfrågan hanteras inom andra
            länder i EU är det riktigt att vi får vänta och se.
          </note>
          <note>
            Om vi inte hade gjort någonting, hade vi kunnat stå utefter våra
            kuster och vinkat av den svenska handelssjöfarten när den försvann
            från Sveriges gränser. Det är därför vi har fattat detta beslut.
          </note>
          <note>
            De sjöfackliga organisationerna har i dagarna tillsammans med
            arbetsgivarna inom sjöfart tecknat ett avtal. Jag tänker ta repliken
            om de arbetsrättsliga frågorna senare, eventuellt med Tom Heyman,
            eftersom kristdemokrater och moderater har ungefär samma uppfattning
            i de frågorna.
          </note>
          <note type="speaker">
            Anf. 69 TOM HEYMAN (m) replik:
          </note>
          <note>
            Herr talman! Claes-Göran Brandin gör det vanliga misstaget att
            blanda ihop den svenska handelsflottan och den svenska sjöfarten.
            Det skapar en viss förvirring i debatten eftersom det inte är
            riktigt samma sak.
          </note>
          <note>
            Risken att vi skall stå på kajerna och vinka av sjöfarten är
            fortfarande ganska stor, Claes-Göran Brandin. Det här förslaget
            kommer inte heller att fungera.
          </note>
          <note>
            Det går att skylla på EU. Sverige, och i någon mån
          </note>
          <note>
            Finland, har lyckats välja en lösning som ingen annan har gjort.
            Därmed står vi alldeles ensamma med en lösning som tekniskt knappast
            kommer att fungera och inte heller kostnadsmässigt.
          </note>
          <note>
            Sedan är det den arbetsrättsliga frågan. Vi har väckt motioner
            om en rad bestämmelser som vi önskar ändra. Det finns sedan tidigare
            i sjöfartslagstiftningen en mängd särbestämmelser som härrör från
            den tid en sjöman var långt borta under långa perioder. Det gäller
            inte längre.
          </note>
          <note>
            En däcksman har en viss regel för sjukfrånvaro medan den som
            sitter på kontoret på land har en annan. Den som jobbar på spårvägen
            i Göteborg har också en helt annan regel. Det finns ingen anledning
            att ha så mycket särbestämmelser för sjöfarten som det hitintills
            har funnits.
          </note>
          <note type="speaker">
            Anf. 70 CLAES-GÖRAN BRANDIN (s) replik:
          </note>
          <note>
            Herr talman! Jag är inte lika pessimistisk som
          </note>
          <note>
            Tom Heyman när det gäller den svenska handelsflottan. Jag tror
            att i och med att vi fortsätter att engagera oss i den svenska
            handelsflottan och svensk sjöfart kommer vi att klara situationen.
            Det kommer säkert att också i framtiden finnas fartyg som flaggas
            ut från
          </note>
          <note>
            Sverige.
          </note>
          <note>
            Det är intressant att efter att ha varit överens att t.o.m. redare
            i förhandlingar med de sjöfackliga organisationerna har dragit
            tillbaka sina krav på utflaggning. Ett av de stora rederierna
            i landet har vid ett möte med oss sagt att man kommer att flagga
            hem sin nyproduktion.
          </note>
          <note>
            Sedan var det de arbetsrättsliga frågorna. Tom
          </note>
          <note>
            Heyman förfäktar nettomodellen. Nettomodellen byggde på att de
            sjöfackliga organisationerna ihop med arbetsgivarna, precis som
            med bruttomodellen, skulle vara överens i avtal. Där var inskrivet
            i avtalen hur man skulle hantera arbetsrättsliga frågor som semester,
            sjuklön och mycket annat.
          </note>
          <note>
            Det verkar som om Moderaterna med hjälp av beslut skall förändra
            överenskomna avtal. I fråga om det här förslaget har de sjöfackliga
            organisationerna med redarna kommit överens i avtal om hur de
            frågorna skall hanteras. Det är något som riksdagsledamöter skall
            vara stolta över, dvs. att de fackliga organisationerna och arbetsgivarorganisationerna
            kan komma överens om sådana avtal. Då slipper vi politiker vara
            klåfingriga i de delarna.
          </note>
          <note type="speaker">
            Anf. 71 TOM HEYMAN (m) replik:
          </note>
          <note>
            Herr talman! Det är inte så att vi här i riksdagen skall ändra
            avtal. Här skall vi bara ändra de speciella lagregler som gäller
            för sjöfarten. Vill man sedan avtala något annat är det fritt
            för det.
          </note>
          <note>
            Är detta ett exempel på en ny socialdemokratisk industripolitik,
            Claes-Göran Brandin? Om nu rederierna får det här avtalet och
            får uppbära skatten för sin personal, varför skall inte Volvo
            få det på fabriken i
          </note>
          <note>
            Eslöv, varför skall inte Ericsson få det på sina telefonfabriker,
            och varför skall egentligen inte hela svenska näringslivet kunna
            få tillbaka personalskatterna?
          </note>
          <note>
            Vad är det som är så speciellt med att köra gods på vatten jämfört
            med att göra andra saker som också är nyttiga och behövliga i
            samhället?
          </note>
          <note type="speaker">
            Anf. 72 CLAES-GÖRAN BRANDIN (s) replik:
          </note>
          <note>
            Herr talman! Nu diskuterar vi svensk sjöfart och svensk handelsflotta.
            Jag tänker inte gå in och diskutera industripolitik och hur vi
            skall förhålla oss till den, om vi skall ge stöd till grävmaskinstillverkning
            i
          </note>
          <note>
            Eslöv eller inte. Jag tänker inte gå in i en sådan diskussion.
          </note>
          <note>
            Vi har nu kommit fram till en uppgörelse när det gäller sjöfarten
            som skall sträcka sig fram till år 2001
          </note>
          <note>
            där parterna vet vad som gäller. Det tycker jag att vi skall
            vara ganska stolta över.
          </note>
          <note type="speaker">
            Anf. 73 STIG ERIKSSON (v):
          </note>
          <note>
            Herr talman! Jag vill inleda med att instämma i det som Karin
            Svensson Smith framfört om Vänsterpartiets trafikpolitiska syn
            och sedan övergå till att prata om regional balans i kommunikationer,
            och då framför allt inrikesflyget.
          </note>
          <note>
            Herr talman! Skogslänen och andra perifera områden upplever i
            dag en utflyttning som i många stycken är allvarligare än 60-talets
            flyttlasspolitik. I
          </note>
          <note>
            dag dräneras dessa områden på framtiden, nämligen de unga och
            välutbildade. Prognoser visar att om inget görs snabbt kommer
            befolkningen i t.ex. Norrbotten att på tio år minska med drygt
            17 000 personer. Än värre är läget för Värmland, som i scenariot
            skulle tappa 19 000 personer. Det innebär att den regionala balansen
            hotas.
          </note>
          <note>
            Det visar att alla riksdagsbeslut nu och framöver bör ha ett
            regionalpolitiskt perspektiv, och inte minst är detta viktigt
            på trafikens område. Att skapa regional balans även med hjälp
            av trafiken bidrar till att göra det möjligt för befolkningen
            i bl.a. skogslänen och på Gotland att återfå tron till utveckling
            och inte avveckling.
          </note>
          <note>
            Den stora arbetsuppgiften som nu finns framför oss är att skapa
            arbetstillfällen utanför tillväxtcentrum för att återskapa tron
            på utveckling. En viktig faktor i kampen för detta är goda, miljövänliga
            och prisvärda kommunikationer, oavsett om det gäller järnväg,
            väg, flyg eller IT. Länsstyrelsen i Norrbotten pekar också på,
            i sitt arbete med strategi för tillväxt och ökad sysselsättning,
            kommunikationskostnaderna som ett av länets stora svagheter.
          </note>
          <note>
            Herr talman! I budgeten för utgiftsområdet finns också en del
            positiva inslag för en ökad regional balans. Ökad satsning på
            Inlandsbanan är en sådan satsning även om den kunde vara bättre.
            Från Vänsterpartiet ser vi också en fortsatt satsning på Inlandsbanan
            och på tvärbanor som bra alternativ.
          </note>
          <note>
            I det fortsatta arbetet vad gäller vägar anser vi i
          </note>
          <note>
            Vänsterpartiet att nya stora lyxinvesteringar av typen
          </note>
          <note>
            Södra länken bör minskas och satsningar på dåliga grusvägar från
            mörka värmlandsskogarna till Karesuando i norr bör prioriteras.
            Detta för att öka den regionala balansen och ge människor också
            i glesbygden en dräglig vägstandard.
          </note>
          <note>
            Sjöfarten mellan fastlandet och Gotland måste utvecklas eftersom
            den är en väsentlig faktor för gotlänningarna och deras utveckling
            av näringslivet och satsningar på den nya högskolan.
          </note>
          <note>
            Herr talman! Det är också positivt med höjningen av bidraget
            till de kommunala flygplatserna. Dock kvarstår ett stort problem.
            Det är den orimliga prisbild som finns för skogslänen och bl.a.
            Gotland.
          </note>
          <note>
            Flyget är för Gotland och skogslänen i dag ett måste bl.a. för
            den offentliga förvaltningen och sjukvården. Det finns goda exempel
            som man borde följa.
          </note>
          <note>
            Det gäller t.ex. uppköpet av flyglinjen mellan Östersund och
            Umeå. Det är också nödvändigt för de befintliga företagen och
            deras utveckling.
          </note>
          <note>
            Etableringar av nya verksamheter kräver goda flygförbindelser,
            och då i första hand med Stockholm.
          </note>
          <note>
            Det kan vara helt avgörande för etableringen. Huvudkontoret ligger
            många gånger i Stockholm eller t.o.m.
          </note>
          <note>
            i utlandet. Flyget är också nödvändigt för en utveckling av besöksnäringen.
            Här finns en jättepotential för många regioner.
          </note>
          <note>
            I och med avregleringen av flyget sade regeringen att om avregleringen
            skulle medföra stora negativa regionala effekter skulle man vidta
            åtgärder. Sedan avregleringen har priset för t.ex. min hemort
            Gällivare ökat med nära 70 %, och resandet har i det närmaste
            halverats. En biljett med normalpris Gällivare-
          </note>
          <note>
            Malmö kostar i dag drygt 8 000 kr. Det kan jämföras med två veckor
            i Florida med hotell.
          </note>
          <note>
            För Gotland-Stockholm är normalpriset 3 300 kr.
          </note>
          <note>
            Det kan man jämföra med en annan ö-region. Ta sträckan Bornholm-Köpenhamn
            i vårt grannland, där priset i det närmaste är hälften. Dessutom
            har Gotland sedan avregleringen drabbats av försämrad kvalitet
            på flyget.
          </note>
          <note>
            Om inte detta kan hänföras till stora negativa regionala konsekvenser
            finns det bara en sak kvar för att det skall räknas som negativt,
            och det måste vara att det inte går något flyg alls. Alternativen
            för framför allt skogslänen är ringa eller i det närmaste inga.
          </note>
          <note>
            En tågresa Kiruna-Stockholm tar faktiskt 16 timmar.
          </note>
          <note>
            Herr talman! Det är naturligtvis inte enbart genom bra kommunikationer
            till rimliga priser som regional balans kan uppnås, men som det
            kinesiska ordspråket säger: En resa på tusen mil börjar alltid
            med ett enda steg. Låt oss därför ta ett steg för att stärka den
            regionala balansen med att stödja en översyn av avregleringen
            av flyget och dess konsekvenser för den regionala balansen.
          </note>
          <note>
            Med det, herr talman, vill jag yrka bifall till reservation 19
            under mom. 33.
          </note>
          <note type="speaker">
            Anf. 74 MONICA ÖHMAN (s) replik:
          </note>
          <note>
            Herr talman! Jag skall fatta mig väldigt kort. Jag vill bara
            ytterligare en gång peka på att ett av de delmål som vi lade fast
            i det transportpolitiska beslutet var positiv regional utveckling.
            Det betyder att riksdagen redan har uttalat sig för att transporterna
            har väldigt stor betydelse för i princip hela landet.
          </note>
          <note>
            När det gäller flyget kan jag dela Stig Erikssons uppfattning
            om biljettpriserna. Det finns en majoritet i riksdagen för att
            rikstrafiken skall inrättas, och det måste få sätta i gång sitt
            jobb. Det är ingenting som hindrar att rikstrafiken går in även
            på flygsidan.
          </note>
          <note>
            Avslutningsvis vill jag säga följande, eftersom
          </note>
          <note>
            Stig Eriksson kommer från Gällivare och har varit kommunpolitiker
            innan han kom till riksdagen. Jag tror säkert att Stig Eriksson
            kan ge ett erkännande till riksdagen om att höjningen av stödet
            till de kommunala flygplatserna betyder väldigt mycket. Det ger
            framtidstro och förhoppningar både för kommunmedborgare och för
            näringsliv att man skall kunna fortsätta ha flygverksamhet i bl.a.
            Gällivare.
          </note>
          <note type="speaker">
            Anf. 75 STIG ERIKSSON (v) replik:
          </note>
          <note>
            Herr talman! Jag sade också i mitt anförande att det är väldigt
            bra med det nya kommunala bidraget för flygplatserna. När det
            gäller priserna och rikstrafiken är det helt klart att jag kan
            tänka mig att rikstrafiken kan sköta det här. Men rikstrafiken
            finns inte i dag - den är under uppbyggnad. Det tar alltså tid
            innan det här kommer. Framför allt för oss i de små kommunerna
            i inlandet är det jätteviktigt att vi klarar flygtrafiken. Det
            är alltså en nödvändighet för oss.
          </note>
          <note type="speaker">
            Anf. 76 MONICA ÖHMAN (s) replik:
          </note>
          <note>
            Herr talman! Jo, det är riktigt att rikstrafiken inte finns i
            dag. Det beslutet är ju relativt färskt. Men jag kan säga att
            utredaren som tittar på rikstrafikens roll nu har lämnat sitt
            första delbetänkande till regeringen.
          </note>
          <note>
            Jag är ganska säker på att verksamheten kommer i gång. Lite pengar
            lägger vi även i denna budget för att man skall kunna börja med
            upparbetningen.
          </note>
          <note type="speaker">
            Anf. 77 TUVE SKÅNBERG (kd):
          </note>
          <note>
            Herr talman! Jag vill yrka bifall till reservation 3.
          </note>
          <note>
            Jag står naturligtvis bakom alla våra övriga reservationer, men
            jag vill vinna lite tid.
          </note>
          <note>
            Vårt betänkande är omfattande och handlar om många viktiga saker.
            Jag kommer i mitt anförande att ta upp trafiksäkerheten, de funktionsnedsattas
            situation, cykelfrågor, ett par flygfrågor och en skärpning av
            postförordningens krav.
          </note>
          <note>
            Först skall jag ta upp trafiksäkerheten.
          </note>
          <note>
            Trafiken skördar dödsoffer och ger allvarliga skador varje år.
            Trots bättre fordon och vägar innebär den ökade trafiken att risken
            för olyckor ökar. Sedan
          </note>
          <note>
            1950 har persontransportarbetet i Sverige femdubblats. Persontransporter
            med bil beräknas öka med
          </note>
          <note>
            1,3 % per år fram till 2010. De senaste fem åren har i genomsnitt
            drygt 600 personer dödats och mellan
          </note>
          <note>
            60 000 och 80 000 skadats i trafikolyckor. Trenden har varit
            ett minskande antal olyckor, vilken dock brutits 1997. Under 1997
            omkom 541 personer i vägtrafiken och 3 917 skadades allvarligt.
            Ökningen, som är på ca 1 %, har skett trots att trafikarbetet
            har varit i det närmaste oförändrat. Ökningen har nästan uteslutande
            skett i biltrafiken och där bland bilförare i mötesolyckor på
            vinterväglag.
          </note>
          <note>
            Det är tydligt att enbart regler och förbud inte löser trafiksäkerhetsproblemen.
            Att arbeta med attityder, bättre omdöme vid halt väglag och omkörningar,
            att anpassa hastigheten till väglaget och få ökad förståelse för
            trafikens faror är viktigare. Den säkerhetsmarginal som skapas
            av fullgott mönstrade dubbdäck och ABS-bromsar skall inte heller
            underskattas, och det aktualiserar behovet av att skrota äldre
            bilar till förmån för nya, mer trafiksäkra.
          </note>
          <note>
            Det stora programmet för att bygga bort de mest trafikfarliga
            vägavsnitten måste fullföljas. Enskilda åtgärder som kan nämnas
            är att i ökad takt ersätta farliga vägbelysningsstolpar med "krockvänliga",
            eftersträva åtskilda körbanor på våra större vägar samt måla "trafiksäkra"
            vägkantsmarkeringar med vibrationsljud längs med dessa. Införandet
            av s.k.
          </note>
          <note>
            intelligenta trafiksignaler kan medföra ett säkrare och smidigare
            trafikflöde. I större tätorter är det dessutom en mycket samhällsekonomiskt
            lönsam och miljövänlig åtgärd. Motiverande vägskyltstexter som
          </note>
          <note>
            "Olycksdrabbad vägsträcka" och liknande kan i större utsträckning
            användas för att skapa acceptans.
          </note>
          <note>
            Regeringen anför uppgivet att det s.k. reformarbetet inom trafiksäkerhetsområdet
            inte gett det önskade resultatet, och man vill därför inte öka
            medlen dit. I stället för att vara uppgivna vill vi kristdemokrater
            utvärdera och ompröva pedagogiken och metodiken för trafiksäkerhetsarbetet
            och det attitydskapande arbetet. Det är då av särskild vikt att
            samarbeta med frivilligorganisationer, hemmen, förskola och skola,
            och att sätta upp mätbara mål för attitydarbetet när det gäller
            trafiken, som en alkoholfri zon, barn i trafik, normöverföring,
            hastighetsanpassning osv.
          </note>
          <note>
            Idéer från andra länder bör också kunna tillämpas även i Sverige,
            såsom t.ex. tillåten högersväng vid rött ljus, varningsmärken
            vid skolor som begränsar hastigheten så fort barn är närvarande
            och inte bara efter vissa klockslag samt mer differentierade hastighetsbestämmelser.
            Vägverket bör studera sådana förslag i det framtida trafiksäkerhetsarbetet.
            För att öka förutsättningarna för ett framgångsrikt trafiksäkerhetsarbete
            vill Kristdemokraterna öka anslaget A 2
          </note>
          <note>
            Väghållning och statsbidrag med 20 miljoner kronor.
          </note>
          <note>
            De extra medlen vill vi rikta till trafiksäkerhetsarbetet.
          </note>
          <note>
            Samtidigt som vi ställer oss bakom nollvisionen anser vi att
            det finns anledning att vara vaksam på de tendenser som ibland
            finns att myndigheter skall styra den enskildes liv och att alla
            risker och faror kan och skall elimineras med politiska beslut.
            Diskussionen om den enskildes integritet och behovet av åtgärder
            för att stärka säkerheten i trafiken där intrång kan komma att
            ske i integriteten måste därför hela tiden hållas levande. Så
            länge människan vistas i trafiken kommer det att inträffa olyckor.
            Det är nödvändigt att arbeta för att dessa skall bli så få och
            så lindriga som möjligt, men vi måste konstatera att det inte
            fullt ut går att förbjuda och förutse faror och risker.
          </note>
          <note>
            När det gäller de funktionshindrade vet vi att ca 1,2 miljoner
            svenskar har någon form av funktionsnedsättning. Vägverket redovisar
            att funktionshindrade gör cirka en tredjedel färre resor med nästan
            alla färdsätt än icke funktionshindrade. Redovisningen bekräftar
            att rörelsehindrade har sämre tillgång till kollektiva färdmedel.
            Eftersom detta är första gången som Vägverket redovisar de funktionshindrades
            situation saknas ett jämförelsematerial, och måluppfyllelsen blir
            osäker när det gäller tillgängligheten för funktionshindrade.
            Relevanta och tillämpbara mått inom detta område saknas. Vi kristdemokrater
            anser därför att det är prioriterat att sådana mått preciseras
            och tillämpas för att möjliggöra en utvärderingsbar åtgärdsplan,
            för att öka tillgängligheten för funktionsnedsatta, framför allt
            på kollektiva färdmedel.
          </note>
          <note>
            Jag kommer då över till cykelfrågorna. Det är noterbart och märkligt
            att regeringens trafikpolitik helt saknar någonting substantiellt
            om det miljövänligaste, energieffektivaste och nyttigaste fordonet
            på väg, nämligen cykeln. Faktum är att regeringen i stort saknar
            en cykelpolitik.
          </note>
          <note>
            Vi kristdemokrater motionerade ganska precist och utförligt om
            att vi anser cykeln vara ett viktigt transportmedel på korta sträckor.
            Vår motion fick stöd av såväl moderater som centerpartister och
            folkpartister, men inte av Miljöpartiet och Vänsterpartiet.
          </note>
          <note>
            Det förvånar. Mikael Johansson, Karin Svensson
          </note>
          <note>
            Smith och Stig Eriksson avstod från att skärpa cykelpolitiken.
            I andra utskott reserverade sig Miljöpartiet och Vänstern flitigt
            för cykling, men inte i trafikutskottet.
          </note>
          <note>
            Kristdemokraterna vill därför återigen lyfta fram cykelns möjlighet
            att, i synnerhet på korta avstånd, bidra med lösningar för att
            hitta en väg fram till det ekologiskt hållbara transportsystemet.
          </note>
          <note>
            15 % av alla transporter till lands i Sverige sker med cykel,
            och ändå cyklas det lite i Sverige om man jämför med länder som
            Danmark, Holland och Tyskland. Sedan 1950-talet har cyklandet
            reducerats till en femtedel, till förmån för bilandet. På avstånd
            under fem kilometer är detta problematiskt ur en mängd synvinklar.
            Det är avgasutsläpp vid kallstarter, trafikträngsel och folkhälsoaspekter.
            Betänker man att var fjärde bilresa är kortare än fem kilometer
            inser man att här finns en stor potential för ökat cyklande. Regeringen
            bör återkomma med en handlingsplan för hur cyklandet på kortare
            avstånd skall stimuleras.
          </note>
          <note>
            I de städer som särskilt satsat på cykeln, exempelvis Göteborg,
            Örebro och Västerås, ligger andelen cykeltransporter högre än
            i övriga städer. Det viktigaste för att öka cyklandet är satsningar
            på bra cykelstråk och god väghållning med bra snöröjning, vettig
            skyltning och goda parkeringsplatser för cyklar, gärna med möjlighet
            att låsa fast cykeln vid fasta stolpar för att minska stöldrisken.
            Viktigt är också att göra det enkelt att ta med cykeln på kollektiva
            transportmedel som tåg och buss.
          </note>
          <note>
            Jag vill också nämna någonting om flyget.
          </note>
          <note>
            Bromma utvecklas till en av landets fyra största flygplatser.
            Det korta avståndet till Stockholms city gör
          </note>
          <note>
            Bromma till ett mycket bra alternativ till Arlanda för tjänste-
            och affärsresor. De bolag som med små, tystgående flygplan utnyttjar
            Bromma har bidragit till att öka konkurrensen på flygmarknaden.
            Att lägga ned flygplatsen anser vi tillsammans med övriga reservanter
            vara kapitalförstöring av stora mått och ett avbräck för näringslivet
            i Sverige.
          </note>
          <note>
            Tillgången till snabba och effektiva flygtransporter är till
            följd av Stockholms geografiska läge avgörande för regionens utveckling.
            Stockholms flygregion utgör dessutom navet i det svenska inrikessystemet.
            Kapaciteten får därmed direkt inverkan på tillgången till flygtransporter
            i hela Sverige. Enligt Luftfartsverkets beräkningar kan Arlandas
            tre banor uppnå sitt kapacitetstak redan år 2007. En fjärde bana
            på
          </note>
          <note>
            Arlanda är alltså enligt vår och Luftfartsverkets mening nödvändig
            för att behoven fram till omkring år
          </note>
          <note>
            2030 skall kunna tillgodoses.
          </note>
          <note type="speaker">
            Anf. 78 MIKAEL JOHANSSON (mp) replik:
          </note>
          <note>
            Herr talman! Min replik gäller cykling, cyklist som jag är.
          </note>
          <note>
            Utskottet skriver så här:
          </note>
          <note>
            "Utskottet - - - ser därför med tillfredsställelse på ett arbete
            som för närvarande pågår i Vägverket i syfte att främja ett ökat
            cyklande. Arbetet, under medverkan av bl.a. två av riksdagens
            ledamöter, avses inom kort resultera i ett förslag till en 'cykelstrategi',
            som skall bli föremål för ett omfattande remissförfarande med
            början i februari 1999. Sedan förfarandet avslutats är det meningen
            att Vägverkets styrelse skall fatta beslut i frågan senare under
            år 1999.
          </note>
          <note>
            Med det anförda och i avvaktan på styrelsebeslutet finner utskottet
            syftet med de båda motionsyrkandena tillgodosett. Dessa bör därför
            kunna lämnas utan någon riksdagens åtgärd och avstyrks följaktligen."
          </note>
          <note>
            Det är alltså ett mycket, mycket stort tillmötesgående av motionerna
            om cykling. Jag anser självklart att vi skall diskutera den här
            frågan, men senare, under nästa år. Därför stöder jag utskottets
            förslag.
          </note>
          <note type="speaker">
            Anf. 79 TUVE SKÅNBERG (kd) replik:
          </note>
          <note>
            Herr talman! Jag kan bara konstatera att Miljöpartiet och Vänsterpartiet
            även nu, som stödpartier för regeringen, ofta reserverar sig och
            begär många och långa voteringar. Ändå väljer man att i fråga
            om cykling inte föreslå en skärpning av utskottets skrivningar;
            man nöjer sig med att frågan kommer upp i framtiden. Man tycker
            att skrivningen är tillräckligt skarp;
          </note>
          <note>
            det behövs inte någon lite vassare och lite mer utarbetad skrivning
            som i reservationen.
          </note>
          <note>
            Jag kan bara konstatera att Miljöpartiet och
          </note>
          <note>
            Vänsterpartiet inte går i täten för de partier som vill stå för
            ett ökat cyklande.
          </note>
          <note type="speaker">
            Anf. 80 MIKAEL JOHANSSON (mp) replik:
          </note>
          <note>
            Herr talman! Jag tillhör inte de personer som reserverar sig
            i all oändlighet. Det finns positiva bemötande förslag som vi
            skall diskutera nästa år. I så fall får vi väl återkomma då! Vi
            kommer väl att sitta här ett antal år, och vi kommer självklart
            att diskutera även cyklingens framtida möjligheter.
          </note>
          <note type="speaker">
            Anf. 81 TUVE SKÅNBERG (kd) replik:
          </note>
          <note>
            Herr talman! Det är ju annars så att vi är här för att driva
            på eller för att liknöjt följa med i en utveckling som andra bestämmer.
            Det går inte att tolka
          </note>
          <note>
            Vänsterpartiets och Miljöpartiets tystnad i cykelfrågan på annat
            sätt än att man är nöjd med den hastighet som Socialdemokraterna
            håller.
          </note>
          <note type="speaker">
            Anf. 82 ROY HANSSON (m):
          </note>
          <note>
            Herr talman! Jag kommer i detta anförande att uppehålla mig vid
            Gotlandstrafiken, särskilt då betydelsen av frakttrafiken för
            företag och företagande.
          </note>
          <note>
            För människor som bor på en ö är trafiken något särskilt. Det
            är naturligt eftersom den är nödvändig för överlevnad.
          </note>
          <note>
            Under många år har jag i olika sammanhang deltagit i diskussioner
            på Gotland om hur det skall vara möjligt att utveckla vårt näringsliv.
            Dessa sammankomster startar regelmässigt med trafikfrågan, och
            i slutsatserna eller sammanfattningarna ingår alltid att tillgång
            till goda kommunikationer till och från Gotland är en grundförutsättning.
          </note>
          <note>
            Transporter är viktiga när man bedriver verksamhet. Det är dock
            en betydande skillnad i tillgänglighet mellan orter på fastlandet
            och på en ö.
          </note>
          <note>
            Om vi ser på en ort som t.ex. Karlstad kan en företagare eller
            en enskild välja mellan tåg, buss, bil, fartyg och cykel, och
            om han är flitig kan han även gå till fots, och detta när som
            helst på dygnet. Ett företag på Gotland är hänvisat till båt,
            och den går enbart en gång varje dygn. Alla inser att det ställer
            särskilda krav på den företagare som har att konkurrera med bl.a.
            leveranstider.
          </note>
          <note>
            På Gotland råder samstämmighet mellan län, kommun och företagsintressen
            - det gäller såväl företagarorganisationer som fackliga organisationer
            -
          </note>
          <note>
            om den långsiktiga utvecklingen för Gotland.
          </note>
          <note>
            En hörnpelare är att öka antalet invånare på Gotland. En förutsättning
            för detta är att det blir fler företagsetableringar och utveckling
            av befintliga företag på Gotland med fler anställda. Då återkommer
            frågan om kommunikationer som är tillräckligt bra.
          </note>
          <note>
            Det gäller att skapa förutsättningar på lika villkor.
          </note>
          <note>
            Så är det inte i dag. Jag återkommer för att belysa detta, men
            jag vill nu framhålla att det gäller just lika villkor. Det är
            inte så att vi som bor på Gotland kräver några särskilda fördelar.
          </note>
          <note>
            Den fråga som är viktigast gäller kostnaderna för frakter. Det
            har länge varit aktuellt med förändringar
          </note>
          <note>
            - det har debatterats här i kammaren i dag. Det gjordes en förändring
            av det s.k. Gotlandstillägget. När det visade sig att denna förändring
            fick negativa konsekvenser för Gotlands näringsliv gav regeringen
          </note>
          <note>
            NUTEK i uppdrag att "utarbeta ett förslag till modell för stöd
            till godstransporter till och från Gotland."
          </note>
          <note>
            NUTEK har kommit med ett förslag som i allt väsentligt vunnit
            gillande på Gotland. Dessvärre har beslut fördröjts, och regeringen
            har begärt komplettering av förslaget. För de gotländska företagen
            är dröjsmålet inte välkommet. Av naturliga skäl önskar företagsamheten
            på Gotland så snabbt som möjligt besked om rättvisa förutsättningar
            vad gäller transportkostnader.
          </note>
          <note>
            Jag skall med ett tydligt exempel redovisa vari nuvarande extrakostnader
            för godstransporter till och från Gotland består.
          </note>
          <note>
            Om en åkare i Småland skall utföra en transport till Skåne och
            påbörjar frakten på tisdag eftermiddag har åkaren föraren med
            fordonet tillbaka på onsdag morgon eller förmiddag. Genomförs
            motsvarande transport till Gotland är inte förare och fordon tillbaka
            förrän torsdag morgon eller förmiddag. Alla inser att detta innebär
            större kostnader. Lägger man därtill att åkaren har att betala
            en färjebiljett med 4 044 kr plus moms inses lätt att det inte
            råder likvärdiga konkurrensvillkor. Dessa extrakostnader läggs
            naturligtvis ut på produktionen, på konsumtionen och för insatsvaror
            som företagen på Gotland behöver.
          </note>
          <note>
            Det är viktigt att det kommer ett snabbt besked i fraktfrågan
            för Gotland. Jag tycker det var mindre bra att Moderata samlingspartiet
            inte fick gehör för det som behandlas i reservation 11, nämligen
            "att regeringen före den 1 juli nästa år skall återkomma med ett
            förslag som väl tillgodoser Gotlands behov av rationella, kostnadsneutrala
            transporter till och från fastlandet". Förslaget finns - det finns
            ingen anledning att fördröja detta ytterligare.
          </note>
          <note>
            Jag har hittills uppehållit mig vid svårigheter vad gäller frakter
            och frakttaxor. Men det finns även passagerartrafik. Jag tror
            och hoppas att alla ledamöter någon gång har rest till Gotland.
            Om så inte är fallet hoppas jag att detta ganska snart åtgärdas.
            Jag lovar att ett besök på Gotland, lång eller kort tid, är något
            särskilt, med natur- och kulturupplevelser som är unika.
          </note>
          <note>
            Jag skall här ta tillfället i akt att visa på den positiva förändring
            som skett i och med att passagerartrafiken till en del upprätthålls
            av en snabbgående katamaran. Nästa år kommer en nybyggd snabbfärja
            att ersätta katamaranen. Vi ser med tillförsikt fram emot detta.
          </note>
          <note>
            Herr talman! Jag skall nu föra in ett nytt moment i diskussionen
            om Gotlandstrafiken. Det har diskuterats tidigare i dag här i
            kammaren. Jag tänker på taxfreeförsäljningen, eller, som den riktiga
            termen lyder, skattefri proviantering. Det har tidigare diskuterats
            när det gäller Gotlandstrafiken.
          </note>
          <note>
            Denna diskussion var senast aktuell i samband med utredningen
            om Gotlandstrafiken 1995. Utredningen kom inte med något förslag
            i denna riktning.
          </note>
          <note>
            Det har redovisats för mig att ett av skälen var att det finns,
            eller möjligen fanns, beslut om att taxfreeförsäljningen skulle
            avskaffas 1999. Jag delar uppfattningen att det hade varit mindre
            lämpligt att införa taxfreeförsäljning 1997 för att sedan upphöra
            med den 1999.
          </note>
          <note>
            När jag har följt nyheterna på radio och i TV har jag erfarit
            att denna fråga kommer att diskuteras vid kommande EU-toppmöte.
            Skulle det bli ett beslut som ändrar tidigare ställningstagande
            inom EU bör denna fråga ånyo aktualiseras.
          </note>
          <note>
            Herr talman! Det är en viss skillnad mellan att utnyttja Gotlandstrafiken
            under en semesterresa sommartid, då allt är positivt och tiden
            har mindre betydelse, och att göra det som företagare, som är
            beroende av leveranstider och därtill får alltför höga extra fraktkostnader.
            Jag har erfarenhet av detta förhållande, och det är svårt att
            förklara för den som inte bor på en ö. Men jag lovar att jag skall
            försöka så mycket jag kan.
          </note>
          <note>
            Med detta instämmer jag i Per-Richard Moléns yrkanden.
          </note>
          <note type="speaker">
            Anf. 83 KARIN SVENSSON SMITH (v) replik:
          </note>
          <note>
            Fru talman! De bekanta jag har på Gotland ger samma bild av de
            speciella problem man har med transporterna på ön. Det mest verksamma
            vi kan göra för att stödja näringsliv och invånare på Gotland
            är att se till att det finns bra färjeförbindelser, och det året
            runt.
          </note>
          <note>
            Vi har fått en beskrivning från Roy Hansson av fraktens problem.
            Då förstår jag inte att moderaterna inte kan tänka sig att skjuta
            upp avvecklingen av
          </note>
          <note>
            Gotlandstillägget. Man har inte hittat någon ny bra stödform.
            I väntan på att NUTEK:s utredning övervägs mer är det väl klokt
            att inte försämra för gotlänningarnas möjligheter att transportera
            sig själva och sina varor?
          </note>
          <note type="speaker">
            Anf. 84 ROY HANSSON (m) replik:
          </note>
          <note>
            Fru talman! Det som är viktigt är att det kommer ett snabbt besked
            till företagarna. Man har väntat i många år. Nu finns det ett
            förslag framme, som jag redovisade. NUTEK lade fram ett förslag
            redan föregående höst. Jag förstår inte varför man fördröjer det.
          </note>
          <note>
            Det vore ganska enkelt att utforma ett regelverk.
          </note>
          <note>
            Det hade varit möjligt för regeringen att komma med det redan
            nu. Vi tycker att man i varje fall inte skall fördröja det mer
            än till första halvåret 1999.
          </note>
          <note>
            Förslaget finns. Det gäller bara att få det i sjön, både bildligt
            och bokstavligt.
          </note>
          <note type="speaker">
            Anf. 85 KARIN SVENSSON SMITH (v) replik:
          </note>
          <note>
            Fru talman! Jag ingår inte i regeringen, så jag kan inte förklara
            varför man inte har gjort det färdigt.
          </note>
          <note>
            Fram till dess att det är färdigt är det väl rimligt att man
            har kvar Gotlandsstödet, så att konsekvenserna inte förvärras?
          </note>
          <note type="speaker">
            Anf. 86 ROY HANSSON (m) replik:
          </note>
          <note>
            Fru talman! Det finns inget annat förslag från moderaterna på
            den punkten. Man vill bara skynda på processen för att få ett
            långsiktigt och hållbart trafiksystem till och från Gotland.
          </note>
          <note type="speaker">
            Anf. 87 LILIAN VIRGIN (s):
          </note>
          <note>
            Fru talman! Gotlandstrafiken kommer upp till debatt i kammaren
            varje år. Det är inte konstigt. Färjetrafiken till och från Gotland
            motsvarar allmänna vägar på andra håll i landet, och det är därför
            viktigt att färjetrafiken fungerar bra.
          </note>
          <note>
            I det betänkande som vi nu behandlar handlar det om transportstödet
            till Gotland. Det föreslås en höjning med 15 miljoner kronor för
            att man skall kunna klara godstrafiken på ett tillfredsställande
            sätt under högtrafikperioden.
          </note>
          <note>
            Det är bra att regeringen och trafikutskottet ser till att det
            blir en förstärkning av basutbudet, så att M/S
          </note>
          <note>
            Gute kan användas under sommarmånaderna.
          </note>
          <note>
            Jag har i en motion begärt en översyn av ramen för kostnaden
            för Gotlandstrafiken. Den motionen behandlas inte i detta betänkande,
            och därför finns det anledning att återkomma till den saken senare.
          </note>
          <note>
            Jag vill nu bara peka på att färjetrafiken är en viktig och avgörande
            förutsättning för en regional tillväxt på Gotland. Jag menar också
            att vi med stöd av
          </note>
          <note>
            Amsterdamfördraget har möjlighet att satsa mer på kommunikationerna.
            I Amsterdamfördraget har man uppmärksammat att öar har speciella
            problem och att det krävs särskilda åtgärder för att integrera
            öregioner i den inre marknaden.
          </note>
          <note>
            I en motion som behandlas i detta betänkande tar jag upp kostnaderna
            för frakterna. Vi har genom riksdagsbeslut påbörjat en successiv
            avveckling av
          </note>
          <note>
            Gotlandstillägget. Fortfarande gäller dock att taxorna för godstransporter
            till eller från Gotland skall motsvara taxan för en transport
            av motsvarande längd i landet i övrigt.
          </note>
          <note>
            Den påbörjade avvecklingen av Gotlandstillägget har fått sådana
            konsekvenser och lett till sådana prishöjningar att regeringen
            i budgetpropositionen föreslagit att ytterligare nedtrappning
            skall frysas i avvaktan på en mera långsiktig lösning. Det är
            bra.
          </note>
          <note>
            Trafikutskottet har sagt att den fortsatta avvecklingen skall
            anstå under hela 1999.
          </note>
          <note>
            I min motion har jag beskrivit den osäkerhet som det gotländska
            näringslivet känner i väntan på en långsiktig lösning på frågan
            om fraktpriserna. Det är därför viktigt att ett beslut om transportstöd
            inte dröjer. Företagen på Gotland och gotlänningarna, och även
            de som funderar på att flytta till Gotland, måste få veta att
            transportfrågan snart blir löst och att kostnaderna för frakterna
            inte skall vara högre till och från Gotland än för motsvarande
            sträcka på fastlandet.
          </note>
          <note>
            Regeringen och trafikutskottet har förstått problemen och talar
            nu om en långsiktig lösning. Min förhoppning är att lösningen
            kommer att arbetas fram tidigt under nästa år, så att vi får veta
            hur lösningen för transportkostnaderna kommer att se ut. Då kommer
            framtidstron tillbaka till Gotland.
          </note>
          <note>
            De som inte har förstått problemen är moderaterna. Det är inte
            första gången de vill avveckla Gotlandstillägget utan att ha en
            annan lösning som leder till jämlika konkurrensförhållanden för
            fraktkostnaderna till och från Gotland.
          </note>
          <note>
            I en reservation säger de att de inte kan stödja regeringens
            förslag att skjuta upp avvecklingen av
          </note>
          <note>
            Gotlandstillägget ett helt år. De vill också att högstprisregleringen
            skall upphöra att gälla redan vid utgången av juni månad nästa
            år.
          </note>
          <note>
            I det särskilda yttrande som moderaterna har gjort är de ännu
            tydligare i sin inställning till Gotlandstrafiken. Där avvisar
            de också regeringens förslag om en höjning av transportstödet
            på 15 miljoner kronor för att M/S Gute skall kunna vara i trafik
            under sommarmånaderna.
          </note>
          <note>
            Som vanligt tror moderaterna att konkurrens mellan flera rederier
            klarar trafiken utan statliga medel. Det visar att de inte riktigt
            har förstått hur trafiken fungerar. Under sommarmånaderna skulle
            det nog gå bra att flera rederier konkurrerade om både passagerare
            och godstrafik. Men vi behöver trafiken även under de månader
            som inte är sommarmånader.
          </note>
          <note>
            Färjetrafiken är vår väg, och därför behövs det en välfungerande
            trafik året om.
          </note>
          <note>
            Jag trodde att moderaterna skulle se lite annorlunda på Gotlandstrafiken
            nu när det finns en moderat riksdagsledamot från Gotland. Jag
            tror nog att han har försökt att påverka sina partikolleger till
            en större kunskap om Gotlandstrafiken, men det har tydligen inte
            hjälpt. Tom Heyman och hans partikamrater i trafikutskottet har
            tydligen inte tagit intryck. Det är samma orealistiska inställning
            till Gotlandstrafiken som det har varit tidigare år, även om jag
            märker att den nu förs fram med en lite mer nyanserad ton än vad
            som har gjorts tidigare.
          </note>
          <note>
            På Gotland är samtliga, oavsett partitillhörighet, överens om
            att färjetrafiken är vår väg till fastlandet och att vi behöver
            en fungerande färjetrafik året om.
          </note>
          <note>
            Det behövs för att Gotland skall kunna utvecklas på det sätt
            som det i övrigt finns förutsättningar för.
          </note>
          <note>
            Roy Hansson talade om Gotlandstrafiken och transportkostnader
            och om hur viktigt det är att problemet löses. Jag ser att moderaterna
            har yrkat avslag när det gäller förslaget om höjning av transportstödet
            med 15 miljoner kronor. De har också följt upp det i ett särskilt
            yttrande.
          </note>
          <note>
            Det skulle vara intressant för mig och för gotlänningarna att
            få veta om Roy Hansson stöder det särskilda yttrandet från moderaterna,
            eller om han håller fast vid den linje han pläderar för i sitt
            anförande.
          </note>
          <note type="speaker">
            Anf. 88 TOM HEYMAN (m) replik:
          </note>
          <note>
            Fru talman! Om jag börjar med de 15 miljonerna kan jag säga att
            de har tillkommit därför att avtalet som vi ser det är felkonstruerat.
            På alla andra färjelinjer ökar man normalt trafiken under sommarmånaderna,
            eftersom fraktunderlaget då är bättre. Jag kan som jämförelse
            ta trafiken mellan Göteborg och Fredrikshamn. Man kör under sommarmånaderna
            14 turer.
          </note>
          <note>
            Framme i januari kommer de att reduceras till två.
          </note>
          <note>
            Det är alltså en väsentlig skillnad. Detta gör man alldeles oavsett
            statliga regleringar. Man gör det naturligtvis därför att man
            tjänar pengar på det.
          </note>
          <note>
            Avtalet är när det gäller Gotlandstrafiken så konstruerat, att
            rederiet inte tjänar några extra pengar på att sätta in en extra
            tur. Därmed får man problem, och därmed tvingas staten betala
            extra för att få en tredje båt. Den hade kommit ändå om avtalet
            hade varit mera intelligent konstruerat.
          </note>
          <note>
            Den andra biten gäller högstprisregleringen och transportstödet.
            Det finns inte längre någon taxa,
          </note>
          <note>
            Lilian Virgin. Det fanns en gång en taxa. Det var i stort sett
            samma taxa oavsett om man skickade med
          </note>
          <note>
            ASG, SJ eller Bilspedition. Man kunde direkt utifrån kilo och
            kilometer läsa ut hur mycket en sändning skulle kosta.
          </note>
          <note>
            Det där är borta! Det är borta sedan många herrans år. Det finns
            ingen taxa, och därför blir jämförelsen när det gäller trafiken
            till Gotland som att jämföra två okända storheter med varandra.
            Det finns ingenting att jämföra med.
          </note>
          <note type="speaker">
            Anf. 89 LILIAN VIRGIN (s) replik:
          </note>
          <note>
            Fru talman! Om avtalet när det gäller Gotlandstrafiken är felkonstruerat,
            Tom Heyman, tror jag att det vore bättre att angripa det än att
            avslå de här pengarna nu. Vi måste se till att man kan lösa det
            här med trafiken under sommaren. Vi har sagt i avtalet att vi
            skall försöka skilja frakt och persontrafik åt, och det här är
            ett sätt att upphjälpa situationen.
          </note>
          <note>
            När det sedan gäller högstprisregleringen känner jag mycket väl
            till att det inte finns någon sådan taxa.
          </note>
          <note>
            Men om man tar bort det här och inte ersätter det med någonting
            annat hjälper inte det situationen för frakterna på Gotland. Vi
            behöver ha ett annat system först.
          </note>
          <note>
            Om det inte finns någon högstpristaxa finns det ingenting som
            spärrar kostnaderna uppåt.
          </note>
          <note type="speaker">
            Anf. 90 TOM HEYMAN (m) replik:
          </note>
          <note>
            Fru talman! Jag börjar med det senare. Det finns en spärr för
            kostnaderna uppåt, under förutsättning att man får konkurrens
            i trafiken. Men det är betecknande för lasttrafiken till Gotland
            att de som bedriver den säger att de inte ens vill ha nolltaxa
            på färjan om det också innebär att de får konkurrens. Icke ens
            nolltaxa vill man ha!
          </note>
          <note>
            När det gäller avtalet hade vi förhoppningar om att man skulle
            göra något klokare när man bytte avtalskonstruktion för några
            år sedan. I stället gjorde man i stort sett en upprepning av det
            gamla avtalet och fick då egentligen alla de gamla problemen.
            De problem som man tidigare hade har man i dag också.
          </note>
          <note>
            Vi var då emot detta. Nu sitter man fast i det och kan inte göra
            så mycket åt det.
          </note>
          <note>
            Det här är för oss ett sätt att påtala de fel som finns i avtalet.
            Det bör snarast ske en omförhandling så att man får ett incitament
            i förhandlingarna med rederiet. På samma sätt som man i dag regelmässigt
            lägger in incitament när det gäller upphandling av t.ex. kommunal
            busstrafik borde det också här finnas ett incitament, dvs. att
            rederiet får bestämma över intäkterna och sedan få ersättning
            för extra kostnader under de svåra vintermånaderna.
          </note>
          <note type="speaker">
            Anf. 91 LILIAN VIRGIN (s) replik:
          </note>
          <note>
            Fru talman! Jag får hålla med Tom Heyman när det gäller fraktkostnaderna.
            Jag tycker inte alls att den lösning vi har nu med Gotlandstillägget
            är bra, men jag vill ge den tid som behövs så att man kan komma
            fram till något annat.
          </note>
          <note>
            Precis som Tom Heyman säger finns det invändningar också mot
            nolltaxan. Det är därför jag nu vill att man kommer fram med ett
            förslag tidigt under året, eller så snart som möjligt, som skall
            gälla från nästa år. Då tror jag att framtidstron kommer tillbaka
            på Gotland.
          </note>
          <note>
            Om man är missnöjd med avtalet kan jag bara ställa frågan: Varför
            skall man då säga att de här 15
          </note>
          <note>
            miljonerna inte behövs nu? Det drabbar ju bara Gotland och gotlänningarna.
          </note>
          <note type="speaker">
            Anf. 92 ROY HANSSON (m) replik:
          </note>
          <note>
            Fru talman! Det var synnerligen trevligt att åka till
          </note>
          <note>
            Stockholm och debattera Gotlandstrafik med Lilian.
          </note>
          <note>
            Det har vi gjort många gånger i andra sammanhang, men det blir
            inte sämre för att vi gör det här i riksdagen.
          </note>
          <note>
            Jag tycker att det var bra att Lilian i talarstolen sade att
            hon förväntar sig ett nytt förslag, i stället för nuvarande Gotlandstillägg,
            tidigt under året samt det som också jag framhöll, nämligen att
            det är viktigt att företagarna får besked tidigt. Jag tycker att
            det första halvåret borde vara tillräckligt. Det är ungefär ett
            år sedan det här förslaget presenterades, och med de kompletteringar
            som regeringen har krävt borde det vara möjligt att få fram det
            här. För precis som Lilian sade är det viktigt med ett besked
            tidigt, så att man vet vilka spelregler som gäller.
          </note>
          <note>
            Jag tycker också att det var ett ganska gott betyg jag fick av
            Lilian, vilket jag tackar för, när hon sade att det har skett
            en förändring av den moderata politiken. Det här värmde i hjärtat.
            Tack så mycket för det,
          </note>
          <note>
            Lilian!
          </note>
          <note>
            Vad gäller stödet på sommaren har Tom Heyman redan svarat på
            detta.
          </note>
          <note>
            Jag för min del hoppas på en positiv utveckling för Gotlandstrafiken.
            Redan nu har vi haft en ökning av antalet passagerare, och det
            borde kunna medföra att vi får en ökad lönsamhet.
          </note>
          <note type="speaker">
            Anf. 93 LILIAN VIRGIN (s) replik:
          </note>
          <note>
            Fru talman! Det är roligt att se att Roy Hansson och jag är överens
            om att vi vill ha ett förslag tidigt.
          </note>
          <note>
            Vi känner ju båda till problemen och hur det ser ut på
          </note>
          <note>
            Gotland. Näringslivet behöver det här beskedet så att man kan
            börja se framåt.
          </note>
          <note>
            Sedan var det den andra biten. Där kan jag bara konstatera, i
            och med att Roy Hansson hänvisar till
          </note>
          <note>
            Tom Heyman, att Roy Hansson är beredd att dra in
          </note>
          <note>
            15 miljoner kronor från Gotlandstrafiken.
          </note>
          <note type="speaker">
            Anf. 94 ROY HANSSON (m) replik:
          </note>
          <note>
            Fru talman! Det är inte fråga om att dra in 15
          </note>
          <note>
            miljoner, Lilian. Det är fråga om ett nytt anslag för sommartiden,
            och då borde trafiken kunna bära sina egna kostnader. Vi är ju
            överens om att det stora minuset kommer vintertid.
          </note>
          <note>
            Jag kan läsa vad som står i den moderata reservationen: "- -
            - ett förslag som väl tillgodoser Gotlands behov av rationella,
            kostnadsneutrala transporter till och från fastlandet." Det är
            vad företagsamheten på
          </note>
          <note>
            Gotland önskar.
          </note>
          <note type="speaker">
            Anf. 95 LILIAN VIRGIN (s) replik:
          </note>
          <note>
            Fru talman! Det sista om rationella transporter har jag också
            läst. Det gäller ju i samband med att man vill ta bort Gotlandstillägget.
            Men det löser inte problemet i sommar med de 15 miljonerna.
          </note>
          <note type="speaker">
            Anf. 96 TALMANNEN:
          </note>
          <note>
            Låt mig i all vänlighet och omtanke påminna ledamöterna om att
            vi har ambitionen att kunna votera i detta ärende i dag för att
            arbetssituationen nästa vecka skall bli lite bättre. Det ligger
            naturligtvis i ledamöternas egna händer att avgöra om så blir
            fallet, men jag vädjar om att vi hjälps åt med detta.
          </note>
          <note type="speaker">
            Anf. 97 ÅKE SANDSTRÖM (c):
          </note>
          <note>
            Fru talman! Kommunikationerna engagerar många, och jag tycker
            i och för sig att det är naturligt med en lång debatt. Jag vet
            dock att vi nu lider mot tidsbrist, och jag skall göra mitt bästa
            för att undvika att den skall uppstå.
          </note>
          <note>
            Jag vill börja med att yrka bifall till reservationerna 6 och
            20.
          </note>
          <note>
            På alltför många håll i vårt land är vägarna i så dåligt skick
            att de under delar av året är obrukbara.
          </note>
          <note>
            Avstängningar eller dålig framkomlighet innebär betydande merkostnader
            för näringslivet. Längre restider, försämrad framkomlighet och
            högre underhållskostnader drabbar självfallet även persontransporterna.
          </note>
          <note>
            Bärighetshöjande åtgärder såsom tjälsäkring och beläggning av
            grusvägar är av mycket stor betydelse.
          </note>
          <note>
            Andelen vägar som avstängs på grund av tjällossning måste kraftigt
            reduceras, inte minst med tanke på industrins transportbehov och
            de enskildas möjligheter att bo och verka i de delar av landet
            där väsentliga delar av våra naturtillgångar finns och brukas.
            Kring detta har jag förstått att det finns en betydande samsyn
            här i kammaren.
          </note>
          <note>
            I Centerpartiets budgetmotion och kommittémotion har vi föreslagit
            att åtgärder för drift och underhåll samt för bärighetshöjande
            åtgärder skall förstärkas. Vårt förslag innebär en ökning med
            500 miljoner för år 1999.
          </note>
          <note>
            I ett läge där vi vet att dessa medel skulle göra utomordentligt
            stor verkan om de anslogs för dessa ändamål väljer majoriteten
            att låta regeringen disponera dessa medel efter eget gottfinnande.
          </note>
          <note>
            Det är principiellt inte bra att så stora summor undanhålls riksdagens
            kontroll. Det vore intressant att här och nu få klargjort från
            majoriteten i utskottet om man har några synpunkter på hur regeringen
            tänker sig att använda dessa pengar. Håller ni med mig i mitt
            resonemang om behoven av åtgärder för drift och underhåll?
          </note>
          <note>
            Fru talman! I Sverige finns drygt 2 000 mil allmän väg som inte
            är hårdbelagd. Detta finmaskiga vägnät utgör en betydande verksamhetsförutsättning
            för våra största industrier. Centerpartiet har föreslagit att
            regeringen bör återkomma till riksdagen med ett förslag till en
            tioårig plan för hårdbeläggning av grusvägar med trafik på 150
            fordon per dygn och mer. Även i denna del vore det intressant
            att få veta om majoriteten är intresserad av att framöver diskutera
            särskilda insatser för hårdbeläggning.
          </note>
          <note>
            Inlandsbanan, som också har nämnts här tidigare, har en mycket
            stor betydelse för de bygder som är direkt berörda. Centerpartiet
            har tidigare medverkat till satsningen på 50-miljoner kronor.
            Nu plussas detta på med 7 miljoner, vilket vi bejakar.
          </note>
          <note>
            När det gäller hela vägområdet torde enskilda vägar vara den
            mest underskattade resursen med hänsyn till samhällsnyttan. Samtidigt
            konstateras att kunskaperna om de ekonomiska förutsättningarna
            för drift och skötsel av dessa vägar är mycket begränsade, även
            i riksdagen. På annat sätt kan man inte tolka den plötsliga halvering
            av statsbidraget som en riksdagsmajoritet genomförde under den
            förra perioden, 1995.
          </note>
          <note>
            Från Centerpartiet deltog vi mycket aktivt för att återställa
            bidragen. Enighet kunde också nås med socialdemokraterna i denna
            fråga.
          </note>
          <note>
            Inom vårt land har vi 7 300 mil enskilda vägar.
          </note>
          <note>
            Trots benämningen på dessa vägar får de brukas av alla, alltså
            inte bara enskilt utan av alla. Det berör direkt 900 000 fast
            boende och ca 600 000 personer i fritidshus. Till detta kommer
            att de har en mycket stor betydelse för basnäringarnas transporter,
            då de enskilda vägarna ofta utgör förbindelselänkar mellan allmänna
            vägar. Det blir alltså kortare transporter.
          </note>
          <note>
            För det rörliga friluftslivet och vår unika allemansrätt är detta
            vägnät närmast en förutsättning.
          </note>
          <note>
            Skulle statsbidragen till drift och skötsel ytterligare minska
            kommer många vägar att stängas. Man tar alltså inte emot ett alltför
            lågt statsbidrag. Då blir också vår allemansrätt hotad, till nackdel
            för alla som gillar svamp och bärplockning, fiske och jakt, för
            att ta några exempel.
          </note>
          <note>
            Det är viktigt att betona att statens kostnader för dessa vägar
            är låga i jämförelse med allmänna vägar, tack vare stora ideella
            insatser i de olika vägföreningarna.
          </note>
          <note>
            Under det gångna året drabbades detta vägnät återigen av negativa
            förändringar. I första hand gäller det indragningen av det s.k.
            bärighetsanslaget, vilket vi från Centerpartiet anser vara en
            helt förkastlig åtgärd. Men det gäller också den schablonmässiga
            indragningen av momspengar från vägföreningarna samt införandet
            av s.k. negativt index, som också drabbat dessa vägar.
          </note>
          <note>
            Fru talman! Jag har avslutningsvis ett par frågor till utskottets
            ordförande Monica Öhman:
          </note>
          <note>
            Kommer för det första den tekniska förändringen av anslaget,
            alltså minskningen från 566 miljoner kronor till 100 miljoner
            kronor, som anges i betänkandet, att innebära oförändrad anslagsnivå
            för 1999
          </note>
          <note>
            jämfört med 1998? Det står att läsa att det är en ambition. Med
            tanke på hur bidragsbelopp och anslagsnivåer har hanterats mellan
            ett par andra departement under veckan är jag mycket orolig. Kan
            vi få garantier för att det blir oförändrade anslag?
          </note>
          <note>
            Kommer för det andra de av departementet beslutade bidragskonstruktionerna,
            som jag här har redogjort för, att bestå även för 1999?
          </note>
          <note type="speaker">
            Anf. 98 MONICA ÖHMAN (s) replik:
          </note>
          <note>
            Fru talman! Väldigt kort. När vi hade halveringsdiskussionen
            om anslaget till enskilda vägar var jag mycket aktiv för att tillrättalägga
            detta. Jag har i dagsläget ingen ambition att sänka anslaget.
            Det är svaret på den frågan.
          </note>
          <note>
            Vad gäller den tekniska delen vill vi att pengarna i budgeten
            skall finnas det år de utbetalas. För 1999
          </note>
          <note>
            behövs det bara 100 miljoner för att man skall komma rätt i tid
            med utbetalning och budget.
          </note>
          <note type="speaker">
            Anf. 99 ÅKE SANDSTRÖM (c) replik:
          </note>
          <note>
            Fru talman! Jag vill efter en kontroll i dag hos
          </note>
          <note>
            Vägverket erinra om att det faktiskt inte är så. Beloppet för
            år 2000 är bara 100 miljoner och inget mer. På
          </note>
          <note>
            Vägverket är de mycket bekymrade över läget.
          </note>
          <note>
            Jag tror att de här garantierna, även om vi får dem i riksdagstrycket,
            inte är så mycket att lita på.
          </note>
          <note type="speaker">
            Anf. 100 MONICA ÖHMAN (s) replik:
          </note>
          <note>
            Fru talman! Så täta kontakter har jag inte med
          </note>
          <note>
            Vägverket att jag har kontaktat dem i dag. Men jag är beredd
            att undersöka om det är på det här sättet. Detta stämmer icke
            överens med de uppgifter som jag har.
          </note>
          <note>
            Ambitionen både från min sida och jag antar också från departementets
            sida är att återställa detta. Vi skall ha den tekniska delen under
            1999 för att ligga rätt i fas.
          </note>
          <note type="speaker">
            Anf. 101 BARBRO JOHANSSON (mp):
          </note>
          <note>
            Fru talman! Jag kommer att vara kortfattad och inte utnyttja
            hela den tid som jag har till förfogande för att hjälpa till så
            att vi får en bra voteringstid.
          </note>
          <note>
            Fru talman! Det känns mycket bra för mig att nu se att min tanke
            på ett riksresekort vinner gehör och att utskottet skriver positivt
            om detta, även om utskottet avstyrker förslaget i betänkandet.
            Tanken att kunna resa över hela vårt land för samma slags betalmedel
            väcktes för fyra år sedan. Motionen skrev jag under allmänna motionstiden
            för första gången och följde därefter upp den i trafikutskottet
            tillsammans med Mikael Johansson, som är vår ledamot i utskottet.
          </note>
          <note>
            Tanken bakom ett riksresekort är att man skall kunna resa kollektivt
            med buss, tåg, spårvagn, tunnelbana och på färja utan att behöva
            byta betalmedel när man passerar en länsgräns eller byter färdsätt.
            Det skulle underlätta kollektivtrafikresandet och främja utnyttjandet,
            vilket är en förutsättning för att minska biltrafiken och för
            att genomföra det långsiktigt hållbara samhälle som jag hoppas
            att alla tycker att vi skall göra.
          </note>
          <note>
            Riksresekortet skall kunna laddas via automater på järnvägsstationer
            och på buss- och båtterminaler.
          </note>
          <note>
            Samtidigt bör också platsreservationer kunna göras.
          </note>
          <note>
            Det är också tänkt att det skall finnas högst två zoner, en tätorts-
            och en landsbygdszon. I tätortszonen skall man kunna halvera nu
            gällande zonpriser och på landsbygden införa ett pris per kilometer
            på land- och vattenleder.
          </note>
          <note>
            Möjligheterna att sänka kollektivtrafiktaxan skulle kunna öka
            vid införandet av ett riksresekort, vilket ytterligare skulle
            befrämja ett ökat kollektivtrafikutnyttjande. På många ställen
            i vårt land är det ganska dyrt att åka kollektivt i dag. Om man
            tittar bl.a. på min hemkommun finner man att det t.ex. är billigare
            att ta bilen från Alingsås eller Lerum in till Göteborg än att
            ta det fina pendeltåg som vi har.
          </note>
          <note>
            Fru talman! Det är glädjande att se att utskottet är positivt
            till införandet av ett riksresekort. En utredning som har tillsatts
            och forskning som har bedrivits efter förslaget går i den här
            riktningen. Ett samordnat kollektivtrafikkort, som är elektroniskt,
            är på väg att tas fram.
          </note>
          <note>
            Kommunikationskommittén föreslog också i sitt slutbetänkande
            att ett överskådligt biljett- och taxesystem skulle underlätta
            samtrafik. I det läget var jag också mycket glad för detta.
          </note>
          <note>
            Landets samtliga lokaltrafikbolag tänker nu försöka införa ett
            elektroniskt resekort. Resenärer som åker över länsgränserna till
            sitt arbete tycker vid förhör att det är bra att slippa betala
            med ett annat system om man kanske åker från Uppsala till Stockholm
            och vidare till Norrköping, där man har sin utbildning eller sitt
            arbete. Då slipper man betala med olika biljetter.
          </note>
          <note>
            SL vill nu införa det här systemet och pröva det vid tusenårsskiftet.
            I mitt län, Västra Götaland, vill man också införa ett gemensamt
            kort.
          </note>
          <note>
            Fru talman! Det blir bekvämt och smidigt att kunna åka flexibelt
            över landet om intentionerna i motionen genomförs. Jag hoppas
            alltså att arbetet med att ta fram ett heltäckande riksresekort
            kommer att fortsätta i den positiva anda som det har börjat.
          </note>
          <note type="speaker">
            Anf. 102 ULF BJÖRKLUND (kd):
          </note>
          <note>
            Fru talman! Jag skall inte ställa några frågor och försöka att
            undvika att provocera fram några repliker.
          </note>
          <note>
            Ämnet har berörts lite grann.
          </note>
          <note>
            Goda kommunikationer är en viktig förutsättning för att en region
            skall leva. En bortglömd sådan region är det svenska inlandet.
            Faktum är att inlandskommunerna, från Vänern upp till nordligaste
            Lappland, befinner sig i ett mycket allvarligt läge när det gäller
            både befolkningsutveckling och sysselsättning.
          </note>
          <note>
            Under senare år har takten accelererat. Vissa mindre kommuner
            i det inre av inlandet är mycket hårt drabbade.
          </note>
          <note>
            Ta Malung i Västerdalarna som exempel! Orten har drabbats av
            den ena företagsnedläggningen efter den andra. Proportionellt
            sett, om man tittar på invånarantal, är Malung minst lika hårt
            drabbat som de orter som med ett ramaskri drabbas av Erikssons
            uppsägningar.
          </note>
          <note>
            Var finns näringsministerns löften gentemot
          </note>
          <note>
            Malung och inlandet, liknande det vi har hört i dag när det gäller
            människor som friställs i de större städerna?
          </note>
          <note>
            Med det vill jag mena: Nu är dags för Västerdalarna och Västerdalsbanan.
            Den behöver elektrifieras.
          </note>
          <note>
            Vi behöver en förlängning fram till Sälen; Nordens största vintersportområde
            med 60 000 turistbäddar.
          </note>
          <note>
            Turismen är, tillsammans med skogs- och sågverksindustrin, en
            viktig framtidsnäring i hela det svenska inlandet.
          </note>
          <note>
            Visst är jag medveten om att Västerdalsbanan/Sälenbanan inte
            direkt behandlas i dagens betänkande. Jag har visserligen undrat
            varför, men jag hoppas att ärendet i stället ligger på regeringens
            bord som ett sysselsättnings- och miljöprojekt för särskild behandling
            och extra stöd till detta utsatta område.
          </note>
          <note>
            Skall nu hela Sverige leva måste också inlandets pulsåder Inlandsbanan
            fortsättningsvis få en tydligare positiv behandling. Utskottet
            uttrycker en del vackra ord i betänkandet, men det är i stort
            sett allt. Inlandsbanan ligger ju där på plats rakt igenom det
            svenska inlandet, 130 mil lång. Varför kan vi inte äntligen säga
            att denna resurs fullt ut skall användas som en transportlänk?
            Och då tänker jag naturligtvis först och främst på det tyngre
            godset som huvudsakligen skall söder ut och ofta ut på exportmarknaden.
          </note>
          <note>
            Vi vet ju att banan passerar genom landets största naturresursområde,
            naturresurser bestående av timmer, skogsprodukter, sten, grusmaterial
            och mineraler. Vi har dessutom tidigare hört av Johnny Gylling
            hur Inlandsbanan under det snökaos som rådde för en vecka sedan
            kunde nyttjas som alternativ väg, vilket betydligt lindrade problemen.
            Jag har själv sett tågtrafikledningens tack till IBAB, Inlandsbanan
            AB, för möjligheten att använda banan som en alternativ väg via
            Dalabanan och Mora.
          </note>
          <note>
            Trafikledningen uttrycker i detta tack sin förhoppning att våra
            styrande snart får klart för sig hur betydelsefull Inlandsbanan
            är och vilken enastående alternativväg den utgör, inte bara i
            ett katastrofläge utan även vid kapacitetsbrist på stomnätet.
          </note>
          <note>
            Det går inte att undvika frågeställningen hur man kan satsa 8-9
            miljarder kronor på Bottniabanan och inte ens lösa de kvarvarande
            flaskhalsarna på Inlandsbanan mellan Arvidsjaur och Jokkmokk samt
            mellan Sveg och Brunflo. Det handlar kanske om 500
          </note>
          <note>
            miljoner kronor, som för övrigt kan kompletteras med
          </note>
          <note>
            EU-medel.
          </note>
          <note>
            Detta skulle möjliggöra för NSB, de norska statsbanorna, att
            transportera genomgående godstrafik på banan från Narvik i Nordnorge
            via Östersund till
          </note>
          <note>
            Trondheimsområdet eller via Bergslagsbanan till
          </note>
          <note>
            Sydnorge. Vi vet att det finns sådana önskemål. I
          </note>
          <note>
            stället är inlandets vägar, inte minst riksväg 45, hårt och tungt
            belastad av en ökande norsk inlandstrafik med hård miljöbelastning.
            Nu är det dags att öppna ögonen på allvar. Det finns människor
            som är beredda att ta risker och satsa tid och kraft i inlandet.
          </note>
          <note>
            Inlandet måste utvecklas när det gäller näringsliv och sysselsättning.
            Då krävs goda kommunikationer och naturligtvis också banunderhållsmedel
            för att klara den ökande godsmängden på utökade sträckor.
          </note>
          <note>
            Därför behövs de ytterligare 9 miljoner kronorna som kristdemokraterna
            vill anvisa. Detta tycks bara kristdemokraterna och möjligen Folkpartiet
            förstå.
          </note>
          <note>
            Jag noterade att svar från Vänsterpartiet och Miljöpartiet visar
            på en positiv inställning, och jag gläds åt att det inför vårbudgeten
            i april möjligen kan tyda på några gemensamma initiativ när det
            gäller Inlandsbanan.
          </note>
          <note>
            Till sist vill jag säga att t.o.m. Banverket har medgivit att
            ytterligare banunderhållsmedel krävs för att IBAB på ett fullgott
            sätt skall klara sitt ökande engagemang i inlandet. Jag vill påminna
            om att det inte handlar om några nya pengar. Pengarna, drygt 6
          </note>
          <note>
            miljarder kronor för banunderhållsmedel, finns redan anvisade.
            Av dessa behövs alltså ytterligare 9 miljoner till Inlandsbanan.
          </note>
          <note>
            Fru talman! Jag yrkar bifall till reservation nr 7
          </note>
          <note>
            som redan är tillstyrkt.
          </note>
          <note type="speaker">
            Anf. 103 THOMAS JULIN (mp):
          </note>
          <note>
            Fru talman! Jag vill börja med att yrka bifall till reservation
            20 som handlar om upphandling av järnvägstrafik.
          </note>
          <note>
            Det gäller sträckan Stockholm-Östersund via
          </note>
          <note>
            Bollnäs och Ljusdal, en sträcka som Sven Bergström m.fl. tidigare
            omnämnt i debatten.
          </note>
          <note>
            Att även jag tar till orda beror på att jag delar uppfattningen
            att järnvägstrafiken på den här sträckan behöver utvecklas, inte
            avvecklas. Jag vill också se snabbtåg på den här sträckan.
          </note>
          <note>
            Tyvärr känner jag mig övertygad om att SJ i dag medvetet försöker
            minska den interregionala trafiken på den här sträckan, och det
            tycker jag känns oroande.
          </note>
          <note>
            Vid ett besök i Ljusdal för en tid sedan förnekade visserligen
            SJ att det fanns några sådana tankar. Men flera företagare och
            resenärer har berättat att SJ agerat på ett sådant sätt att resenärerna
            väljer andra resvägar, och då tar man bort det resandeunderlag
            som behövs för att skapa underlag för ett snabbtåg.
          </note>
          <note>
            Det verkar som om man åtminstone tidigare haft den här bansträckan
            bortplockad ur sina biljettdatorer.
          </note>
          <note>
            Vid Ljusdalsmötet talade man också från SJ:s sida om att resandet
            på den här sträckan borde öka med
          </note>
          <note>
            50 % för att sträckan skall bli lönsam. Det känns märkligt då
            man samtidigt märker att SJ, som jag uppfattar det, bedriver en
            trafikpolitik som får resenärerna att välja andra resvägar.
          </note>
          <note>
            Ett exempel: På bussen hem från Ljusdalsmötet med kommuner, företag
            och SJ hade jag sällskap med en kommunal tjänsteman som berättade
            att kommunen hade haft besök av en delegation från huvudstaden.
            Delegationen anlände till Ljusdal vid en tidpunkt som överensstämde
            med det tåg som kom till Ljusdal på stambanan. Men den här gruppen
            hade fått biljetter till Hudiksvall och tog därifrån taxi de fem
            milen mellan Hudiksvall och Ljusdal. Det här är inget ovanligt
            exempel.
          </note>
          <note>
            Fru talman! I betänkandet står också att läsa: Det bör normalt
            inte ankomma på riksdag och regering att i detalj lägga fast vare
            sig tidtabeller, precisera var tåguppehåll skall ske eller ange
            vilka delsträckor av bannätet som skall trafikeras av olika tågförbindelser.
          </note>
          <note>
            Jag kan hålla med om att riksdag och regering inte skall lägga
            sig i alla detaljer. Men det här är en viktig bansträcka som hotas
            av försämringar, när det i stället behövs förbättringar. Det är
            en bansträcka som berör orter där det finns mycket att önska när
            det gäller den miljövänliga tågtrafiken, och ett snabbtåg är ingen
            detaljfråga för mig. Det är en stor och viktig fråga.
          </note>
          <note>
            På de här orterna är det av stor betydelse för näringslivet att
            förbindelserna förbättras, och då tycker jag att det finns all
            anledning för riksdagen att agera och att ha en åsikt.
          </note>
          <note>
            Se bara vad snabbtåget och den ökade turtätheten betytt för Ostkustbanan!
            Tågresandet har ökat kraftigt. Många gånger är det svårt att få
            biljetter till vissa avgångar, vilket ingen trodde från början.
            Riksdagen borde ge Norra stambanan det stöd som den behöver för
            att kunna utvecklas. Det måste finnas bra och snabba järnvägsförbindelser
            annars väljer resenärerna andra transportmedel.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            TU1 Utgiftsområde 22 Kommunikationer
          </note>
          <note>
            Mom. 2 (anslagsberäkningar för budgetåren 2000 och
          </note>
          <note>
            2001)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            3. res. 2 (mp)
          </note>
          <note>
            Förberedande votering:
          </note>
          <note>
            43 för res. 1
          </note>
          <note>
            15 för res. 2
          </note>
          <note>
            221 avstod
          </note>
          <note>
            70 frånvarande
          </note>
          <note>
            Kammaren biträdde res. 1.
          </note>
          <note>
            Tullia von Sydow (s) anmälde att hon avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            Kammaren biföll utskottets hemställan genom uppresning.
          </note>
          <note>
            Mom. 8 (cykelfrågor)
          </note>
          <note>
            1. utskottet
          </note>
          <note>
            2. res. 3 (m, kd, c, fp)
          </note>
          <note>
            Votering:
          </note>
          <note>
            157 för utskottet
          </note>
          <note>
            129 för res. 3
          </note>
          <note>
            4 avstod
          </note>
          <note>
            59 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 37 v, 11 mp
          </note>
          <note>
            För res. 3: 67 m, 36 kd, 16 c, 10 fp
          </note>
          <note>
            Avstod: 1 s, 1 m, 2 v
          </note>
          <note>
            Frånvarande: 21 s, 14 m, 4 v, 6 kd, 2 c, 7 fp, 5 mp
          </note>
          <note>
            Mom. 15 (miljöanpassad tågtrafik)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            275 för utskottet
          </note>
          <note>
            16 för res. 6
          </note>
          <note>
            2 avstod
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 69 m, 39 v, 37 kd, 8 fp, 12 mp
          </note>
          <note>
            För res. 6: 16 c
          </note>
          <note>
            Avstod: 2 fp
          </note>
          <note>
            Frånvarande: 21 s, 13 m, 4 v, 5 kd, 2 c, 7 fp, 4 mp
          </note>
          <note>
            Mom. 16 (Inlandsbanan)
          </note>
          <note>
            1. utskottet
          </note>
          <note>
            2. res. 7 (kd)
          </note>
          <note>
            Votering:
          </note>
          <note>
            254 för utskottet
          </note>
          <note>
            37 för res. 7
          </note>
          <note>
            1 avstod
          </note>
          <note>
            57 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 69 m, 37 v, 16 c, 10 fp, 12 mp
          </note>
          <note>
            För res. 7: 37 kd
          </note>
          <note>
            Avstod: 1 v
          </note>
          <note>
            Frånvarande: 21 s, 13 m, 5 v, 5 kd, 2 c, 7 fp, 4 mp
          </note>
          <note>
            Mom. 18 (den svenska handelssjöfartens internationella konkurrenskraft)
          </note>
          <note>
            1. utskottet
          </note>
          <note>
            2. res. 8 (m, kd, fp)
          </note>
          <note>
            Votering:
          </note>
          <note>
            177 för utskottet
          </note>
          <note>
            116 för res. 8
          </note>
          <note>
            56 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 39 v, 16 c, 12 mp
          </note>
          <note>
            För res. 8: 69 m, 37 kd, 10 fp
          </note>
          <note>
            Frånvarande: 21 s, 13 m, 4 v, 5 kd, 2 c, 7 fp, 4 mp
          </note>
          <note>
            Mom. 25 (Luftfartsverkets ekonomiska mål, investeringsplan och
            finansiella befogenheter m.m.)
          </note>
          <note>
            1. utskottet
          </note>
          <note>
            2. res. 12 (mp)
          </note>
          <note>
            Votering:
          </note>
          <note>
            277 för utskottet
          </note>
          <note>
            13 för res. 12
          </note>
          <note>
            2 avstod
          </note>
          <note>
            57 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 68 m, 36 v, 37 kd, 16 c, 10 fp
          </note>
          <note>
            För res. 12: 1 v, 12 mp
          </note>
          <note>
            Avstod: 1 m, 1 v
          </note>
          <note>
            Frånvarande: 21 s, 13 m, 5 v, 5 kd, 2 c, 7 fp, 4 mp
          </note>
          <note>
            Mom. 27 (Bromma flygplats och flygkapaciteten i
          </note>
          <note>
            Stockholmsområdet)
          </note>
          <note>
            1. utskottet
          </note>
          <note>
            2. res. 13 (m, kd, fp)
          </note>
          <note>
            3. res. 14 (v, mp)
          </note>
          <note>
            Förberedande votering:
          </note>
          <note>
            122 för res. 13
          </note>
          <note>
            51 för res. 14
          </note>
          <note>
            120 avstod
          </note>
          <note>
            56 frånvarande
          </note>
          <note>
            Kammaren biträdde res. 13.
          </note>
          <note>
            Huvudvotering:
          </note>
          <note>
            143 för utskottet
          </note>
          <note>
            116 för res. 13
          </note>
          <note>
            33 avstod
          </note>
          <note>
            57 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 103 s, 24 v, 16 c
          </note>
          <note>
            För res. 13: 69 m, 37 kd, 10 fp
          </note>
          <note>
            Avstod: 7 s, 14 v, 12 mp
          </note>
          <note>
            Frånvarande: 21 s, 13 m, 5 v, 5 kd, 2 c, 7 fp, 4 mp
          </note>
          <note>
            Mom. 33 (olönsamma linjer)
          </note>
          <note>
            1. utskottet
          </note>
          <note>
            2. res. 19 (v)
          </note>
          <note>
            Votering:
          </note>
          <note>
            248 för utskottet
          </note>
          <note>
            40 för res. 19
          </note>
          <note>
            1 avstod
          </note>
          <note>
            60 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 64 m, 37 kd, 16 c, 10 fp, 12 mp
          </note>
          <note>
            För res. 19: 1 m, 39 v
          </note>
          <note>
            Avstod: 1 m
          </note>
          <note>
            Frånvarande: 22 s, 16 m, 4 v, 5 kd, 2 c, 7 fp, 4 mp
          </note>
          <note>
            Lars Elinderson (m) anmälde att han avsett att rösta ja men markerats
            ha röstat nej.
          </note>
          <note>
            Mom. 38 (upphandling av järnvägstrafik m.m.)
          </note>
          <note>
            1. utskottet
          </note>
          <note>
            2. res. 20 (v, c, fp)
          </note>
          <note>
            Votering:
          </note>
          <note>
            217 för utskottet
          </note>
          <note>
            73 för res. 20
          </note>
          <note>
            2 avstod
          </note>
          <note>
            57 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 66 m, 37 kd, 8 mp
          </note>
          <note>
            För res. 20: 4 s, 1 m, 39 v, 16 c, 10 fp, 3 mp
          </note>
          <note>
            Avstod: 1 m, 1 mp
          </note>
          <note>
            Frånvarande: 21 s, 14 m, 4 v, 5 kd, 2 c, 7 fp, 4 mp
          </note>
          <note>
            Ragnwi Marcelind (kd) anmälde att hon avsett att rösta nej men
            markerats ha röstat ja.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            6 § Rättsväsendet
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU1
          </note>
          <note>
            Utgiftsområde 4 Rättsväsendet (prop. 1998/99:1 delvis)
          </note>
          <note type="speaker">
            Anf. 104 GUN HELLSVIK (m):
          </note>
          <note>
            Fru talman! Enligt Moderata samlingspartiet måste rättsväsendet
            vara ett prioriterat område där statlig verksamhet är särskilt
            påkallad och där besparingar inte kan accepteras som ett led i
            en reflexmässig föreställning om att "alla måste vara med och
            spara". Med denna utgångspunkt är det för oss en självklarhet
            att rättsväsendet även i tider då landet befinner sig i ekonomisk
            kris måste tilldelas tillräckliga resurser för att kunna fullgöra
            sin uppgift och tillgodose medborgarnas berättigade krav på rättstrygghet
            och rättssäkerhet.
          </note>
          <note>
            I opposition har vi i brist på tillräckligt stöd från övriga
            partier inte kunnat förhindra regeringens nedmontering av rättsväsendet.
            Skiftande riksdagsmajoriteter beslutade under förra mandatperioden
            i enlighet med regeringens önskemål, som innebar att drygt en
            miljard kronor skulle sparas på rättsväsendet.
          </note>
          <note>
            Riksdagens beslut vittnar om en skrämmande brist på inlevelse
            i vanliga medborgares förhållanden.
          </note>
          <note>
            Sparkraven har slagit hårt mot rättsväsendet i allmänhet och
            polisväsendet i synnerhet. Resultatet har blivit ett allvarligt
            försvagat rättsväsende. Brottsförebyggande rådets statistik för
            första halvåret 1998
          </note>
          <note>
            visar att antalet anmälda brott fortsätter att öka och nu ligger
            på ungefär samma nivå som i början av 1990-
          </note>
          <note>
            talet efter en nedgång under 1990-talets första fyra år.
          </note>
          <note>
            Samtidigt som stora organisationsförändringar har genomförts
            inom framför allt polis- och åklagarväsendet har myndigheterna
            tvingats dra ned på personal, bl.a. administrativ personal, vilket
            resulterat i att både poliser och åklagare under en följd av år
            varit tvungna att utföra rena kontorsgöromål i stället för att
            enbart ägna sig åt det som de är utbildade för, nämligen att förebygga,
            utreda och beivra brott. Konsekvenserna illustreras av den stigande
            brottskurvan.
          </note>
          <note>
            Även domstolsväsendet, som utgör rättsväsendets viktigaste grundpelare
            och ytterst är den enskildes rättssäkerhetsgaranti, försvagades
            under föregående mandatperiod. Den besvärliga arbetssituationen
            i hovrätterna och i de allmänna förvaltningsdomstolarna har medfört
            att enskilda inte får sina mål avgjorda i rimlig tid.
          </note>
          <note>
            Parallellt har antalet anmälda brott ökat och andelen uppklarade
            brott minskat med färre lagförda brottslingar som följd. Regeringen
            har under senare år åberopat nedgången i antalet fängelsedömda
            som skäl för nedskärningar inom kriminalvården och gör så även
            i 1999 års budgetproposition.
          </note>
          <note>
            Regeringen tycks emellertid ha tagit intryck av den massiva kritik
            som framförts från allmänheten och inte minst från oss moderater
            mot konsekvenserna av tidigare års allvarliga försvagning av rättsväsendet
            och då särskilt polisen. Vi välkomnar den sent påkomna satsningen
            på polisen men konstaterar samtidigt att övriga led i rättskedjan
            blir i stort sett utan förstärkning. Till skillnad från regeringens
            förslag innebär det moderata budgetalternativet en permanent förstärkning
            av rättsväsendet, inte bara ett kortsiktigt tillskott. När polisen
            återfår de resurser som krävs för att kunna minska brottsligheten
            och öka människors trygghet kommer det verkliga resursbehovet
            för åklagarväsendet, domstolsväsendet och kriminalvården att aktualiseras.
            Därför har vi moderater avsatt mer än 1 miljard kronor extra till
            rättsväsendet för kommande tre år jämfört med regeringens förslag.
          </note>
          <note>
            Beslutsordningen innebär emellertid att vi i dag inte har rätt
            att yrka bifall till vårt förslag till budget.
          </note>
          <note>
            Fru talman! Vi har däremot i dag möjlighet att lägga fram förslag
            och ta ställning till kriminalpolitikens inriktning. Den som har
            lyssnat på senare års debatt kan ha fått uppfattningen att vi
            moderater och
          </note>
          <note>
            Socialdemokraterna med lätthet skulle kunna komma överens vad
            gäller denna fråga. Särskilt under valrörelsen har justitieministern
            och andra som stöder hennes kriminalpolitik hävdat att det inte
            är någon egentlig skillnad mellan socialdemokratisk och moderat
            kriminalpolitik. Min tolkning av dessa uttalanden har hela tiden
            varit att Socialdemokraterna inser att svenska folket i mycket
            stor utsträckning sluter upp bakom den moderata kriminalpolitiken,
            och för att regeringspartiet inte skulle förlora människors förtroende
            har man velat påskina att man gjort den moderata kriminalpolitiken
            till sin. Valet är nu över och man behöver inte längre ägna sig
            åt falskspel. Nu uttalar man oförblommerat i det betänkande som
            vi just nu debatterar att den moderata kriminalpolitiken är inskränkt
            och saknar helhetsperspektiv. Det bör då noteras att vi moderater
            konsekvent driver vidare den politik vi redovisade även i valrörelsen.
          </note>
          <note>
            Fru talman! Låt mig ägna lite tid åt några av de viktigaste beståndsdelarna
            i den moderata kriminalpolitiken.
          </note>
          <note>
            Anledningen till att flertalet av oss inte begår brott som vuxna
            är att vi redan i unga år har fått lära oss att visa respekt för
            andra människors liv, hälsa och egendom. Tillägnandet av sådana
            grundläggande normer har större betydelse för människors beteende
            än varje slag av lagstiftning även om sådan också måste finnas.
            Samtidigt måste respekten för straffsystemet, som just är grundat
            på sådana värderingar, upprätthållas genom en konsekvent reaktion
            vid brott. Brister medborgarna i respekten för grundläggande normer
            och värderingar hotas rättstryggheten och hela fundamentet för
            det civiliserade samhället, och detta påverkar landets brottsnivå.
          </note>
          <note>
            Enligt den samlade brottsstatistiken i Sverige från efterkrigstiden
            och framåt har antalet anmälda brott ökat med närmare 600 %. Som
            jag tidigare nämnde visar statistiken för första halvåret 1998
            på en fortsatt ökning. Mest ökar stöldbrott, skadegörelse, våldsbrott
          </note>
          <note>
            - inte minst våld mot kvinnor - och personrån.
          </note>
          <note>
            Om vi skall kunna förhindra att den redan utbredda normlösheten
            rotar sig ännu mer och återupprätta ett samhälle grundat på fasta
            moraliska och rättsliga värderingar krävs en opinion för dessa
            grundläggande värden. En av våra viktigaste framtidsuppgifter
            är därför att driva denna opinionsbildning bland enskilda individer
            och bland förtroendevalda och beslutsfattare. Särskild uppmärksamhet
            måste riktas mot barn och ungdomar. Genom att få unga människor
            att frivilligt ta avstånd från våld och andra kriminella beteenden
            kan vi få stopp på rekryteringen av grova vanebrottslingar och
            på sikt minska brottsligheten.
          </note>
          <note>
            Utgångspunkten för kriminalpolitiken skall vara att varje människa
            har både rätt och skyldighet att ta ansvar för sina egna handlingar.
            Detta var tidigare närmast en självklarhet men gäller inte längre
            fullt ut.
          </note>
          <note>
            Numera är uppgiften alltså att återupprätta ett samhälle som
            är grundat på fasta moraliska och rättsliga värderingar. Detta
            kräver ett angreppssätt som bygger på en helhetssyn. Familjens
            och skolans betydelse kan inte överskattas när det gäller att
            överföra normer och levnadsregler till nästa generation men de
            behöver kompletteras med ett straffsystem som är anpassat till
            unga brottslingars behov.
          </note>
          <note>
            För att kriminalpolitiken skall uppfattas som trovärdig fordras
            att straffsystemet och de påföljder som döms ut uppfattas som
            rättvisa och att de står i proportion till brottets svårhet. Hänsynen
            till brottsoffren måste genomsyra hela det rättsliga systemet.
          </note>
          <note>
            En av statens viktigaste uppgifter på det kriminalpolitiska området
            är att skydda människor från brott och att se till att brott som
            ändå begås beivras oavsett brottets svårhet. Här spelar närpolisen
            en betydande roll som brottsbekämpare och brottsbeivrare. Det
            är enligt vår mening lika viktigt att stävja en begynnande kriminell
            bana genom en adekvat påföljd i början av en brottskarriär som
            att döma ut stränga straff vid allvarliga brott. I den meningen
            är samhällsreaktionen en brottsförebyggande åtgärd.
          </note>
          <note>
            En förutsättning är naturligtvis att polisen, åklagarna och domstolarna
            har tillräckliga resurser och att arbetet är organiserat på ett
            sådant sätt att myndigheterna kan uppfylla de höga krav som ställs.
            Också kriminalvården måste ha tillräckliga resurser, så att de
            dömdas rehabiliteringsbehov kan tillgodoses och nya brott därigenom
            förhindras.
          </note>
          <note>
            Fru talman! I valrörelsen ville, som jag nämnde tidigare, Socialdemokraterna
            påskina att denna kriminalpolitik stämde med deras. Nu kallar
            de den inskränkt och utan helhetssyn. Vi moderater säger samma
            sak före och efter ett val och föreslår därför att riksdagen röstar
            för den inriktning av kriminalpolitiken som jag här översiktligt
            beskrivet.
          </note>
          <note>
            Vi står naturligtvis bakom samtliga våra reservationer, men för
            tids vinnande yrkar jag här bifall endast till den reservation
            som behandlar kriminalpolitikens inriktning, nämligen reservation
            1.
          </note>
          <note type="speaker">
            Anf. 105 ALICE ÅSTRÖM (v):
          </note>
          <note>
            Fru talman! Jag skall inledningsvis yrka bifall till reservation
            3, reservation 6 och reservation 14.
          </note>
          <note>
            Fru talman! I mitt anförande kommer jag mest att hålla mig till
            anslagsfrågor och till de övergripande frågorna.
          </note>
          <note>
            Vänsterpartiet står bakom detta anslag och detta betänkande när
            det gäller utgiftsområde 4, rättsväsendet. Man kan tro att det
            skulle saknas resurser inom rättsväsendet utifrån vad föregående
            talare sade. Det är då viktigt att påpeka att det totala anslaget
            för utgiftsområdet uppgår till knappt 22 miljarder kronor.
          </note>
          <note>
            Detta är ett stort utgiftsområde inom statens budget, och det
            är viktigt att se till att de medel som tilldelas också används
            på ett så effektivt sätt som möjligt.
          </note>
          <note>
            Det har under en period gjorts besparingar inom rättsväsendet,
            och Vänsterpartiet har ställt sig bakom dessa besparingar utifrån
            det synsättet att det inte bara är inom rättsväsendet som kriminalpolitiken,
            det brottsförebyggande arbetet och förhindrandet av kriminalitet
            äger rum. Vi har under ett par år sanerat statens finanser, och
            det har gjorts stora besparingar inom många områden. Inte minst
            inom kommunerna och landstingen har det skett stora besparingar
            på många områden. Därför har vi i Vänsterpartiet ansett det vara
            viktigt att man också fördelar bördorna och att man har en helhetssyn
            på politiken. Att ständigt säga att en viss sektor, som rättsväsendet,
            som är så grundläggande viktigt, på något sätt skulle undandras
            besparingar och dessutom undandras krav på att effektivt utnyttja
            sina resurser vore en oansvarig politik.
          </note>
          <note>
            Samtidigt, när vi har sett besparingarna i kommunerna - man drar
            ned på missbruksvård, man drar ned på insatser till barn som far
            illa, man drar ned resurserna till lärare och stödlärare i skolan
            och man kan se den ökade utslagningen - så måste vi ta ett helhetsgrepp
            och se till att vi använder våra skattepengar på det bästa sättet,
            och det är inte att ständigt säga: Ge polisen mer resurser! Ge
            rättsväsendet mer resurser för att handskas med de problem som
            uppstår i samhället när människor ställs utanför och inte får
            det stöd och den hjälp som de behöver. Därför har det varit nödvändigt
            med besparingar även inom rättsväsendet.
          </note>
          <note>
            Men nu är ju inte det här hela sanningen. Under de senaste åren
            har man också börjat tillskjuta medel till rättsväsendet och öka
            anslagen till polisen. Man gör också viktiga engångssatsningar.
            Vi i Vänsterpartiet anser att det också är viktigt att det görs
            en del engångsvisa satsningar.
          </note>
          <note>
            Just inom polisväsendet har man saknat en ekonomisk styrning
            under så många år. Man har misshushållat med resurserna. Därför
            har det varit viktigt att också ställa kravet på Polisen att faktiskt
            följa den budget man får och att sätta en broms här och tala om
            att detta inte är ett område där man kan använda pengarna hur
            som helst och sedan ständigt säga att man vill ha ökade anslag.
            Det har man ju också kunnat få tidigare. Därför har det varit
            en viktig process att se till att man inom Polisen också använder
            medlen på det effektivaste sättet. Därför är det viktigt nu, när
            man gör engångsvisa satsningar för att man skall kunna rationalisera
            och för att man skall kunna effektivisera sin verksamhet, att
            vidta de åtgärder som behövs för att man inte skall ha ett högre
            anslag än vad som i själva verket skulle krävas.
          </note>
          <note>
            Det är viktigt att påpeka att det inte bara är Vänsterpartiet,
            Socialdemokraterna och Miljöpartiet som har sagt att det här har
            varit nödvändigt. Tittar man på riksdagsrevisorernas och Riksrevisionsverkets
            granskning av Polisen och hur man där använder sina medel mest
            effektivt ser man att det har kommit en svidande kritik från dem
            som har granskat polisväsendet av hur man använder resurserna.
            Det är viktigt att notera det, för när moderaterna debatterar
            kan det låta som om det inte har varit någon misshushållning och
            inte har varit nödvändigt att göra de här förändringarna. Man
            har gjort dem för att man struntar i kriminalpolitiken och inte
            ser det viktiga i rättsväsendet.
          </note>
          <note>
            Man ser det viktiga, men man har också tagit sitt ansvar för
            att se till att vi får ett effektivt polisväsende.
          </note>
          <note>
            Fru talman! Gun Hellsvik från Moderaterna sade att det här har
            varit en katastrof. Moderaterna vill ständigt lägga ned mer pengar
            på rättsväsendet, och jag måste säga att efter de fyra år som
            jag har suttit i riksdagen har jag sett att detta har skett varje
            gång vid budgetdebatterna. Moderaterna lägger sig ett steg över
            förslaget om ramarna och säger att detta tillskott är nödvändigt
            för att Polisen skall kunna arbeta effektivt och för att rättsväsendet
            skall kunna arbeta effektivt. När regeringen sedan året därpå
            lägger till ungefär lika mycket medel, ja, då räcker det absolut
            inte med den nivå som var nödvändig för moderaterna själva tidigare,
            utan då skall man lägga på ytterligare medel. Den här debatten
            har vi fört år efter år, och Moderaterna tycks ha obegränsat med
            resurser att satsa på rättsväsendet, utan att också se den nödvändiga
            reformeringen och den nödvändiga effektiviseringen. För, fru talman,
            man måste ju också se varifrån vi skall ta pengarna.
          </note>
          <note>
            När moderaterna pratar om vikten av kriminalpolitik och när de
            pratar om sin kriminalpolitiska inriktning säger de ofta att det
            är viktigt att lära sig i unga år så att man får normer och regler
            och att familjen är viktig. Vi kan alla instämma i detta. Men
            då måste man också se den sidan att inte alla barn får växa upp
            under sådana förhållanden att de har en familj som kan lära dem
            normer och regler i unga år, ge dem den grundläggande viktiga
            tryggheten och lära dem skillnaden mellan rätt och fel. Det är
            ju det som är den stora bristen. Men moderaterna vägrar se det
            här, utan man säger bara ständigt att det är familjen som är den
            viktiga normbildaren, vilket alla är helt överens om.
          </note>
          <note>
            Men när man då satsar ytterligare resurser på rättsväsendet ser
            man inte att vi och andra ser helhetsbilden. Vi i Vänsterpartiet
            anser att det är viktigt att använda de resurser vi har till att
            se till att alla barn och ungdomar får den här möjligheten till
            trygghet, till att få de grundläggande viktiga värderingarna och
            till att växa upp och bli bra medborgare. Men då krävs det resurser
            inom detta område, och då måste man satsa på det. Med Moderaternas
            politik sparar man i stället på dessa områden. Det är där, i kommunerna
            där den viktiga verksamheten utförs, som man är beredd att minska
            resurserna för att i stället lägga dem på rättsväsendet och på
            dem som det redan har gått snett för.
          </note>
          <note>
            När man sedan ser på brottsutvecklingen, där vi har sett en ökning
            under väldigt många år, är det också viktigt att se den ur ett
            helhetsperspektiv. Man pratar om en ökning med 600 %. Om man inte
            ser samhällets utveckling med ökad materiell standard, cykelstölder,
            mobiltelefonstölder osv. och inte ser vad det är för typ av brottslighet
            som ökar och i vilket samhällsperspektiv detta sker, så ser man
            heller inte sanningen. Det är lätt att säga att brottsligheten
            har ökat med 600 %, och det skrämmer folk, men man måste se vad
            som ligger bakom siffrorna.
          </note>
          <note>
            Man verkar uppenbarligen inte heller se att arbete har bedrivits
            mycket starkt nu när det gäller brott mot kvinnor och barn. Det
            har skett ett stort och omfattande arbete ute i landet, i kommuner,
            i landsting, i riksdagen och i olika organisationer för att lyfta
            fram frågor om misshandlade kvinnor. Dessa brott begicks tidigare
            i det fördolda. Man anmälde inte dessa brott.
          </note>
          <note>
            Det var en struktur som fanns i det tysta.
          </note>
          <note>
            Nu har vi lyckats få ett samhälle där vi lyfter upp de här frågorna.
            Det är inte längre en familjeangelägenhet när en kvinna blir slagen.
            Det ger effekter på brottsstatistiken. Vi kan se det som ett skrämmande
            tecken när brottsligheten stiger och tycka att nu måste vi satsa
            ännu mer. Då ser man inte helheten och det arbete som gjorts för
            att lyfta fram detta. Det är det arbetet som gjort att vi fått
            den här statistiken. Det finns en skillnad mellan verklig ökad
            brottslighet och en statistik som visar på ökad brottslighet.
            Det kan vara ett lyckat arbete att få människor att anmäla brott
            som ligger bakom ett ökat antal brott i statistiken.
          </note>
          <note>
            Det är viktigt att vi inte bara har en pessimistisk syn på utvecklingen.
            Det finns många delar där vi har lyckats väldigt bra och där vi
            kommer att lyckas ännu bättre i framtiden.
          </note>
          <note>
            Fru talman! Jag skall bara lyfta upp en av reservationerna, och
            de är reservation 6 som handlar om ersättning till nämndemän.
            De övriga reservationerna kommer senare talare från Vänsterpartiet
            att ta upp.
          </note>
          <note>
            Det är Vänsterpartiet och Socialdemokraterna som står för den
            här reservationen. Utskottets majoritet har bestämt sig för att
            man nu skall utreda och se över ersättningen till nämndemän och
            jurymän. Det här är en viktig fråga som har debatterats i många
            år. Nivån på ersättningen till nämndemän är för låg. Vi reservanter
            instämmer i detta. Det är en viktig fråga, och ersättningen är
            låg.
          </note>
          <note>
            Men nu pågår det också en översyn inom departementet för att
            se om man behöver höja taket när det gäller förlorad arbetsförtjänst
            . Vi är tveksamma till om det är den viktigaste prioriteringen
            att höja arvodena just nu. Majoriteten säger att man skall ha
            en utredning, men man har inte på något sätt diskuterat vilken
            nivå den här ökningen skulle ligga på och hur stora kostnaderna
            sammantaget skulle bli. Man har inte diskuterat hur stor ökningen
            skulle bli på utgiftsområdet i budgeten.
          </note>
          <note>
            Även om det här är en viktigt fråga som vi säkert kommer att
            återkomma till vid flera tillfällen är vi i
          </note>
          <note>
            Vänsterpartiet inte beredda att i dagsläget prioritera den här
            frågan mest inom det här området. Det finns satsningar inom utgiftsområdet
            som faktiskt kommer att vara viktigare framöver.
          </note>
          <note>
            Fru talman! Till sist vill jag bara säga att utskottsmajoriteten
            har uppmärksammat att de ökade resurserna till polisen och den
            ökade satsningen på
          </note>
          <note>
            Ekobrottsmyndigheten kan innebära att man kommer att behöva mer
            resurser inom resten av rättsväsendet.
          </note>
          <note>
            En bättre arbetande polis och en polis med mer resurser kan innebära
            mer arbete hos åklagarväsendet och i domstolsvärlden och ett behov
            av fler platser inom kriminalvården. Utskottet pekar på att man
            måste följa detta och återkomma med ökade resurser om det behövs.
          </note>
          <note>
            Vi i Vänsterpartiet kommer att följa den här utvecklingen noga.
            Om vi ser att behoven finns och att det saknas en jämvikt inom
            rättsväsendet kommer vi att lägga förslag på ökade resurser till
            resten av rättsväsendet i nästa budget.
          </note>
          <note type="speaker">
            Anf. 106 GUN HELLSVIK (m) replik:
          </note>
          <note>
            Fru talman! När man lyssnar på Alice Åström kan man få intrycket
            av att när vi moderater utformar vår polisbudget gör vi det för
            att bli populära och inte för att skapa förutsättningar för en
            bra polisverksamhet.
          </note>
          <note>
            Vi hörde Alice Åström säga att vilken budget som än läggs av
            andra skall vi alltid ligga högre.
          </note>
          <note>
            Eftersom jag har lärt känna Alice Åström som en hederlig person
            måste hennes uttalande hänga samman med att hon inte har läst
            på ordentligt. Jag föreslår att Alice Åström tittar på s. 83 i
            betänkandet där det framgår att vi faktiskt inte har några extra
            pengar för 1999 beroende på att regeringen har ändrat sig från
            i våras och anpassat sig efter vårt förslag. Eftersom det bara
            är en engångssatsning har vi sedan ytterligare medel för de därpå
            följande åren.
          </note>
          <note>
            Då kommer jag till en fråga till Alice Åström. Jag fick det inte
            riktigt att gå ihop. Alice Åström sade att man skall spara för
            att polisen skall bli effektivare och att det var det som var
            orsaken till besparingarna under den föregående perioden. Sedan
            sade Alice
          </note>
          <note>
            Åström att man skall satsa för att man skall bli effektivare.
            Är det så att Alice Åström nu har insett att besparingarna under
            den förra perioden inte resulterade i det man önskade utan i en
            försvagning av polisen? Eller vad är orsaken till att man först
            sparar och sedan ökar resurserna? Hur hänger det ihop att besparingar
            är till för att öka effektiviteten och ökningar är också till
            för att öka effektiviteten?
          </note>
          <note type="speaker">
            Anf. 107 ALICE ÅSTRÖM (v) replik:
          </note>
          <note>
            Fru talman! Jag sade nog inte riktigt att man sparade för att
            bli effektivare. Men det har varit viktigt att spara och anpassa
            Polisens budget till det utrymme man har. Polisen har år efter
            år dragit över sina anslag. De har lagt sig på en väldigt hög
            nivå. Det var inte så att man fick ut en verksamhet och en effektivitet
            hos polisen som stod i rimlig proportion till de medel man tilldelades.
            Därför ansåg vi att det var viktigt att försöka anpassa kostymen
            till verksamheten så att man fick ut det man ville av den.
          </note>
          <note>
            Nu har det gjorts ett ekonomiskt arbete. Vi har fått en bättre
            ekonomisk styrning inom polisen. Då är det också viktigt att se
            var inom polisen det är viktigt att tillskjuta medel. Det är viktigt
            att man har en överblick och en ekonomisk styrning på verksamheten
            när man gör detta. Då kan man också se till att de medel man nu
            satsar extra kommer att användas på ett effektivt sätt. Det skedde
            inte alltid tidigare när man sköt till medel.
          </note>
          <note>
            Det har varit nödvändigt att spara och få en ram för att få ut
            det man behöver och det man har rätt att kräva för de medel man
            satsar. Nu är det också nödvändigt att se vilka områden det finns
            brister på och satsa på dem i stället för att öka anslagen rent
            generellt.
          </note>
          <note type="speaker">
            Anf. 108 GUN HELLSVIK (m) replik:
          </note>
          <note>
            Fru talman! Jag hör att Alice Åström är nöjd med den utveckling
            vi hade under den förra perioden.
          </note>
          <note>
            Alice Åström sade någonting i stil med att nu när vi fått ut
            det vi önskade av de besparingar som genomfördes kan vi börja
            med en lite annorlunda politik.
          </note>
          <note>
            Då vill jag tala om att vi moderater inte alls är nöjda med det
            som kom ut av förändringarna under den förra perioden. Vi är inte
            nöjda med att brottsligheten ökade. Jag gissar att Alice Åström
            inte påstår att det helt saknas samband mellan antalet poliser
            och antalet begångna brott. Vi är absolut inte nöjda med den försämrade
            uppklarningsprocenten. Jag gissar att
          </note>
          <note>
            Alice Åström inte påstår att det saknas samband mellan antalet
            verksamma poliser och uppklarningsprocenten. Vi är absolut inte
            nöjda med att fler som har gjort andra människor illa kommer undan
            från att över huvud taget behöva ta konsekvenserna av sitt beteende.
            Jag utgår från att Alice Åström inte anser att det saknas samband
            mellan hur många brottslingar som blir dömda och antalet poliser.
          </note>
          <note type="speaker">
            Anf. 109 ALICE ÅSTRÖM (v) replik:
          </note>
          <note>
            Fru talman! Nej, jag är självfallet inte nöjd med att brottsligheten
            ökar eller att fler människor har råkat illa ut. Det är att göra
            en hårdragning av det jag säger.
          </note>
          <note>
            Jag är nöjd med att polisens ekonomiska styrning nu har börjat
            fungera bättre. Men jag har inte varit nöjd under den tidigare
            perioden då bristen på ekonomisk styrning hos polisen visade sig.
            Polisens sätt att tackla de besparingskrav man fick på sig var
            att avskeda en mängd civilanställd personal. Man avskedade administrativ
            personal och satte i stället poliser på dessa arbetsuppgifter.
          </note>
          <note>
            Jag har inte varit nöjd med det sätt som Polisen har hanterat
            frågan på. Men det har också belyst bristen på ekonomisk styrning
            och på en helhetssyn inom polisen när man har valt att ta till
            sådana drastiska metoder för att klara besparingarna. Det har
            visat att man har saknat en helhetssyn.
          </note>
          <note>
            Men jag upplever att man inom polisväsendet nu har fått en annan
            syn och att man börjar få en ekonomisk styrning.
          </note>
          <note>
            Sedan, fru talman, är det inte så att allting bara handlar om
            resurser. Mycket av de problem som har funnits inom polisväsendet
            har faktiskt hängt ihop med den stora omorganisering som man har
            gjort inom polisen. Det har varit samma sak med omorganisationen
            inom åklagarväsendet. Att omorganisera en sådan stor verksamhet
            som polisen, att lägga om till ett helt nytt arbetssätt och att
            skaffa sig en helt ny polisutbildning med ett helt annat innehåll,
            för att man i stället skall få närpolis med ett problemorienterat
            arbetssätt, innebär givetvis att man får en nedgång i effektiviteten
            i organisationen. Men det har hängt ihop med omorganisationen,
            inte bara med resurserna, och det har vi också sagt tidigare.
          </note>
          <note>
            Med stora omorganisationer i stora verksamheter blir det tyvärr
            en effektivitetsnedgång under omorganisationen. Men det har börjat
            vända, och det hänger inte bara ihop med resurserna.
          </note>
          <note type="speaker">
            Anf. 110 RAGNWI MARCELIND (kd):
          </note>
          <note>
            Fru talman! Jag tror att i ett gott samhälle överförs de demokratiska
            värdena och värderingarna från generation till generation. Utan
            dessa kommer relationerna mellan människor inte att fungera i
            vardagslivet. Långsiktigt handlar det om internalisering, införlivandet
            av värden, värderingar och normer.
          </note>
          <note>
            Vuxnas insatser betyder mycket för att få barn och unga att avstå
            från att börja begå brott. Föräldrar och andra vuxna som har ansvar
            för barnuppfostran måste därför stöttas i sin uppgift.
          </note>
          <note>
            Regeringen skriver i sin budgetproposition: En effektiv kriminalpolitik
            kan bara drivas inom ramen för en allmän välfärdspolitik som leder
            till social trygghet, en rättvis fördelning och solidaritet människor
            emellan.
          </note>
          <note>
            Vi kristdemokrater har alltså en annan syn på vad effektiv kriminalpolitik
            är. Vi vill se till helheten och till människovärdet. Varje bärande
            system i ett rättssamhälle bygger på en process av införlivande
            av värden, värderingar och normer.
          </note>
          <note>
            Hos en stor del av svenska folket finns i dag en misstro till
            vad rättsstaten kan uträtta. Därför måste tillräckliga resurser
            och tillfredsställande kompetens vara högsta prioritet i det kriminalpolitiska
            arbetet.
          </note>
          <note>
            All brottslighet, inklusive vardagsbrottsligheten, måste bekämpas.
            Samhällsmedborgarna skall försäkras att bostadsinbrott, överfall,
            våld och hot, bilstölder, klotter och skadegörelse snabbt åtgärdas.
            Även den grova gränsöverskridande brottsligheten, brott med rasistiska
            inslag samt våld mot kvinnor och barn skall kraftfullt bekämpas.
          </note>
          <note>
            Den 26 november kunde vi ta del av en annons från BRÅ i en hel
            bilaga i Aftonbladet. Bilagan kallades Mot brott och för brottsförebyggande
            arbete. Där fanns en hel del intressant läsning om hur man kan
            förebygga brott och tips och idéer från olika kommuner om hur
            man kan arbeta brottsförebyggande.
          </note>
          <note>
            Från Tyresö rapporterades om hur man arbetar för att skapa en
            trygg miljö genom ett samarbete mellan polis, kommunen och Tyresö
            hyresbostäder. Där har man inrättat s.k. bovärdar. Bovärden går
            dagligen runt i området och ser över att inte någon ruta slagits
            sönder och att det inte finns klotter eller annat som förstör
            den yttre miljön. Genom att lyssna på hyresgästerna och dagligen
            vistas i sitt bostadsområde upptäcker värdarna brister och fel
            som skapar otrygghet. Genom att snabbt åtgärda dessa skapas en
            känsla av trygghet, en trivsam miljö. Folk både vågar och vill
            vistas ute i sitt område. Och ju fler som vistas ute i närområdet,
            desto svårare blir det för tjuven och klottraren att genomföra
            sin brottsliga handling.
          </note>
          <note>
            Flera av inläggen i tidningen handlade om hur viktig skolmiljön
            är i kampen för det goda. Generaldirektör för skolverket, Ulf
            Lundgren, uttryckte det så här i BRÅ:s annons:
          </note>
          <note>
            Grundläggande värderingar är inget man schemalägger, det genomsyrar
            vardagen på skolorna.
          </note>
          <note>
            Det är precis det vi kristdemokrater menar när vi talar om vuxenvärldens
            ansvar och familjen som den bästa brottsförebyggande faktorn.
            Vi kristdemokrater anser att en av de viktigaste uppgifterna för
            skolan är att försvara tanken på alla människors lika värde och
            rätt att bli respekterade.
          </note>
          <note>
            Vad man kan konstatera av annonsen från BRÅ är att det finns
            ett stort engagemang hos allmänheten i dessa frågor. Man vill
            att brott skall utredas och lösas för att skapa trygghet för både
            gamla och unga i samhället, och man vill även arbeta förebyggande
            för att motverka kriminalitet. För något år sedan kunde vi ta
            del av en undersökning där svenska folket sade att brottslighet
            och kriminalitet var nummer två på listan över samhällsproblem
            och näst efter arbetslöshet det viktigaste att åtgärda.
          </note>
          <note>
            Den omfattande minskningen av antalet poliser och civilanställda
            samt ett otal avslutade och pågående omorganiseringar har inte
            lett till ökad effektivitet och kvalitetsförbättring, utan snarare
            till kaos och minskad rättssäkerhet. Vi menar att civilanställd
            personal måste finnas i tillräcklig omfattning så att polisens
            speciella kompetens kan tas till vara ute på fältet.
          </note>
          <note>
            Det behövs resurser för att tillskapa fler utbildningsplatser
            inom polisen och anställa fler civilanställda. Det finns ingen
            verksamhet i samhället som blir bättre enbart genom effektiviseringar,
            utan det krävs resurser. Här tror jag inte att polisens verksamhet
            på något sätt särskiljer sig från annan verksamhet.
          </note>
          <note>
            Polisen behöver en god organisation, mer personal, kompetenshöjning
            och stöd så att man orkar i det många gånger tuffa jobbet.
          </note>
          <note>
            Vi påpekade också detta i den debatt som hölls i samband med
            budget 1997. Dåvarande ledamot i justitieutskottet för kristdemokraterna,
            Rolf Åbjörnsson, uttryckte det så här:
          </note>
          <note>
            Det är för mig en fullkomlig gåta hur någon kan komma på idén
            att man skall skära bort, enligt vad som står i betänkandet, 804
            civilanställda!
          </note>
          <note>
            Under 1997 minskade antalet anställda inom polisen med 1 112
            personer. Jämfört med utgången 1996
          </note>
          <note>
            hade antalet civilanställda minskat med 1 172 personer. Och uppsägningen
            av civilanställda har konsekvent drabbat kvinnor som har fått
            gå från sina arbeten. Det är mycket märkligt, fru talman, att
            ingen jämställdhetsminister har reagerat på detta!
          </note>
          <note>
            Det anmärkningsvärda är den kortsiktiga politik som bedrivits
            då det gäller antalet anställda poliser och civilanställd personal.
          </note>
          <note>
            Ena året säger man upp 1 200 civilanställda, för att nästa år
            inse att detta nog var ett misstag.
          </note>
          <note>
            Kristdemokraterna föreslår i sitt budgetalternativ, utöver regeringens
            förslag, medel till att anställa ytterligare 500 civilanställda.
          </note>
          <note>
            Vi vill höja statusen på och utveckla närpoliskontoren och deras
            verksamhet. Bl.a. måste närpoliskontoren hållas öppna i betydligt
            större utsträckning än i dag, exempelvis under sommaren då närpolisens
            problemorienterade arbetssätt kan vara särskilt framgångsrikt
            för att stävja ungdomsbrottsligheten.
          </note>
          <note>
            Vardagsbrottsligheten måste tas på största allvar.
          </note>
          <note>
            Om vardagsbrottsligheten bekämpas kan också den grövre brottsligheten
            bekämpas. Det är samhällsmedborgarna som sätter gränser för vad
            som är acceptabelt handlande, inte prioriteringar gjorda från
            centralt håll. Bekämpning av oordning, rädsla och brott är huvuduppgiften
            för den lokalt förankrade polisen.
          </note>
          <note>
            Regeringen skriver vidare i sin budgetproposition att vardagsbrottsligheten
            hör till de verksamheter där behovet av fortsatt uppmärksamhet
            är störst och att hinder för ett effektivt närpolisarbete kan
            finnas inbyggda i polisorganisationen.
          </note>
          <note>
            Vi vill att polisens ansvarsområde skall belysas i ett större
            perspektiv. Vad skall polisen syssla med?
          </note>
          <note>
            Undervisning i skolor, borttappade hundar och katter, bevakning
            av idrottsevenemang?
          </note>
          <note>
            Regeringen bör, för att komma till rätta med dagens problem,
            tillsätta en utredning som gör en total översyn av vilken verksamhet
            polisen enligt lag skall vara skyldig att utföra.
          </note>
          <note>
            På helgkvällar och helgnätter når antalet polisingripanden en
            toppnivå. Samtidigt är då minst antal poliser i tjänst. Vid schemaläggning
            måste hänsyn tas till regelbundenhet och anpassning göras till
            tider då enligt erfarenhet och statistik flest brott begås. Vi
            menar att kontinuitet och anpassning kan skapas genom en översyn
            av polisens arbetstidsavtal och schemaläggning.
          </note>
          <note>
            I budgetpropositionen lovordas det rationaliseringsarbete som
            skett inom polisen, och man hänvisar till Riksrevisionsverkets
            hinderrapport, av vilken det framgår att det fortfarande finns
            en betydande rationaliseringspotential.
          </note>
          <note>
            Vi vänder oss emot detta, eftersom vi samtidigt kan konstatera
            att enbart en bråkdel av alla brott som utförs utreds och att
            all statistik pekar på ytterligare en uppgång av antalet våldsbrott
            under det första halvåret 1998. Jag tycker att det är anmärkningsvärt
            att den beskrivning som regeringen ger i budgetpropositionen stämmer
            så illa med den verklighet som återspeglas i vardagen.
          </note>
          <note>
            Under 1997 anmäldes 1 196 000 brott. Våldsbrotten, som till 80
            % utgörs av misshandelsbrott, har ökat kraftigt. Stöldbrottsanmälningarna
            har ökat, och skadegörelsebrotten har fördubblats sedan 80-talet.
          </note>
          <note>
            Enbart kostnader för klotter uppgår till en halv miljard kronor,
            samtidigt som endast 26 % av brotten klaras upp.
          </note>
          <note>
            Det drar en stark liberaliserings- och legaliseringsvåg över
            Europa och världen i övrigt när det gäller synen på narkotika.
            Deetta är oroväckande. Det svenska restriktiva sättet att se på
            narkotika blir enligt många bedömare alltmera isolerat. Inom EU
            finns en rad exempel på liberaliseringssträvanden.
          </note>
          <note>
            I Belgien har polisen, enligt medierna, fått order av justitieministern
            att se lite mellan fingrarna med innehav, bruk och odling av cannabis.
            Holland tillåter försäljning och bruk av cannabis. I Storbritannien
            har tidningen The Independent i över ett år drivit en kampanj
            för legalisering av marijuana. I Frankrike har skådisar förespråkat
            mjuka droger. Danmark har diskuterat utskrivning av heroin till
            missbrukare. I
          </note>
          <note>
            Italien är legaliseringsrörelsen starkt förankrad bland politikerna.
          </note>
          <note>
            Vi kristdemokrater anser att det är mycket viktigt att Sverige
            visar en stor politisk enighet mot legalisering av knark. Signalerna
            skall vara tydliga. Narkotika skall till varje pris bekämpas.
          </note>
          <note>
            Sedan juli 1994 har polisen ökad skyldighet att hålla målsägande
            informerad om vad som händer i deras ärende. Detta sker fortfarande
            mycket bristfälligt. Människor som drabbats av brott har rätt
            att erhålla all den kvalitativa och kvantitativa hjälp de behöver
            för att kunna återgå till ett normalt liv. Mötet med polis efter
            det att man har blivit utsatt för brott utgör en viktig och kritisk
            punkt för brottsoffren. Det är viktigt att det finns en bred insikt
            om att brottsoffer nästan alltid drabbas av psykiska och ibland
            även fysiska reaktioner som allvarligt kan påverka livskvalitet
            och beteende. Sättet att möta och stödja människor som blivit
            utsatta för brott måste utvecklas. Utbildning och fortbildning
            skall också genomföras för de grupper som i sitt dagliga arbete
            kommer i kontakt med brottsoffer.
          </note>
          <note>
            I domstolarna bör man tillse att lokalerna är så utformade att
            de möjliggör för de brottsdrabbade att under förhandlingsuppehåll
            få vistas i rum som är avskilda från den misstänkte och dennes
            släktingar och vänner. Detta bör även omfatta de vittnen som har
            kallats för att styrka målsägandens berättelse.
          </note>
          <note>
            Tingshusvärdar bör finnas för att underlätta ett sådant förfarande.
          </note>
          <note>
            Det finns ett värde i att brottsofferjourernas fältverksamhet
            bedrivs i ideell form, men medel bör avsättas så att ett kontaktnät
            kan byggas upp över hela landet för att öka jourernas tillgänglighet
            för brottsoffren.
          </note>
          <note>
            Kristdemokraterna anser att det brottsförebyggande arbetet måste
            intensifieras och en helhetssyn tilllämpas. Kommunernas ansvar
            i dessa frågor måste klargöras och medel skjutas till för att
            prioritera de brottsförebyggande åtgärderna. Vi vill därför att
            det anslås 30 miljoner kronor till arbetet med brottsförebyggande
            miljöer. Av dessa medel skall 10 miljoner kronor tillfalla BRÅ
            för forskning.
          </note>
          <note>
            När Kriminalvårdsverkets generaldirektör Bertel
          </note>
          <note>
            Österdahl besökte utskottet kunde vi ta del av information om
            att barns möjligheter att umgås med föräldrar på fängelse är ganska
            begränsade. Han ansåg att det var ett viktigt mål att förbättra
            förhållandena för de barn vars föräldrar vistas på anstalt, i
            likhet med vad vi kristdemokrater motionerat om.
          </note>
          <note>
            Kontakten har stor betydelse för relationen efter frigivning.
            Mer än hälften av dem som sitter på anstalterna runt om i landet
            är föräldrar. Deras barn har precis som alla andra barn behov
            av sina föräldrar. I
          </note>
          <note>
            dag uppfylls inte de grundläggande rättigheterna enligt barnkonventionens
            intentioner. Anstalterna måste bättre anpassas efter barns och
            föräldrars behov av umgänge. Det bör också finnas barnpsykologer
            tillgängliga på anstalterna.
          </note>
          <note>
            Brottsförebyggande rådet har på regeringens uppdrag gjort en
            kartläggning av frigivningssituationen, som presenterades i augusti
            1998. Enligt denna står väldigt många av dem som friges från häktet
            utan lägenhet och jobb.
          </note>
          <note>
            Jag ser att min taletid har gått ut, och jag skall därför förkorta
            mitt anförande. Det är oerhört viktigt att vi arbetar med dem
            som släpps ut från fängelserna, så att frigivningen inte blir
            som att bli utkastad utanför murarna, utan socialt kontaktnät,
            utan lägenhet och utan arbete. Under den tid man är fängslad skall
            man ha möjlighet att skaffa sig ett kontaktnät.
          </note>
          <note>
            Fru talman! Föräldrarna är samhällets viktigaste brottsförebyggande
            resurs. Det bör vara temat på en landsomfattande kampanj, som
            snarast bör genomföras. Kampanjen skall i första hand vända sig
            till föräldrar och olika personalgrupper som arbetar med barn.
            Syftet är att skapa medvetenhet om det förebyggande arbetets stora
            betydelse för att förhindra brottsbenägenhet.
          </note>
          <note>
            Om brott förhindras undviks mycket lidande. Därför borde konkreta
            brottsförebyggande åtgärder prioriteras.
          </note>
          <note>
            Fru talman! Bifall till reservation 10!
          </note>
          <note type="speaker">
            Anf. 111 ALICE ÅSTRÖM (v) replik:
          </note>
          <note>
            Fru talman! Jag kan instämma i många av de saker som den kristdemokratiska
            ledamoten tog upp i slutet på sitt anförande - det som handlade
            om besökslägenheter, situationen för barn till dem som är dömda
            till fängelse och frigivningsfrågor. Jag hoppas att vi i utskottet
            framöver skall kunna arbeta för att förbättra på just de områdena.
          </note>
          <note>
            Fru talman! Min fråga handlar om brottsstatistiken och den redovisade
            ökningen av våldsbrott. Det är viktigt att vi politiker i dag
            för en debatt också om vad som ligger bakom ökningen av antalet
            våldsbrott.
          </note>
          <note>
            Är det bara en negativ trend att vi ser en ökning i statistiken
            över anmälda våldsbrott, eller är det också så att vi har minskat
            vår tolerans mot våld?
          </note>
          <note>
            Man kan i många historiska skildringar läsa om s.k. vanliga krogslagsmål
            eller slagsmål ute på dansbanorna. Det ansågs vara en del av kulturen
            att man slogs när man var ute. Detta är inte längre accepterat.
          </note>
          <note>
            I dag polisanmäls i stort sett varje slagsmål t.ex. i en krogkö,
            och det är en positiv utveckling.
          </note>
          <note>
            Har kristdemokraterna diskuterat den här sidan av ökningen av
            våldsbrotten - att det kan vara fråga om något positivt, en förändrad
            syn på våldsanvändning?
          </note>
          <note type="speaker">
            Anf. 112 RAGNWI MARCELIND (kd) replik:
          </note>
          <note>
            Fru talman! Självklart har också vi noterat detta,
          </note>
          <note>
            Alice Åström. Det finns bl.a. tydlig statistik som visar att
            kvinnor i dag i mycket större utsträckning anmäler våld, misshandel
            och brott. Men detta kan inte användas som ett argument för att
            göra gällande att antalet brott inte ökar. Antalet våldsbrott
            ökar, och det är väldigt oroväckande.
          </note>
          <note>
            Alice Åström konstaterade tidigare i sitt inlägg att man hade
            fått ett effektivt polisväsende. Hon sade att man inte kan använda
            pengarna hur som helst, men nu hade polisen äntligen blivit effektiv.
            Jag måste få ställa en motfråga till Alice Åström.
          </note>
          <note>
            Det är positivt att fler brott anmäls, men alltför många brott
            i vårt samhälle i dag blir bara noterade efter ett samtal med
            polisen. Man har inte möjligheter att utreda dem. Alltför många
            människor i mitt närområde kan dagligen peka på tillfällen där
            polisen bara skakar på huvudet och säger att den inte har några
            möjligheter att utreda det brott som det gäller.
          </note>
          <note>
            Det är nog inte så att vi på något sätt blundar för verklighetsbilden,
            utan vi är mycket väl medvetna om den, men brotten blir allt grövre,
            och våldsbrotten ökar, Alice Åström.
          </note>
          <note type="speaker">
            Anf. 113 ALICE ÅSTRÖM (v) replik:
          </note>
          <note>
            Fru talman! Jag skall börja med det sista. I mitt anförande sade
            jag att vi nu har fått en effektiv ekonomisk styrning av polisen.
            Det finns fortfarande mycket arbete kvar att göra inom polisväsendet
            för att öka effektiviteten i arbetet. Inte heller jag är nöjd
            med den låga uppklarningsprocenten. Men det viktiga är att man
            nu har en ekonomisk styrning av verksamheten som gör att man kan
            arbeta på ett annat sätt.
          </note>
          <note>
            Fru talman! Jag tog upp frågan om våldsbrott. Jag tror att det
            är viktigt att vi politiker när vi debatterar dessa frågor inte
            bara lyfter upp statistiken och den ökade brottsligheten som ett
            negativt fenomen i samhället. Det finns också en ökad benägenhet
            att anmäla brott och inte tolerera våld. Det är en positiv utveckling.
          </note>
          <note>
            Jag tror att vi allihop behöver diskutera också den biten, ta
            ett steg framåt och ännu mer minska toleransen mot våld i samhället.
            Då behöver man diskutera statistiken ur två olika perspektiv.
          </note>
          <note type="speaker">
            Anf. 114 RAGNWI MARCELIND (kd) replik:
          </note>
          <note>
            Fru talman! Självklart är det positivt att människor i högre
            utsträckning anmäler brott. Men det tragiska i det hela är: Vad
            händer med min anmälan?
          </note>
          <note>
            Om inte brottet utreds hjälper det inte att fler människor anmäler
            brott.
          </note>
          <note>
            Frågan är: Hur mycket resurser har polisen för att kunna utreda
            och på rätt sätt behandla de ärenden man får in? Det finns statistik
            på att personrånen ökar kraftigt. Det kan man knappast säga har
            något samband med anmälningsbenägenhet. Det har snarare samband
            med vilken människosyn man har i vårt samhälle i dag.
          </note>
          <note type="speaker">
            Anf. 115 GUNNEL WALLIN (c):
          </note>
          <note>
            Fru talman! Centerpartiet anser att en av rättsstatens viktigaste
            uppgifter är att forma gemensamma regler och säkra att de efterlevs.
            Att skydda medborgarna mot våld och övergrepp och att garantera
            individens rättssäkerhet är avgörande för tilltron till systemet.
          </note>
          <note>
            Det personliga ansvaret måste förtydligas. Vi måste alla vara
            goda förebilder i samhället. Vi måste också ta vara på engagemanget
            från allmänheten och från de ideella organisationerna.
          </note>
          <note>
            Den viktigaste kriminalpolitiska uppgiften för samhället är att
            öka tryggheten genom att minska brottsligheten.
          </note>
          <note>
            Men tyvärr har det blivit tvärtom! Vi fick i utskottet en rapport
            om att brottsligheten har ökat med
          </note>
          <note>
            2 %, och tryggheten, ja den är ju svår att mäta. Men lyssnar
            vi på invånarna ger de inte signalen ökad trygghet, utan just
            tvärtom, oron ökar.
          </note>
          <note>
            Vi fick också i utskottet en rapport om att våldsbrottsligheten
            har ökat med 3 %. Denna är många gånger förknippad med rasism,
            men också kopplad till narkotika. Dagligen kommer de mest skrämmande
            rapporter om mord, skottskador och övergrepp på barn och kvinnor.
            Vart är vi på väg? Åldringar, ofta ensligt boende, blir utsatta
            för övergrepp i sin bostad.
          </note>
          <note>
            Ja, det är en mörk otrygg situation vi lever i.
          </note>
          <note>
            Det är mycket oroande att se hur narkotikaberoendet breder ut
            sig i alltfler ungdomsgrupper, och i detta spår följer brottsligheten.
            Alla gemensamma krafter behövs för att få bukt med narkotikan
            och dess följder, också i samverkan utanför våra gränser.
          </note>
          <note>
            Det behövs förstärkningar inom polisen. Polisorganisationen har
            genomgått en stor omorganisation.
          </note>
          <note>
            Befordransmöjligheterna har minskat i den platta organisationen,
            och det har skapat oro i leden och lett till att många har tappat
            sugen. Det tar tid innan den nya organisationen finner sina former.
            Det behövs ett nytt starkt ledarskap för att nå en hög effektivitet
            inom polisorganisationen.
          </note>
          <note>
            Därför har det stor betydelse att utskottet har varit enigt om
            att regeringen snarast återkommer till riksdagen med förslag till
            riktlinjer för rekrytering och utbildning av chefer inom polisväsendet.
          </note>
          <note>
            Men det är också brist på polisresurser. Därför vill vi i Centerpartiet
            öka på anslaget till polisen. Det är inte rimligt att medborgarna
            inte får något svar när de ringer upp eller söker polisen, eller
            att det är stängt och de slussas från den ene till den andre och
            får dra sin historia upprepade gånger.
          </note>
          <note>
            Det är inte heller acceptabelt att inte polisen kommer när t.ex.
            ett inbrott har begåtts. Man får sig tillskickad en blankett,
            och då känner man sig ganska utlämnad. Hur skall bevisen säkras?
            Dessa småbrott klaras oftast inte upp. De leder i sin tur till
            vidare brott, och så är karusellen i full gång.
          </note>
          <note>
            Centerpartiet anser att polisservicen skall finnas över hela
            landet. Var du än bor i landet har du rätt att känna trygghet.
            Det pratas mycket om ökade resurser till polisen. Centerpartiet
            föreslår en ökning med 65
          </note>
          <note>
            miljoner kronor redan från 1999 och åren framöver.
          </note>
          <note>
            Det är av stor betydelse att vi får en polisorganisation som
            verkar lokalt anpassat och som får större möjlighet att anpassa
            sin arbetstid utifrån lokala behov, geografi och andra förhållanden.
            Alltså en decentraliserad organisation.
          </note>
          <note>
            Behovet av nya poliser är stort, och det är av vikt att utbildningen
            är väl i fas med detta.
          </note>
          <note>
            Att situationen för kvinnliga poliser förbättras, både vad gäller
            mobbning och sexuella trakasserier, är en viktig del av ledarfrågan.
            Vi behöver öka andelen kvinnor inom poliskåren.
          </note>
          <note>
            Även inom åklagarväsendet pågår förändringar i arbetsorganisationen.
            Man använder IT-medlet. Då behövs kompetens hos alla arbetstagare,
            och man måste kunna länka i hop hela kedjan. Det tar tid och kraft.
          </note>
          <note>
            Det krävs närhet mellan åklagare och domstol.
          </note>
          <note>
            Tiden får inte gå åt till resor. Under det gångna året fick vi
            rapport om att 2 ½-4 % av åklagarnas totala arbetstid gick åt
            till resor. Den tiden hade behövts till hantering av ärenden i
            stället.
          </note>
          <note>
            Fru talman! Tingsrätterna finns i dag spridda över hela Sverige.
            Centerpartiet anser att vi skall behålla de tingsrätter vi har
            inom domstolsväsendet. Det skall vi göra för att det ger geografisk
            kunskap och personkännedom, som är viktiga kunskaper inom rättsväsendet,
            men också för att bibehålla den juridiska kompetensen ute över
            hela landet.
          </note>
          <note>
            Fru talman! För Centerpartiet är detta en mycket angelägen fråga.
            Riksdagen skall besluta om var vi ska ha tingsrätter. Det är inte
            en fråga som skall avgöras inom domstolsorganisationen, som majoriteten
            vill.
          </note>
          <note>
            Vi måste ha en nämndemannakår som speglar befolkningen. Det har
            vi inte i dag. För detta krävs det en översyn av ersättningsreglerna
            för nämndemännen.
          </note>
          <note>
            Det är få yrkesverksamma som med de ersättningsregler som finns
            i dag är beredda att ta på sig ett uppdrag som nämndeman. Därför
            instämmer Centerpartiet i hemställanspunkt 11.
          </note>
          <note>
            Kriminalvården är hårt ansträngd. Ca 450 platser har försvunnit.
            Nio anstalter har ju lagts ned. Det finns ett datasystem för att
            underlätta en jämn beläggning, men det fungerar ej fullt ut -
            det tar sin lilla tid.
          </note>
          <note>
            Visserligen har nya straffmetoder tagits i bruk som har minskat
            behovet av antalet anstaltsplatser.
          </note>
          <note>
            Men brotten har ökat, och då behövs platserna. Det har varit
            kraftiga överbeläggningar. På anstalterna i södra Sverige har
            man fått ta till både sjukrum och besöksrum. Vad händer om det
            uppstår en smittrisk när det inte finns några sjukrum eller om
            det kommer besök?
          </note>
          <note>
            Personalen är dimensionerad för en 85-procentig beläggning. Personal
            är en bristvara ute på fältet.
          </note>
          <note>
            Därmed tummas det på säkerheten. Det borde vara möjligt att ytterligare
            samverka för att kunna använda resurserna effektivare inom hela
            rättsväsendet.
          </note>
          <note>
            Att komma till rätta med narkotikasituationen på anstalterna
            är en stor och svår fråga. Naturligtvis måste slutmålet vara att
            det skall vara helt drogfritt på våra anstalter. Men vi måste
            börja någonstans. Det ser bedrövligt ut just nu. Därför tycker
            jag att det går att börja med drogfria avdelningar och vissa drogfria
            anstalter för att skapa ett hål i problemet.
          </note>
          <note>
            Sedan är det frågan om finansieringen av
          </note>
          <note>
            Brottsofferfonden. Vi i Centerpartiet anser att den ordning som
            gällde då fonden inrättades, att den dömde regelbundet påmindes
            om att han betalade till
          </note>
          <note>
            Brottsofferfonden, var av stort pedagogiskt värde.
          </note>
          <note>
            Den intagne skall vara med och finansiera Brottsofferfonden.
          </note>
          <note>
            Centerpartiet vill uppmuntra till skapande av trygghetsplaner,
            dvs. en gemensam policy inom kommunerna för att förebygga brott.
            Det råder en viss oklarhet var ansvarsgränserna finns inom det
            brottsförebyggande arbetet. Därför behövs en bred samverkan mellan
            beslutande organ på lokal nivå. Det är en samverkan vi skall uppmuntra.
          </note>
          <note>
            Fru talman! Med det jag nu anfört vill jag för tids vinnande
            yrka bifall endast till reservation 8 under mom. 13. Jag står
            för övrigt bakom Centerpartiets övriga yrkanden och särskilda
            yttrande.
          </note>
          <note type="speaker">
            Anf. 116 SIW PERSSON (fp):
          </note>
          <note>
            Fru talman! Folkpartiet vill ta varje tillfälle i akt att påpeka
            hur nödvändigt det är att vara lika hård mot brottslighetens orsaker
            som mot själva brottsligheten. Den ståndpunkten har verklig stor
            betydelse för de åtgärder som krävs för att bekämpa alla de brott
            som begås.
          </note>
          <note>
            Vi vet att otrygga uppväxtförhållanden, en oklar normbildning,
            alltför dåliga skolor och otillräckliga resurser för barn och
            ungdomar ger de problem som ofta slutar i brottslighet. Brottsligheten
            har i stor utsträckning sociala orsaker. Många av de åtgärder
            som krävs skall göras inom andra områden än rättsväsendets. Men
            inom rättsväsendet finns det också många områden som måste förbättras
            och förstärkas.
          </note>
          <note>
            T.ex. måste polisorganisationen effektiviseras, och vi måste
            införa nya arbetsmetoder. Närpolisverksamheten är en bra reform.
            Men verksamheten måste anpassas till de lokala behoven. Själva
            statusen hos den enskilde närpolisen måste höjas.
          </note>
          <note>
            Självfallet skall polisen vara närvarande och synlig för att
            skapa den trygghet som vi alla vill ha och för att förebygga de
            brott vi inte vill ha.
          </note>
          <note>
            Det fattas poliser. Därför säger Folkpartiet att det måste bli
            en ökad intagning till Polishögskolan. Vi föreslår därför att
            redan nästa år skall ytterligare 300
          </note>
          <note>
            aspiranter antas.
          </note>
          <note>
            Våra poliser skall göra det de är utbildade till. Allt annat
            är missbruk av kompetens. Därför föreslår
          </note>
          <note>
            Folkpartiet att det skall avsättas resurser så att det går att
            återanställa 400 civilanställda - de som skall göra kontors- och
            utredningsarbete.
          </note>
          <note>
            Men allt är inte fråga om resurser. Det kan aldrig ofta nog påpekas
            hur viktigt det är att ta till vara personalen på bästa sätt,
            att de anställda känner att de har stöd från sin ledning, att
            de får utvecklas i positiv anda. Tyvärr hör det till undantagen
            att det är så inom det svenska polisväsendet. Det är ett alldeles
            för långt avstånd mellan chef och polis ute i tjänst. Den hierarkiska
            ordningen kväver den enskilde polisens möjlighet att göra ett
            bra jobb. Arbetsglädjen, som är så viktig, är ofta en bristvara.
            Alldeles för många vill söka sig till annat arbete eller ser fram
            emot pensionen. Yrkesinspektionen redovisar den ena allvarliga
            rapporten efter den andra.
          </note>
          <note>
            Nu måste polisen få möjligheter till arbetsro och hitta vägen
            tillbaka till arbetsglädje och åter känna stolthet för sitt yrke.
            Enskild polisman måste få känna stöd för sin person och sitt arbete
            från ledningen. Nu måste det bli en öppen och konstruktiv debatt
            genom hela organisationen, inte bara uppifrån och ned utan även
            nedifrån och upp.
          </note>
          <note>
            Den organiserade och gränsöverskridande brottsligheten har blivit
            alltmer omfattande även i vårt land.
          </note>
          <note>
            Därför prioriteras kampen mot den verksamheten. För att klara
            av denna stora uppgift måste samhällets resurser inom olika områden
            samordnas. Polisens arbetsmetoder måste t.ex. ses över och effektiviseras.
          </note>
          <note>
            Det internationella samarbetet är av mycket stor betydelse och
            måste radikalt förbättras och intensifieras.
          </note>
          <note>
            Naturligtvis måste vi se över lagstiftningen och anpassa lagarna
            efter nya förhållanden.
          </note>
          <note>
            Vi måste komma ihåg att i sin mest avancerade form kan den organiserade
            brottsligheten utgöra ett hot mot den demokratiska ordningen.
            Vi skall vara glada över att den organiserade brottsligheten ännu
            inte har något särskilt starkt fäste i Sverige. Men, vi måste
            se till att den aldrig får det fästet.
          </note>
          <note>
            Några av de s.k. kriminella mc-klubbar som etablerat sig i Sverige
            uppfyller ett flertal kriterier på i reell mening organiserad
            brottslighet. Vi skall också komma ihåg att det finns andra exempel
            på organiserad brottslighet, t.ex. ligor som genomför serier av
            bankrån eller andra grova förmögenhetsbrott.
          </note>
          <note>
            Folkpartiet föreslår bl.a. att polisens insatser mot de kriminella
            mc-gängen skall intensifieras. Därför avsätter vi särskilda medel
            för detta. Folkpartiet avsätter 170 miljoner kronor till polisorganisationen.
          </note>
          <note>
            Sedan har vi åklagarorganisationen. Bristen på åklagare har blivit
            mycket kännbar. Det är nödvändigt att säkerställa den satsning
            som har blivit
          </note>
          <note>
            Ekobrottsmyndigheten och bekämpningen av den ekonomiska brottsligheten.
            Men det behövs fler åklagare, och därför har vi skapat budgetutrymme
            för ytterligare 18 aspiranter.
          </note>
          <note>
            Brottsoffrens ställning måste bli starkare än i dag.
          </note>
          <note>
            Många människor utsätts varje år för brott och behöver därmed
            stöd. Stödet blir inte alltid sådant att brottsoffret känner att
            hon har stöd. Målet måste vara att alla brottsoffer skall få stöd
            och hjälp. De skall känna att någon bryr sig.
          </note>
          <note>
            Folkpartiet har i årets budget avsatt medel så att brottsofferjourerna
            skall kunna anställa 50 halvtidstjänster som s.k. brottsofferaspiranter.
            Vi menar att det också är viktigt att avsätta medel för stöd till
            både målsägande och vittnen i samband med rättegångar.
          </note>
          <note>
            Förra året ändrades reglerna för allmän rättshjälp.
          </note>
          <note>
            I praktiken utesluter de nya reglerna tillgång till rättsligt
            bistånd för många som behöver det. Vi i Folkpartiet menar att
            den här ändringen och det fattade beslutet bryter mot Europakonventionen
            för mänskliga rättigheter. Folkpartiet röstade emot beslutet,
            och vi kräver att beslut om nya regler skall ändras och att man
            skall återgå till de tidigare reglerna. För detta avsätter vi
            i nästa års budget 195 miljoner kronor.
          </note>
          <note>
            Folkpartiet har föreslagit att utgiftsramen för rättsväsendet
            för nästa budgetår skall tillföras 377
          </note>
          <note>
            miljoner kronor mer än vad riksdagen beslutat om.
          </note>
          <note>
            Detta hade gett utrymme för de åtgärder som jag i detta ärende
            föreslagit i motionerna Ju911, Fi211 och
          </note>
          <note>
            So462. Detta har vi i Folkpartiet markerat i ett särskilt yttrande.
          </note>
          <note>
            Utredningarna om den framtida organisationen av domstolarna blev
            en utdragen historia och landade i oenighet och utan något resultat.
            Men regeringen har kommit tillbaka i årets budgetproposition,
            där det förs ett ingående resonemang om hur viktigt det är att
            reformera domstolsorganisationen. Bl.a. skall man göra försök
            med ökad samverkan inom och mellan domstolslagen. Regeringen tänker
            också ta initiativ till fortlöpande förändringar av organisationen.
          </note>
          <note>
            Enligt Folkpartiets mening antyder skrivningarna i propositionen
            att regeringen tänker minska antalet tingsrätter. För detta talar
            framför allt att man pekar ut att tingsrätten i Åmål är särskilt
            lämplig att lägga ned.
          </note>
          <note>
            Vi delar inte regeringens mening att det är angeläget att lägga
            ned eller slå samman tingsrätter. Det är viktigt att komma ihåg
            att lokalt förankrade tingsrätter tvärtom har ett betydande värde
            för rättskipningen.
          </note>
          <note>
            Dessutom har arbetet i Domstolskommittén visat att det inte finns
            något stöd i riksdagen för att lägga ned tingsrätter.
          </note>
          <note>
            Enligt Folkpartiets mening måste regeringen utgå från detta förhållande
            i arbetet med reformeringen av domstolsorganisationen och inte
            fatta beslut om nedläggningar på det sätt som nu föreslås. Därför
            står
          </note>
          <note>
            Folkpartiet bakom reservation 8.
          </note>
          <note>
            Oavsett partifärg är vi alla överens om hur viktig målsättningen
            är att våra anstalter är och skall vara drogfria. Vi vet att det
            på många håll pågår arbete för att finna förslag till åtgärder.
            Problemet är att arbetet pågått så länge och att resultat hittills
            har låtit vänta på sig.
          </note>
          <note>
            Vi i Folkpartiet menar att kriminalvården i alldeles för liten
            utsträckning har arbetat med t.ex. differentiering som en utväg
            att bekämpa narkotika. Kriminalvården måste låta flera dömda utan
            missbruksproblem avtjäna straffet på en särskild anstalt, där
            endast drogfria finns.
          </note>
          <note>
            Antalet provtagningar måste öka ända fram till dess att narkotikasituationen
            är tillfredsställande.
          </note>
          <note>
            Detsamma gäller visitationer. Ökad användning av narkotikahundar
            måste också till. Det är oacceptabelt att kriminalvården under
            de gångna åren har gjort sig av med flera mycket viktiga narkotikahundar.
          </note>
          <note>
            Folkpartiet anser att regeringen snarast måste vidta åtgärder
            för att förbättra situationen när det gäller narkotikan i fängelserna.
            Därför yrkar jag bifall till reservation 9.
          </note>
          <note>
            Den som begår ett brott skall till brottsoffret betala en avgift
            till brottsofferfonden. Detta införde den borgerliga regeringen
            1994. Avgiften har inte ändrats sedan den infördes, och därför
            anser vi i Folkpartiet att en höjning bör ske med det snaraste.
            Vi menar att beredningen av Brottsofferutredningens betänkande
            måste skyndas på och att regeringen skall lägga ett lagförslag
            om höjd avgift. Därför står vi bakom reservation 10.
          </note>
          <note>
            När det gäller frågan om att förstärka brottsofferfonden med
            medel som motsvaras av lägre ersättning till de intagna har utskottsmajoriteten
            tidigare snarast sett den finansieringen som ett led i uppbyggnaden
            av fonden. Mot bakgrund av den vikt som Folkpartiet fäster vid
            att brottsofferfonden verkligen har tillräckliga resurser till
            sitt förfogande anser vi att det nu är tid att ompröva detta.
          </note>
          <note>
            Trots att betydande avgifter kommer in från dem som verkställer
            sitt straff genom intensivövervakning med elektronisk kontroll
            är det långt kvar till de 19
          </note>
          <note>
            miljoner kronor om året som den ursprungliga prognosen var.
          </note>
          <note>
            Brottsofferutredningens förslag om höjning av avgiften kommer
            att innebära mer pengar till fonden, men utredningen föreslår
            också ändrade regler för utbetalning av bidrag. Dessutom har det
            visat sig att det är mycket svårt att få en effektiv indrivning
            av avgiften.
          </note>
          <note>
            Folkpartiet förordar därför en ordning där den intagne får vara
            med och finansiera brottsoffren. Det är viktigt att den dömde
            regelbundet påminns om att just han betalar för ett brott till
            brottsofferfonden. Det är en värdefull markering.
          </note>
          <note>
            Folkpartiet menar därför att regeringen skall överväga vilka
            åtgärder som krävs och vid behov återkomma med förslag till riksdagen.
            Därför står vi bakom reservation 11.
          </note>
          <note>
            Fru talman! När det gäller den offentliga miljöns påverkan på
            brottsligheten har den alldeles för ofta underskattats. Vi kräver
            åtgärder från riksdagen på detta område.
          </note>
          <note>
            Det handlar om att återskapa trivsel i den offentliga miljön,
            hålla rent och snyggt i parker, ta bort klotter, se till att gatubelysning
            fungerar, för att ta några exempel. Det här skapar incitament
            för människor att uppföra sig väl och ta ansvar för sin omgivning.
          </note>
          <note>
            De goda resultaten i t.ex. New York är följden av privata initiativ.
            Vi tycker att man skall pröva det även i Sverige. Näringslivet
            bör uppmuntras att vidta åtgärder. Affärsinnehavare och fastighetsägare
            måste inse sin viktiga roll. Antingen det är affärssamverkan mot
            brott, grannsamverkan mot brott eller annan samverkan mot brott
            skall vi alltid se till att uppmuntra det.
          </note>
          <note>
            Till sist, fru talman, vill jag säga några ord om nämndemannakåren
            och ersättningen. Vi i Folkpartiet är mycket glada över att det
            har blivit en majoritet i justitieutskottet för en översyn av
            ersättningen till nämndemannakåren. Det är viktigt att man får
            en ersättning som är skälig, därför att det är en av förutsättningarna
            för att man skall få en bra blandning av åldersgrupper och yrkesgrupper
            inom denna kår, som har en mycket viktig funktion att fylla.
          </note>
          <note>
            Fru talman! Vi står, som sagt, bakom reservationerna 8, 9, 10,
            11 och 12, men för tids vinnande yrkar jag bifall bara till reservation
            9.
          </note>
          <note type="speaker">
            Anf. 117 KIA ANDREASSON (mp):
          </note>
          <note>
            Fru talman! Mina kära utskottsledamöter, kansliet och ni som
            sitter på läktaren! Det är trevligt att det finns några kvar -
            jag trodde att huset nästan var tomt.
          </note>
          <note>
            Det är väldigt intressant att höra diskussionen här om grundsynen
            på rättsväsendet, och utgångspunkterna för hur man efter denna
            grundsyn fördelar pengar till rättsväsendet, utgiftsområde 4.
          </note>
          <note>
            Man kan tro att grundsynen är väldigt olika, men när jag nu har
            lyssnat och antecknat vad ni säger finner jag att den är ganska
            lika. Ingen av företrädarna säger att det endast är rättsväsendet
            som kan begränsa brottsligheten, utan alla säger samlat att det
            är på de unga som vi skall satsa.
          </note>
          <note>
            Men sedan har vi en lite annorlunda syn. Moderaterna säger: Familjen!
            Kristdemokraterna har också tidigare sagt att det är där som det
            huvudsakliga arbetet skall ske. Då får man rätt mycket pengar
            över till rättsväsendet, som man kan lägga pengar på.
          </note>
          <note>
            Men vi har olika syn på familjen. För mig och
          </note>
          <note>
            Miljöpartiet är inte familjen lösningen, bara därför att det
            är en familj. I familjen kan det också vara otroligt mycket problem.
            Det är minsann också en brottsplats, där barn växer upp och ser
            mamma bli misshandlad och där det sker övergrepp av olika slag.
            Bara därför att det är en familj skall man alltså inte tro att
            det kan ske under.
          </note>
          <note>
            Det är på den punkten vi har olika syn på rättsväsendet. Vi vill
            alltså lägga pengar också på andra sektorer, och det har också
            många andra partiers företrädare här sagt, för att som gemensam
            nämnare stödja de vuxna i att stödja barnen. Det är ganska intressant
            att höra. Vi i Miljöpartiet kan inte hitta de miljarder som Moderaterna
            funnit för att lägga på rättsväsendet. Visst - det är inte perfekt,
            och visst finns det hål att fylla. Men de här prioriteringarna
            är viktiga när vi skall fördela pengar till alla de områden som
            är viktiga för att hindra brottsutvecklingen.
          </note>
          <note>
            Miljöpartiet har alltså i sitt budgetförslag för utgiftsområde
            4 samma totalram som regeringen. Däremot har vi gjort en liten
            omfördelning inom ram år
          </note>
          <note>
            2001 och 2002. Det har vi gjort därför att vi anser att
          </note>
          <note>
            SÄPO kan omorganiseras och gå in i den vanliga polisen. Då överför
            vi 100 miljoner vartdera året.
          </note>
          <note>
            Efter inlämnandet av budgetförslaget tillkännagav regeringen
            att en utredning skulle tillsättas för att få uppdraget att se
            över just om inte Rikskriminalens och Säkerhetspolisens roller
            skulle kunna integreras, för att pröva gränsdragningen mellan
            dessa polisorgan och för att utreda den demokratiska insynen i
            och kontrollen av den centrala polisverksamheten. Behovet av detta
            påpekade Miljöpartiet under förra mandatperioden. Det är mycket
            glädjande att detta nu kommer till stånd. Därför har vi i detta
            betänkande endast en reservation för år 2001 - då anser vi att
            detta skulle kunna föras över.
          </note>
          <note>
            Men eftersom budgetförslagen för de kommande åren är preliminära
            kan det mycket väl hända att det finns andra myndigheter inom
            utgiftsområde 4 som behöver tillskott av pengar. Jag återkommer
            till det senare.
          </note>
          <note>
            Det är ju inte endast budgetramarna som skall diskuteras här.
            Vi skall också göra en analys av rådande förhållanden och tendenser
            som särskilt bör uppmärksammas ute i myndigheterna för att kunna
            justera budgeten för kommande år.
          </note>
          <note>
            Räcker det anslag som vi diskuterar här för att tillförsäkra
            den enskilde rättssäkerhet och trygghet samt minska brottsligheten
            och öka tryggheten? Som jag sade i början räcker det inte att
            endast satsa pengar på polisväsendet, utan det gäller ju även
            de andra sektorerna. Varför en människa blir brottsling är också
            en evig fråga. Den analysen måste vi hela tiden göra.
          </note>
          <note>
            Forskningen sysslar också med detta område. Man finner att det
            är ett samspel mellan olika faktorer -
          </note>
          <note>
            biologiska, psykologiska och sociala - men man ser också en skillnad
            i förmågan till impulskontroll och empati. Vi måste satsa pengar
            för att lära barnen dessa två viktiga saker.
          </note>
          <note>
            Sedan är det, som har sagts här tidigare, också av betydelse
            hur dessa resurser - 22 miljarder - används och hur organisationen
            arbetar ute i verksamheten.
          </note>
          <note>
            Närpolisorganisationen har etablerats och stabiliserats efter
            den stora omorganisationen, och det är bra att den nu får ett
            höjt budgetanslag. Särskilt storstadspoliserna har fått en ökning.
          </note>
          <note>
            Här har Miljöpartiet, Vänsterpartiet och Centerpartiet en reservation,
            där vi säger att även glesbygdens problem måste uppmärksammas
            när man gör en fördelning av medel. Det finns sådana faktorer
            -
          </note>
          <note>
            långa avstånd och andra problem - som också kan förfördela polismyndigheterna
            där ute. När polisstationen försvinner på orten och befolkningen
            upplever sig isolerad med långa avstånd och utan polisstation
            höjs det röster för att man skall använda brandstationens personal
            eller vakter. Det tar vi avstånd från. Vi tycker att sådana förslag
            är dåliga; vi tycker att det är nödvändigt med utbildad personal
            i polisiära frågor.
          </note>
          <note>
            Polisens arbetsstyrka skall ha ändamålsenlig personalstruktur,
            står det i regeringens proposition. För
          </note>
          <note>
            Miljöpartiet innebär det återanställning av administrativ personal
            och frigörande av polisresurser.
          </note>
          <note>
            Vi ser också att den organiserade, gränsöverskridande brottsligheten
            lyfts fram i alla sammanhang.
          </note>
          <note>
            Det beror mycket på EU-medverkan, anslutningen till
          </note>
          <note>
            Europol och Schengen, som tar mycket pengar som vi skulle kunnat
            använda i det svenska rättsväsendet.
          </note>
          <note>
            Och inte bara det - även brottsligheten inom EU-
          </note>
          <note>
            byråkratin har nu blivit stor. Man pratar nu om att skapa en
            ny myndighet för att stävja den brottslighet som sker inom EU-byråkratin,
            där svinnet av medel är stort. Man försnillar, man mutar tjänstemän,
            och det anställs anhöriga och konsulter på helt felaktiga sätt.
            35 miljarder är siffran bara för dessa oegentligheter. Det är
            stora summor. Därför skall man inrätta en särskild myndighet med
            många anställda för att komma till rätta med detta - det klarar
            inte kommissionen längre.
          </note>
          <note>
            Schengensamarbetet som ännu inte har börjat -
          </note>
          <note>
            det startar år 2000 - har redan nu, under de tre år vi har varit
            anslutna, kostat 17 miljoner. Och vi vet alltså inte slutsummorna
            för EU-samarbetet när det gäller brottslighet. De pengarna kanske
            vi skulle ha kunnat använda på bättre sätt. Tre fjärdedelar av
            alla brott är vardagsbrott - det kanske kan ge lite perspektiv.
          </note>
          <note>
            Det finns en reservation från Kristdemokraterna och Moderaterna
            när det gäller hur polisen skall prioritera sitt arbete. Det gäller
            då alla former av illegal vapenhantering. Visst, för Miljöpartiet
            är det en prioriterad uppgift att verka för att det totala antalet
            vapen i samhället minskar, både de legala och de illegala.
          </note>
          <note>
            Det är en väldigt viktig uppgift. Vi har en vapenutredning som
            har lämnat sitt betänkande. Miljöpartiet förväntar att regeringen
            med skyndsamhet bereder utredningens förslag och återkommer våren
            1999.
          </note>
          <note>
            Tyvärr har det tidigare - för tio år sedan - presenterats en
            vapenutredning som det inte blev någonting alls av. Jag hoppas
            att denna vapenutredning inte går samma öde till mötes. När regeringen
            presenterar en proposition skulle man också kunna ta upp denna
            fråga, göra en analys och översyn och presentera hur det står
            till med de illegala vapnen.
          </note>
          <note>
            Domstolarna har ett anslagssparande. Det är väl inte direkt kris
            i domstolarna i dag, men regeringen har ambitionen att spara 200
            miljoner. Det är inte lätt att spara detta belopp i domstolarna,
            har vi märkt. Det är inte så enkelt som att lägga ned hälften
            av tingsrätterna och göra stora enheter så att man sparar pengar.
          </note>
          <note>
            För Miljöpartiet är det viktigaste hur det inre arbetet i domstolarna,
            som är mycket ålderdomligt, skall kunna förändras och göras mer
            effektivt. Men eftersom detta är en mycket konservativ sektor
            har man inte så stor benägenhet att ändra det inre arbetet.
          </note>
          <note>
            Man har utbildningsplatser för domare, som gör de egentliga arbetsinsatserna,
            i stället för att ha fast personal som stannar på sina poster
            och blir effektiva.
          </note>
          <note>
            Jag har tidigare talat och skrivit om detta, och det är fortfarande
            aktuellt nu när man skall se över denna verksamhet och försöker
            åstadkomma effektivitet i den.
          </note>
          <note>
            I domstolarna har vi också ett annat institut som är viktigt
            för Miljöpartiet, och det är nämndemännen och nämndekvinnorna.
            Jag tycker att det är värdefullt att det kommer in fler i denna
            verksamhet, för det finns klagomål på att nämndemännen och nämndekvinnorna
            är för gamla. Det är bara pensionärer som jobbar här.
          </note>
          <note>
            Hur skall vi ändra det? Ett sätt kan vara att höja detta låga
            arvode. Jag säger att det kan vara ett sätt.
          </note>
          <note>
            En majoritet i utskottet står nu bakom skrivningen om att det
            skall göras en samlad översyn av nämndemäns och nämndekvinnors
            och även jurymäns och jurykvinnors ekonomiska villkor.
          </note>
          <note>
            Jag vill påpeka att Miljöpartiet inte har förbundit sig att göra
            någon höjning av arvodena, utan att vi vill att man först skall
            göra denna översyn. Sedan får vi ta ställning.
          </note>
          <note>
            Utskottet har under många år sagt att det är en viktig uppgift,
            att det är önskvärt att det sker en översyn och att man vill göra
            förändringar, men att det statsfinansiella läget inte är sådant
            att man kan göra det. Men någon gång måste vi ju ta tag i problemet!
          </note>
          <note>
            Antingen får vi beskedet att det absolut inte går, eller så får
            vi veta att regeringen kan tänka sig att göra några prioriteringar.
            Det är det som det gäller. Man håller ändå på departementet på
            med en översyn när det gäller inkomstbortfallet.
          </note>
          <note>
            När det gäller kriminalvården ser jag också problem. Det finns
            två verksamheter när det gäller utgiftsområde 4 där jag ser problem.
            Det är kriminalvården, och det är åklagarväsendet. Vi får kanske
            återkomma med lösningar.
          </note>
          <note>
            Det blev en för häftig nedläggning av anstalter och häkten. Det
            sade Miljöpartiet också när den frågan var uppe. Nu är det en
            flaskhals, därför att det inte finns så många platser att ge dem
            som är dömda.
          </note>
          <note>
            De samlas på häkten under alldeles för lång tid. Sedan finns
            det inte riktiga ställen att placera dem på om man vill differentiera.
          </note>
          <note>
            På vissa ställen, bl.a. i Göteborg, får anhållna sitta längre
            perioder på häktet. Man följer inte den regel som säger att de
            skall vara ute på anstalt senast en vecka efter domen. Även i
            häktet blir det så fullt på grund av denna flaskhals att fylleceller
            får tas i bruk.
          </note>
          <note>
            Det finns sådana som får vistas i fyllecell i tre dygn.
          </note>
          <note>
            Det är inte något som vi kan acceptera när det gäller personer
            som redan är i ett påfrestat psykiskt läge.
          </note>
          <note>
            Det är inte ovanligt att personer ute på anstalter bygger hierarkier.
            Man har också svårigheter att flytta och skingra dessa personer
            därför att det inte finns platser som man kan flytta dem till.
          </note>
          <note>
            Det måste enligt Miljöpartiets syn finnas en viss överdimensionering
            för oförutsedda händelser, annars brakar systemet ihop med svåra
            konsekvenser både för anställda och interner. Det krävs också
            flera allmänna platser på anstalter, så att det blir möjligt att
            öka genomströmningen på häktena. Då kommer redan dömda ut och
            lämnar en plats till anhållna.
          </note>
          <note>
            Dessutom har kriminalvården haft ett stort anslagssparande, som
            fortfarande gäller. Frågan är om man inte har sparat för mycket.
            Det har även förts över pengar till andra verksamheter.
          </note>
          <note>
            Efter att vi i Miljöpartiet skrev denna budgetmotion har det
            även framkommit att förståndshandikappade döms till fängelse,
            vilket självklart är en synnerligen olämplig miljö för dem. Detta
            är mycket upprörande. Jag hoppas att utskottet kommer att ta tag
            i denna fråga framöver.
          </note>
          <note>
            Det som är glädjande i denna budget, fru talman, är att miljöbrotten
            äntligen har tagits på allvar. Man håller hos Riksåklagaren på
            att utarbeta en nationell strategi. Jag måste säga att idogt arbete
            ändå lönar sig till slut. Jag är mycket nöjd med utvecklingen
            och att miljöbrotten lyfts upp och tas på allvar. Det gäller även
            oljeutsläppen. En rapport utarbetas. Vi hoppas att vi får tillbaka
            den med radikala förslag, så att även dessa utsläpp kan stävjas.
          </note>
          <note>
            Ekobrottsmyndigheten driver också en mycket positiv verksamhet,
            som jag tror kommer att visa sig vara bra i längden när den har
            kommit i gång. Den har nyss invigts. Denna verksamhet är också
            bra.
          </note>
          <note type="speaker">
            Anf. 118 GUN HELLSVIK (m) replik:
          </note>
          <note>
            Fru talman! Kia Andreasson sade att Miljöpartiet hade uttryckt
            sin negativa inställning mot nedläggning inom kriminalvården.
            Prata kan man, men Miljöpartiet stod bakom besparingarna som skulle
            genomföras just genom nedläggningar inom kriminalvården.
          </note>
          <note>
            I början av Kia Andreassons anförande tycker jag att vi väldigt
            klart och tydligt fick beskrivet skillnaden mellan bl.a. Miljöpartiets
            kriminalpolitik och den moderata kriminalpolitiken. Kia Andreasson
            kritiserade den moderata kriminalpolitiken. Det som var fel var
            att den huvudsakligen lutar sig på familjen som brottsförebyggare.
          </note>
          <note>
            Jag måste fråga var i all världen man annars huvudsakligen skall
            luta sig. Självfallet skall man inte huvudsakligen luta sig mot
            familjen om man tror att nästan alla föräldrar saknar förmågan
            att vara bra värdeöverförare för sina barn. Men när man är övertygad,
            som vi moderater, om att nästan alla föräldrar är mycket bra normöverförare
            måste man rimligen bygga en kriminalpolitik på den bästa basen
            för normöverföring, och därmed för brottsförebyggande arbete,
            nämligen föräldrarna.
          </note>
          <note>
            Om man inte gör det finns ingenting annat än att ha rättsväsendet
            som bas. Men jag har förstått att inte heller Kia Andreasson vill
            ha det som den huvudsakliga basen för ett bra brottsförebyggande
            arbete.
          </note>
          <note>
            Jag skulle gärna vilja få förklarat om Kia Andreasson anser att
            nästan alla föräldrar är bra normöverförare eller om hon anser
            att nästan alla föräldrar är odugliga som normöverförare.
          </note>
          <note type="speaker">
            Anf. 119 KIA ANDREASSON (mp) replik:
          </note>
          <note>
            Fru talman! Det är just det som skiljer Moderaterna från Kristdemokraterna.
            Kristdemokraterna talar om föräldrar och vuxna, medan moderaterna
            oftast eller alltid talar om familjen i debatterna. Vad är då
            familjen? Det låter som om det är en helig institution.
          </note>
          <note>
            Vad menas med familjen? Det var detta uttryckssätt som jag anmärkte
            på.
          </note>
          <note>
            Vi är överens om att det gäller vuxna och föräldrar, men jag
            tycker att det är anmärkningsvärt att man i alla sammanhang tar
            fram och hävdar just familjebegreppet. Det finns, som Gun Hellsvik
            vet, nästan inga kärnfamiljer, om det nu är det man menar. Det
            kan vara bra om Gun Hellsvik förtydligar vad familjen är för moderaterna.
          </note>
          <note>
            Familjen finns inte på det viset i dag. Det finns väldigt många
            ensamstående föräldrar med barn. Den andra parten finns på långt
            avstånd eller har över huvud taget inte någon kontakt med barnen.
          </note>
          <note>
            Det var detta sätt att uttrycka sig i debatten som jag poängterade.
            Det är självklart så att vuxna och föräldrar med stöd och hjälp
            alltid är en resurs och bra för barn. Jag har också sagt att vi
            vill lägga pengar från andra sektorer på att stödja detta föräldraskap.
          </note>
          <note type="speaker">
            Anf. 120 GUN HELLSVIK (m) replik:
          </note>
          <note>
            Fru talman! Det är lite synd när en debatt så tydligt visar att
            fördomar gör att man inte lyssnat på vad som sagts vare sig nu
            eller tidigare.
          </note>
          <note>
            Vi moderater talar mycket om familjen på grund av att vi menar
            att familjen är viktig. Men om Kia
          </note>
          <note>
            Andreasson hade lyssnat och tagit till sig vad vi hela tiden
            har sagt hade hon hört att vi pekar på att alla vuxna runt ett
            barn är av betydelse. Jag vill bara påminna Kia Andreasson, om
            hon har glömt det, om vilket parti som först ensamt men numera
            tack och lov med stöd från flera - dock ännu icke en majoritet
          </note>
          <note>
            - försökte skapa ett intresse i Sverige för den nyzeeländska
            modellen, som bygger på den utvidgade familjen. Jag hoppas att
            Kia Andreasson nu kan hålla i minnet att vi moderater i början
            var ensamma om detta förslag.
          </note>
          <note>
            Då räcker det med det lilla exemplet för att Kia
          </note>
          <note>
            Andreasson skall förstå att vi inte kommer någon vart om inte
            hela vuxenvärlden ställer upp. Men vi kommer inte heller någon
            vart om vi inte är klara över att det finns några som inte kan
            ersättas - de kan stödjas, de kan kompletteras, men de kan inte
            ersättas - nämligen föräldrarna.
          </note>
          <note type="speaker">
            Anf. 121 KIA ANDREASSON (mp) replik:
          </note>
          <note>
            Fru talman! Varför säger då inte moderaterna föräldrar eller
            vuxna? Varför framhåller man ordet
          </note>
          <note>
            "familj" som ger utrymme för tolkningar? Varför kan man inte
            säga vuxna när det kan vara vilka vuxna som helst runtomkring,
            även avlägsna släktingar eller ansvarsfulla vänner till dem det
            gäller? Varför skall det tryckas på familjen hela tiden? Det är
            underligt, om vi nu menar samma sak.
          </note>
          <note type="speaker">
            Anf. 122 RAGNWI MARCELIND (kd) replik:
          </note>
          <note>
            Fru talman! Som ny riksdagsledamot med enbart två månader på
            nacken i den här kammaren och i utskottet har jag varit väldigt
            nyfiken och spänd på hur den här debatten skulle gå till.
          </note>
          <note>
            Jag har tagit några kvällar på mig till att försöka studera tidigare
            protokoll, för att följa hur debatten har varit. Då har jag gjort
            en fantastisk upptäckt, något som skiljer sig väldigt mycket från
            den lite lamslagna debatten i dag. Vänsterpartiet, och även
          </note>
          <note>
            Miljöpartiets Kia Andreasson, har nämligen varit väldigt på hugget
            när det gällt regeringens ställningstaganden i de politiska besluten.
            Nu säger man ja och amen till allt som står i propositionen.
          </note>
          <note>
            Kia Andreasson inledde sitt anförande med att tala om en fantastisk
            samsyn, och det tycker jag är väldigt trevligt. Det är viktigt
            att vi kan ge beskedet till våra väljare att när det gäller rättsväsendet
            finns det en samlad uppfattning om vad som är värdefullt för att
            kunna trygga familjer, unga människor, föräldrar och vuxenvärlden
            - kort sagt: samhällsmedborgarnas trygghet i vårt samhälle.
          </note>
          <note>
            Men så säger Kia Andreasson att det som skiljer oss åt är uppfattningen
            om det hon kallar familjen. Då måste jag få fråga Kia Andreasson
            om hon inte har en något förlegad uppfattning om vad en familj
            verkligen är. Det uttryckte hon också i sitt inlägg här.
          </note>
          <note>
            Familjen kan faktiskt se ut på väldigt många olika sätt. Och
            de är ju så: De allra bästa överförarna av värderingar och normer
            är vuxenvärlden, oavsett om det är föräldrar eller andra ansvarsfulla
            vuxna som finns i den unges omedelbara närhet.
          </note>
          <note>
            Det här är oerhört viktigt. Kia Andreassons parti gick också
            ut väldigt starkt i valrörelsen med att familjen - eller föräldrarna,
            eller vuxenvärlden - hade en stark betydelse i det brottsförebyggande
            arbetet.
          </note>
          <note>
            Nu undrar jag: Har uppfattningen förändrats?
          </note>
          <note type="speaker">
            Anf. 123 KIA ANDREASSON (mp) replik:
          </note>
          <note>
            Fru talman! Jag glömde att yrka bifall till reservation 7, vilket
            jag gör nu.
          </note>
          <note>
            Jag tycker, fru talman, att jag har svarat Gun
          </note>
          <note>
            Hellsvik om vad vi menar. Men familjen kan uppfattas, när man
            trycker på ordet "familj", som en institution. Där har vi skillnaden
            - familjen som en institution som alltid kan uppfylla de krav
            som ställs när man skall uppfostra unga och barn. Det är det jag
            vänder mig emot, så att vi får det rätt. Jag menar att det är
            andra vuxna, och på ett annat sätt, som är värdefulla ute i samhället,
            där vi kanske också har haft en annan syn på hur man skall satsa
            pengar. Det är det jag menar.
          </note>
          <note>
            I familjen som institution, sade jag, finns det också saker som
            t.ex. övergrepp som tidigare inte har kommit ut eftersom familjen
            har varit en sluten grupp med patriarkal struktur. Nu har den
            luckrats upp, och det har visat sig att man kan leva på många
            olika sätt där många andra vuxna är viktiga.
          </note>
          <note type="speaker">
            Anf. 124 GUNNEL WALLIN (c) replik:
          </note>
          <note>
            Fru talman! Kia Andreasson sade att även Centern var med på reservation
            3 när det gällde särskilt glesbygdsstöd. Jag tycker att det är
            viktigt att här säga att man skall vara trygg var man än bor,
            och det här är en otroligt viktig fråga för oss från Centerpartiet.
            I den besparing som har skett är det faktiskt glesbygden som har
            drabbats hårdast. Man har stängt polisstationer, eller också har
            man bara öppet på kontorstid, och detta har lett till stora besvärligheter
            just i glesbygden.
          </note>
          <note>
            Likaväl som man har stöd till storstäder instämmer jag i att
            man skall ha särskilt glesbygdsstöd.
          </note>
          <note type="speaker">
            Anf. 125 SIW PERSSON (fp) replik:
          </note>
          <note>
            Fru talman! Jag begärde ordet därför att jag uppriktigt sagt
            blev ledsen över Kia Andreassons nedlåtande inställning till familjen
            och föräldrarna. Det är ett enkelt debattknep att säga att föräldrar
            bara är föräldrar när Kia Andreasson vet precis lika väl som vi
            andra att det kan vara mormor, faster, god vän, lärare eller någon
            annan. Det är någon i den närmaste kretsen.
          </note>
          <note>
            Alla vet, inklusive Kia Andreasson, att det finns inga som är
            så outstanding goda brottsförebyggare som just föräldrarna, att
            barn vill ha sina föräldrar och att föräldrarna vill ha sina barn.
            Ett stort problem under väldigt många år i Sverige har dock varit
            att samhället inte har insett att man skall gå in och stödja tillsammans
            med föräldrarna. Man har varit alldeles för snabb med att gå in
            och ta över, i en övertro på samhällets förmåga. Tala om alexanderhugg!
          </note>
          <note>
            Sedan kommer vi till det här med EU och
          </note>
          <note>
            Schengenavtalet, Kia Andreasson. EU är tydligen numera roten
            till allt det onda som finns i Sverige.
          </note>
          <note>
            Jag fattar inte att inte Miljöpartiet med Kia Andreasson i spetsen
            vill inse hur viktigt det är att man har ett internationellt samarbete
            för att bekämpa den internationella brottsligheten.
          </note>
          <note>
            EU har nu en utmaning att genom samarbete på olika nivåer och
            mellan olika myndigheter verkligen komma åt dessa moderna tiders
            pirater, alla de som snyltar på samhällssystemet och samtidigt
            brandskattar och plundrar det på viktiga tillgångar.
          </note>
          <note>
            Hur, Kia Andreasson, vill ni i Miljöpartiet möta denna alltmer
            ökande internationella brottslighet? Och kom nu inte med Interpol
            igen. Interpol är bra, men det är bara utbyte av information.
          </note>
          <note type="speaker">
            Anf. 126 KIA ANDREASSON (mp) replik:
          </note>
          <note>
            Fru talman! Jag trampar visst på tår när jag pratar om familjen.
            Jag gjorde en analys av vad som var skillnaden när jag lyssnade
            på de olika företrädarna och läste reservationer och yttranden.
            Då fann jag att vissa partier pratar om vuxna och den sociala
            sektorn i samhället. Något parti, Moderaterna, pratar endast om
            familjen. Jag gjorde den analysen att det fanns en skiljelinje.
            Det har jag gett uttryck för, och det står jag för.
          </note>
          <note>
            När det gäller EU har jag här en tidningsartikel där det står:
            Skärpt kamp mot bedrägerier - EU-
          </note>
          <note>
            kommissionen vill inrätta särskild polis mot fusket.
          </note>
          <note>
            Detta har vi också fått återkommande rapporter om.
          </note>
          <note>
            Vidare står det: Nu skall en ny bedrägeripolis inrättas.
          </note>
          <note>
            Detta nya, fristående organ skall få 300 anställda.
          </note>
          <note>
            I dag är de bara 100. Det är alltså en tredubbling i ett nytt
            organ, en ny bedrägeripolis som skall stävja allt fusk och alla
            bedrägerier inom byråkratin. Är det inte anmärkningsvärt? Är det
            inte våra skattepengar som går till detta? Det var det jag anförde.
          </note>
          <note type="speaker">
            Anf. 127 SIW PERSSON (fp) replik:
          </note>
          <note>
            Fru talman! Det är bara att konstatera: Kia Andreassons analys
            var inte bara enkelspårig, den var också enögd.
          </note>
          <note>
            När det gäller vad som händer i världen skall vi komma ihåg att
            allt som kan brukas kan missbrukas.
          </note>
          <note>
            Det finns problem inom EU, men glöm inte bort Sverige. Vi har
            Motala och vi har Alingsås. Det är visserligen inte så många kronor
            det rör sig om, men kriminaliteten finns där. För att i större
            utsträckning komma åt den organiserade brottsligheten i Sverige
            har vi faktiskt fått införa Ekobrottsmyndigheten. Det är väl förfärligt.
          </note>
          <note type="speaker">
            Anf. 128 KIA ANDREASSON (mp) replik:
          </note>
          <note>
            Fru talman! Nej, det är behövligt att ha ett samarbete också
            mot internationell brottslighet. Det är absolut nödvändigt att
            ha Ekobrottsmyndigheten som en stark resurs för detta. Men vi
            måste göra en analys av den brottslighet som vi håller på att
            involveras i också när det gäller EU. Vi kan inte bara vara okritiska.
            Vi måste också se vad som sker. Det var det jag påpekade.
          </note>
          <note>
            Den internationella gränsöverskridande brottsligheten behöver
            analyseras. I det senaste numret av
          </note>
          <note>
            BRÅ:s tidning Apropå står det en mycket intressant artikel om
            denna brottslighet. Forskare i Finland och även Rikspolisstyrelsen
            i Sverige säger att den bild som många har fått och som har framställts
            i tidningar av att det är en hierarkiskt uppbyggd maffiaorganisation
            inte alls stämmer, utan det är på ett helt annat sätt.
          </note>
          <note>
            Då måste vi också anpassa och analysera denna brottslighet, så
            att den inte tar överhand, och så att vi inte satsar för stor
            mängd budgetpengar på denna brottslighet när ändå, som jag sade,
            tre fjärdedelar är vardagsbrottslighet som kanske inte begås av
            dessa nätverk och ligor som rör sig över nationsgränserna.
          </note>
          <note>
            Det är viktigt att ta reda på det. Det tyckte jag att jag ville
            ha sagt.
          </note>
          <note type="speaker">
            Anf. 129 MARGARETA SANDGREN (s):
          </note>
          <note>
            Fru talman! Jag kommer i mitt anförande att uppehålla mig vid
            inriktningen av kriminalpolitiken och mer övergripande vad gäller
            rättsväsendet samt vid polisväsendet. Andra delar av betänkandet
            kommer att tas upp i senare anföranden.
          </note>
          <note>
            Inledningsvis vill jag yrka bifall till reservation 6
          </note>
          <note>
            till betänkandet, och i övrigt yrkar jag bifall till utskottets
            hemställan och avslag på övriga reservationer.
          </note>
          <note>
            Först kan jag inte låta bli att kommentera Gun
          </note>
          <note>
            Hellsviks inledningsanförande, där hon talar om en nedmontering
            av rättsväsendet under den socialdemokratiska regeringen. Det
            är verkligen ingen nyanserad beskrivning.
          </note>
          <note>
            Vi kan allihop minnas den besparing som gjordes under den borgerliga
            regeringen. Det var 500 miljoner kronor som sparades på polisväsendet,
            och det låg också till grund för den ekonomiska situation som
            polisen senare har drabbats av.
          </note>
          <note>
            Man har drabbats av besparingar, det är riktigt. De har varit
            nödvändiga efter de borgerliga regeringsårens underminering av
            statens finanser, vill jag hävda.
          </note>
          <note>
            Vidare tog Gun Hellsvik upp och trodde sig veta att svenska folket
            sluter upp bakom den moderata kriminalpolitiken. Det torde i så
            fall bero på att moderaterna inte tydligt har förklarat och talat
            om att man inte tillmäter välfärdens utveckling någon betydelse
            i kriminalpolitiken. Finansieringen av de ökade resurserna till
            rättsväsendet måste säkert gå ut över människors sociala och ekonomiska
            villkor. Det kunde vara intressant att veta hur Moderaterna, Folkpartiet
            och kd finansierar den kraftiga utökning som man vill ha till
            stånd när det gäller rättsväsendet.
          </note>
          <note>
            Jag vill också i långa stycken instämma i det som
          </note>
          <note>
            Alice Åström anförde i sitt inlägg.
          </note>
          <note>
            Fru talman! Kriminalpolitikens överordnade mål är att minska
            brottsligheten och öka människors trygghet. Alla människor har
            rätt att känna trygghet.
          </note>
          <note>
            Ingen skall behöva känna fruktan för att bli utsatt för brott.
            Vi socialdemokrater är övertygade om att den viktigaste grunden
            för att uppnå målet att minska brottsligheten är en politik som
            leder till välfärd. Den uppfattningen delas också av en del andra
            partier. Det handlar om vår förmåga att kunna bekämpa arbetslösheten,
            garantera rätten till en bra skola, trygg vård och omsorg. Vi
            delar uppfattningen om familjens betydelse för barnens utveckling
            vad avser normer och levnadsregler. Men vi vill tillägga att den
            trygghet som föräldrar kan förmedla till sina barn också är avgörande
            för barnens positiva utveckling. Det förutsätter dock att familjen
            känner social och ekonomisk trygghet. Det är därför välfärdens
            utveckling är av så stor betydelse.
          </note>
          <note>
            Vi är av den uppfattningen att ökade skillnader mellan människor,
            socialt, ekonomiskt, kulturellt och utbildningsmässigt, skapar
            en grogrund för kriminalitet. Vi anser således, som utskottet
            ger uttryck för i betänkandet, att den formulering av den kriminalpolitiska
            inriktning som moderaterna anför i sin motion är alltför inskränkt.
          </note>
          <note>
            Men en bra välfärd är naturligtvis inte tillräcklig.
          </note>
          <note>
            Skall vi bli framgångsrika i kampen mot brottsligheten ställer
            det också krav på att vi har ett rättsväsende som arbetar snabbt
            och effektivt under kompetent personal och ledning, att arbetsmetoderna
            är rationella och att modern teknik tas i anspråk. Det kräver
            också att lagstiftningen är modern och ändamålsenlig.
          </note>
          <note>
            Ett självklart krav på rättsväsendet är att brott utreds och
            att lagföring sker inom rimlig tid. Att en snabb reaktion sker
            från samhällets sida när det gäller främst unga lagöverträdare
            är oerhört viktigt. Tidiga, förebyggande insatser är av stor betydelse,
            liksom krafttag mot alkohol- och drogmissbruk.
          </note>
          <note>
            Viktigt är också att brottsoffrens intressen tillvaratas på ett
            bättre sätt än i dag.
          </note>
          <note>
            Fru talman! Även om brottsnivån kan vara något lägre i Sverige
            vid internationell jämförelse inger ökningen av vissa brott stor
            oro, t.ex. våldsbrott, narkotikabrott och den gränsöverskridande
            organiserade brottsligheten. Dessa brott, liksom den ekonomiska
            brottsligheten, den MC-relaterade brottsligheten, brott med rasistiska
            inslag, våld mot kvinnor och övergrepp mot barn är och bör vara
            prioriterade i det brottsbekämpande arbetet.
          </note>
          <note>
            Regeringen har under de gångna åren initierat ett omfattande
            reformarbete inom rättsväsendet, i syfte att skapa ett förstärkt
            rättsväsende som är anpassat till dagens samhälle, men som också
            har förmåga att möta morgondagens problem.
          </note>
          <note>
            En hel del har åstadkommits i den riktningen, men det återstår
            självklart mycket att göra. Detta har kunnat ske trots en ansträngd
            ekonomisk situation, eller kanske är det så att den ekonomiska
            situationen har tvingat fram nödvändiga förändringar i en snabbare
            takt än som eljest varit möjligt.
          </note>
          <note>
            Betydande förstärkningar har kommit rättsväsendet till del, men
            visst finns det anledning att känna en viss oro för framtiden.
            Vi tycker därför att det är viktigt att regeringen noga följer
            utvecklingen och i det här sammanhanget är naturligtvis uppföljning
            och utvärdering av verksamheten viktigt.
          </note>
          <note>
            Avvägningar måste dock göras mellan olika satsningar. Som jag
            inledningsvis tog upp är välfärdens utveckling en lika viktig
            prioritering i det här sammanhanget.
          </note>
          <note>
            När det gäller prioriteringarna inom rättsväsendet vill jag utan
            att gå in på detaljer, eftersom det utförligare beskrivs i propositionen,
            nämna några saker.
          </note>
          <note>
            När det gäller narkotikabekämpningen har regeringen under året
            lämnat en narkotikapolitisk redogörelse till riksdagen och därtill
            tillkallat en narkotikapolitisk kommission som har till uppgift
            att dels utvärdera samhällets insatser på det narkotikapolitiska
            området, dels komma med förslag på effektiviseringar, både när
            det gäller lagstiftningsområdet och samhällets övriga åtgärder.
          </note>
          <note>
            Inom polisen har gatulangningsgrupper inrättats, och andra grupper
            har inriktat verksamheten på att bekämpa detaljhandeln för att
            motverka nyrekryteringen av missbrukare. Inom närpolisen bedrivs
            såväl drogförebyggande arbete som spaning mot och utredning av
            narkotikabrottsligheten. Likaså kan nämnas att polisens och tullens
            beslag av narkotika och dopningsmedel ökat. Lagstiftning när det
            gäller syntetiska droger kommer inom kort att behandlas av riksdagen.
            Otillfredsställande är dock att utredningsbalanserna ökat vad
            avser dessa brott.
          </note>
          <note>
            När det gäller den gränsöverskridande brottsligheten är det internationella
            samarbetet utomordentligt viktigt. Här kan nämnas inrättandet
            av Europol,
          </note>
          <note>
            Schengenkonventionen, som omfattar såväl polisiärt som rättsligt
            samarbete, och Aktionsgruppen mot organiserad brottslighet i Östersjöområdet.
          </note>
          <note>
            Nyligen har regeringen tillsatt en kommitté för att utreda polisens
            organisation för att bekämpa den grova och organiserade brottsligheten.
          </note>
          <note>
            På ekobrottsområdet kan nämnas inrättandet av en ekobrottsmyndighet
            som syftar till att få en effektivare och slagkraftigare organisation.
            Det torde vara för tidigt att avvisa den nya myndighetens möjligheter
            i sammanhanget, såsom framförs i en reservation från moderaterna.
          </note>
          <note>
            Hade den samverkan mellan berörda myndigheter som tidigare fanns
            visat sig skapa de bättre förutsättningarna för en effektivare
            brottsbekämpning på det här området hade en förändring av organisationen
            naturligtvis inte behövt äga rum, men så var ju inte fallet. Viktigt
            att nämna är också den lagstiftning som har skett på ekobrottsområdet.
          </note>
          <note>
            När det gäller våldet mot kvinnor, som oftast utövas i hemmet
            mellan nära anhöriga, vill jag här nämna det beslut som riksdagen
            under året fattat och som innebär ny och skärpt lagstiftning,
            förebyggande åtgärder och insatser för att förbättra myndigheternas
            bemötande av utsatta kvinnor. Av särskilt stort värde är ett förbättrat
            myndighetssamarbete.
          </note>
          <note>
            Fru talman! Jag har här kortfattat försökt att beskriva de åtgärder
            som vidtagits på några av de prioriterade områdena. Det är fredag
            eftermiddag och tiden medger inte en utförligare redovisning av
            vad som gjorts på övriga delar, men detta återfinns både i propositionen
            och i betänkandet.
          </note>
          <note>
            Fru talman! Även inom polisväsendet har omfattande förändringar
            ägt rum. Också här återstår en hel del. Det handlar om dels förbättrad
            utredningsverksamhet, dels utveckling av arbetsformer och metoder,
            dels höjd kompetens, dels ett bättre utnyttjande av moderna teknik,
            dels förläggning av polisens arbetstider osv.
          </note>
          <note>
            Polisen sliter fortfarande med att få ett effektivare utnyttjande
            av de ekonomiska resurserna. Dock kan konstateras att man har
            nått en bra bit på vägen, och man räknar med att vid 1999 års
            utgång skall man vara nere inom anslagets ram för polisväsendet
            som helhet. Riksrevisionsverket har emellertid i sin granskning
            påpekat att det fortfarande finns en betydande rationaliseringspotential.
            Regeringen har nu också aviserat att man inom kort kommer att
            uppdra åt Riksrevisionsverket att utvärdera rationaliseringsarbetet.
          </note>
          <note>
            En viss oro har uttryckts från polisens sida vad avser den ekonomiska
            situationen inför åren 2000 och
          </note>
          <note>
            2001, då de engångsvisa medlen minskar. Men som framgår av betänkandet
            ser utskottet inte någon anledning att nu ta ställning till de
            preliminära ramarna för åren efter 1999.
          </note>
          <note>
            Beträffande utredningsverksamheten är det angeläget att man kan
            påskynda genomströmningstiderna och att arbeta av de balanser
            som finns. Det pågår ett intensivt utvecklingsarbete på området
            och ett nära samarbete sker mellan åklagar- och polisväsendet.
          </note>
          <note>
            Utöver utredningsverksamheten har åtgärder vidtagits och framsteg
            gjorts beträffande arbetsorganisation och arbetsmetoder. Åtgärder
            har också vidtagits beträffande arbetstiderna så att dessa bättre
            anpassats till verksamhetens behov. Ett omfattande kompetensutvecklingsprogram
            pågår, och nyttjandet av modern teknik har förbättrats.
          </note>
          <note>
            Fru talman! Jag har i mitt anförande inte försökt att måla en
            överdrivet ljus bild av rättsväsendets utveckling. Det återstår
            mycket att göra. Men jag vill inte heller förringa det arbete
            som faktiskt pågår och de resultat som har uppnåtts.
          </note>
          <note>
            Mot bakgrund av det anförda vill jag än en gång yrka bifall till
            reservation nr 6 under mom. 11 och i övrigt till hemställan i
            betänkandet samt avslag på övriga reservationer.
          </note>
          <note type="speaker">
            Anf. 130 GUN HELLSVIK (m) replik:
          </note>
          <note>
            Fru talman! Margareta Sandgren försökte sig på det gamla tricket
            att få det att låta som att dagens problem i rättsväsendet beror
            på den borgerliga regeringen 1991-1994. Men under de borgerliga
            åren ökade antalet poliser med 1 600. Antalet anställda inom polisväsendet
            har minskat med väsentligt fler under de senaste fyra åren. De
            besparingsbeslut som har fattats har icke haft stöd av Moderata
            samlingspartiet.
          </note>
          <note>
            Margareta Sandgren talade om välfärd och dess betydelse. Jag
            vill påstå att människor inte kan känna välfärd om de inte kan
            känna trygghet mot brott. Jag vill också påstå att människor inte
            känner välfärd när de upptäcker att lönen inte räcker till månadens
            slut på grund av att så mycket har gått till skatten, så att de
            får gå till socialbyrån och be om extrapengar. Det är inte välfärd.
          </note>
          <note>
            Sedan kom Margareta Sandgren in på segregationen, som är en viktig
            och allvarlig fråga. Där har vi skäl att fundera och lära oss.
            Var har vi den stora segregationen? Jo, i Miljonprogrammets områden.
          </note>
          <note>
            Vem var det som drev fram dem? Vem är det som hela tiden har
            älskat storskalighet och yttre effektivitet?
          </note>
          <note>
            Egentligen räcker det med att påminna om att de
          </note>
          <note>
            50 åren av efterkrigstid har - med undantag av nio år
          </note>
          <note>
            - helt dominerats av socialdemokratisk politik. Så det finns
            kanske skäl till lite självrannsakan och fundering över vilken
            politik som har skapat det segregerade samhälle som vi i dag tyvärr
            har i Sverige.
          </note>
          <note type="speaker">
            Anf. 131 MARGARETA SANDGREN (s) replik:
          </note>
          <note>
            Fru talman! Gun Hellsvik sade att jag återigen tog upp besparingen
            av de 500 miljoner kronorna medan man under de borgerliga åren
            faktiskt ökade antalet poliser. Det berodde väl på att man inte
            gjorde någonting åt denna besparing, och då kunde antalet poliser
            öka. Men det var ju så att var fjärde polis var anställd på kredit,
            eftersom man var tvungen att låna till verksamheten.
          </note>
          <note>
            Segregationen finns och den har accelererat under senare år.
            Det beror också på att vi har haft en ekonomisk situation i samhället
            som har inneburit hög arbetslöshet med efterföljande effekter.
            Om jag förstod Gun Hellsvik rätt var hon bekymrad över den ökande
            segregationen. Gun Hellsvik talade om skattesänkningar. Men om
            man skulle genomföra de skattesänkningar som moderaterna har föreslagit
            skulle det inte finnas några resurser kvar till välfärdssamhället
            och till att utjämna ojämlikheterna i samhället.
          </note>
          <note type="speaker">
            Anf. 132 GUN HELLSVIK (m) replik:
          </note>
          <note>
            Fru talman! När det först gäller besparingen tycker jag att Margareta
            Sandgren skall läsa på när de olika besluten fattades. Det är
            riktigt att det skedde en besparing på 175 miljoner under de borgerliga
            åren, men det var allt.
          </note>
          <note>
            Segregation har som sin motsats möjligheten till rörlighet och
            öppenhet i samhället. För att det skall fungera, för att människor
            skall ha möjlighet till rörlighet skall man inte inbilla sig att
            det styrs uppifrån, utan man måste skapa förutsättningar så att
            även människor utan ekonomiska resurser har rörlighet.
          </note>
          <note>
            Det är mycket intressant att studera effekterna av skolpengens
            införande under de borgerliga regeringsåren. När det gäller Stockholms
            län är barn från invandrarfamiljer kraftigt överrepresenterade
            bland dem som valde en annan skola än den närmaste skolan, och
            då har man bortsorterat skolor som bygger på speciell religiös
            grund eller där man har en särskild etnisk grund.
          </note>
          <note>
            Jag tycker att Margareta Sandgren borde ta till sig detta och
            fundera över om man inte åter skall ge makten till människorna,
            om vi över huvud taget skall kunna bryta den segregation som finns.
            Vill man inte gå den vägen, har man därmed sagt att dessa människor
            inte har någon kraft. Men de har också - i de flesta fall - stor
            egen kraft. Låt oss se till att de får släppa loss den.
          </note>
          <note type="speaker">
            Anf. 133 MARGARETA SANDGREN (s) replik:
          </note>
          <note>
            Fru talman! Gun Hellsvik talade om rörlighet och sade att det
            skulle bli bättre för människor om den ökade och att det för detta
            inte krävdes några resurser.
          </note>
          <note>
            Jag har svårt att se hur det skulle gå ihop. Hur skulle människors
            valfrihet kunna öka om de samtidigt får en sämre ekonomisk och
            social situation?
          </note>
          <note>
            Gun Hellsvik sade också att det visar sig att många har sökt
            sig till friskolor. Nu är jag ingen förespråkare av friskolor.
            Jag tycker kanske att det är lite för tidigt att säga att det
            skulle vara en bra väg för att utjämna klyftorna i samhället,
            att man valde friskolor.
          </note>
          <note>
            Därtill har tiden varit alldeles för kort.
          </note>
          <note type="speaker">
            Anf. 134 RAGNWI MARCELIND (kd) replik:
          </note>
          <note>
            Fru talman! Margareta Sandgren ifrågasatte om vi kristdemokrater
            hade budgeterat vår programförklaring när det gäller kriminalpolitiken.
            Visserligen kan budgetprocessen vara något förvillande och ibland
            t.o.m. förvirrande, men jag tror nog att Margareta
          </note>
          <note>
            Sandgren är väl medveten om att alla partier naturligtvis måste
            lägga fram ett budgetalternativ i sina förslag.
          </note>
          <note>
            När det gäller välfärd har jag även tidigare citerat vad regeringen
            skriver i sin budgetproposition, och som Margareta också återkom
            till, nämligen att en effektiv kriminalpolitik bara kan drivas
            inom ramen för en allmän välfärdspolitik. Det som är kännetecknande
            för socialdemokratisk politik är att välfärd är själva lösenordet.
          </note>
          <note>
            I dagens samhälle är det viktigt att komma ihåg att det faktiskt
            finns andra värden än de materiella. Det finns immateriella värden
            som får allt större betydelse för svenska folket. Visst är det
            viktigt att garantera att människor har en ekonomi som gör att
            de kan känna sig trygga. Men det finns faktiskt också de som har
            väldigt feta plånböcker och som ändå inte känner någon trygghet.
          </note>
          <note type="speaker">
            Anf. 135 MARGARETA SANDGREN (s) replik:
          </note>
          <note>
            Fru talman! Det är riktigt att Kristdemokraterna får lägga fram
            ett alternativ till budget, men jag frågade varifrån ni tar pengarna
            och var sänkningarna sker för att ni skall kunna öka resurserna
            till rättsväsendet i den omfattning som ni har föreslagit.
          </note>
          <note>
            Ragnwi Marcelind får det att framstå som att välfärdspolitik
            är något fult och inte något bra. Men vad välfärdspolitik handlar
            om är ju att ge människor lika förutsättningar. Man skall kunna
            leva både socialt och ekonomiskt tryggt i det här landet, och
            det skall omfatta alla människor.
          </note>
          <note>
            Jag är alldeles övertygad om att den som har en fet plånbok har
            betydligt större valfrihet än den som har en plånbok som inte
            innehåller några pengar alls.
          </note>
          <note>
            Därför är det så viktigt att vi försöker utjämna klyftorna i
            samhället, att vi på olika vägar gör det möjligt för människor
            att välja men också att känna trygghet.
          </note>
          <note>
            Detta är vad välfärden handlar om.
          </note>
          <note type="speaker">
            Anf. 136 RAGNWI MARCELIND (kd) replik:
          </note>
          <note>
            Fru talman! Inte ens valfrihet, Margareta Sandgren, innebär därmed
            att man känner trygghet. Man kan inte dra ett likhetstecken med
            att det är det som har det högsta värdet i en människas liv. Det
            är viktigt att se att det i livet finns andra värden än de materiella.
          </note>
          <note>
            När det gäller budgetprocessen gör vi i olika partier olika prioriteringar
            av vad vi vill lyfta fram som viktigt just utifrån vår politik.
            Här har vi helt enkelt gjort andra prioriteringar än Socialdemokraterna
            och därmed kunnat tillskjuta 380 miljoner utöver regeringens förslag.
            Jag skulle kunna ha en lång redovisning om varifrån pengarna tas,
            men jag hänvisar till vårt motionsalternativ.
          </note>
          <note type="speaker">
            Anf. 137 MARGARETA SANDGREN (s) replik:
          </note>
          <note>
            Fru talman! Jag förstår att det kan vara svårt att tala om det
            nu, men det hade varit en förklaring till hur Kristdemokraterna
            kan avsätta så mycket mer resurser. Någonstans måste ju pengarna
            tas.
          </note>
          <note>
            När det gäller det första som Ragnwi Marcelind kommenterade kan
            vi knappast göra någonting åt människors inre trygghet. Det har
            naturligtvis att göra med den trygghet som vi skapar runt människor.
          </note>
          <note>
            Social och ekonomisk trygghet har ju också effekter på den inre
            tryggheten, vilket är nog så viktigt.
          </note>
          <note type="speaker">
            Anf. 138 GUNNEL WALLIN (c) replik:
          </note>
          <note>
            Fru talman! Jag noterade tillfredsställd vad Margareta Sandgren
            sade, nämligen att det är viktigt att brott utreds. Det välkomnar
            jag, därför att som det är i dag läggs utredningar på hög och
            avskrivs.
          </note>
          <note>
            Medborgarna tappar förtroendet för rättsväsendet.
          </note>
          <note>
            Man struntar i att göra anmälningar, därför att det ändå inte
            leder till någonting. Det kan tyckas vara småbrott, men det måste
            ju stämmas i bäcken för att det skall bli resultat. Därför välkomnar
            jag Margareta
          </note>
          <note>
            Sandgrens inlägg om att brott skall utredas.
          </note>
          <note type="speaker">
            Anf. 139 MARGARETA SANDGREN (s) replik:
          </note>
          <note>
            Fru talman! Jag vill bara understryka att det är viktigt att
            alla brott utreds. Det har ju också skett en vändning under 1998
            när det gäller att komma till rätta med balanserna. Men fortfarande
            är genomströmningstiderna alldeles för långa, och fortfarande
            finns det stora balanser. Regeringen har också uttalat i propositionen
            att det är oerhört viktigt att man kommer till rätta med problemet.
          </note>
          <note type="speaker">
            Anf. 140 GUNNEL WALLIN (c) replik:
          </note>
          <note>
            Fru talman! Jag tycker att det är viktigt att tydligt gå ut och
            tala om detta för medborgarna, för jag upplever att det är en
            stor oro ute bland folk. De menar att det inte är lönt att göra
            anmälningar därför att det händer ändå ingenting. För att få rätsida
            på detta måste man börja utreda även om det är fråga om småbrott.
          </note>
          <note type="speaker">
            Anf. 141 SIW PERSSON (fp) replik:
          </note>
          <note>
            Fru talman! Margareta Sandgren frågade hur
          </note>
          <note>
            Folkpartiet finansierar de 377 miljoner kronorna som vi satsar
            extra på rättsväsendet. Nu har jag inte med mig bilagorna för
            de olika utgiftsområdena, eftersom det är en ganska betänklig
            hög. Men jag vet att varenda krona är täckt. Om det blir tid över,
            Margareta
          </note>
          <note>
            Sandgren, så går det bra att räkna.
          </note>
          <note>
            Sedan tog Margareta Sandgren upp hur viktigt det är med trygghet
            och tilltro. Ja, det skriver vi alla under på. Därför är det så
            oerhört tragiskt att den socialdemokratiska regeringen misslyckas
            med något som är så fundamentalt viktigt som att ge jobb åt människor.
            Aldrig har så många varit utan jobb, aldrig har så många känt
            otrygghet i sin dagliga tillvaro, aldrig har det varit så dåliga
            förutsättningar för just brottsförebyggande arbete på grund av
            arbetslöshet, social utslagning, dåligt utbildade ungdomar m.m.,
            m.m.
          </note>
          <note>
            Våra barn och ungdomar är framtidens byggare. Den grunden för
            framtidens byggare är underminerad genom bl.a. den övertro på
            centralistiska lösningar som den socialdemokratiska regeringen
            har och genom misstron mot enskilda människors möjligheter att
            utvecklas genom egna initiativ.
          </note>
          <note>
            Visst är det väl tragiskt att denna misstro mot enskilda människor
            skördat, och skördar, så många offer!
          </note>
          <note type="speaker">
            Anf. 142 MARGARETA SANDGREN (s) replik:
          </note>
          <note>
            Fru talman! Inledningsvis tog Siw Persson upp detta med finansieringen.
            Jag förstår väl att Folkpartiet också har finansierat de extra
            satsningarna på rättsväsendet. Men det var inte det jag frågade
            om, utan jag frågade hur man har finansierat dem. Det kunde vara
            intressant att veta, för pengarna skall tas någon annanstans och
            det är ganska stora belopp det handlar om.
          </note>
          <note>
            När det sedan gäller arbetslösheten, som naturligtvis är det
            viktiga i detta sammanhang, känner vi socialdemokrater en mycket
            stor oro över den höga arbetslösheten. Siw Persson säger att den
            aldrig har varit så stor som nu. Den har varit ganska hög under
            de borgerliga åren. Med tanke på den kritik som ständigt uttalas
            mot socialdemokratin i dessa sammanhang kan man ju undra varför
            inte den borgerliga regeringen lyckades åstadkomma bättre resultat.
          </note>
          <note type="speaker">
            Anf. 143 SIW PERSSON (fp) replik:
          </note>
          <note>
            Fru talman! Jag tänker inte gå in på någon sifferexercis, men
            jag vill åter understryka att vi har varenda krona finansierad.
          </note>
          <note>
            Det är glädjande att den socialdemokratiska regeringen känner
            stor oro. Det är tragiskt att inte denna oro har gett större effekt
            än den har gjort.
          </note>
          <note>
            Sedan kom då de borgerliga åren igen, men kom ihåg, Margareta
            Sandgren, att det är omöjligt för en borgerlig regering att under
            tre år klara av det som flera årtionden av socialistiska regeringar
            har åstadkommit.
          </note>
          <note type="speaker">
            Anf. 144 MARGARETA SANDGREN (s) replik:
          </note>
          <note>
            Fru talman! Men vi skall klara det under fyra år!
          </note>
          <note type="speaker">
            Anf. 145 ANDERS G HÖGMARK (m):
          </note>
          <note>
            Fru talman! Efter att ha lyssnat på replikskiftena och debatten
            om normer och värderingar och om familjens roll eller inte är
            det ganska tråkigt att jag har skrivit ett manuskript, för jag
            känner mig ganska frestad att gå in i den debatten. Jag måste
            nog, trots mitt manuskript, säga att jag blir något förvånad när
            jag lyssnar på Kia Andreassons uppfattning. Jag vill ställa en
            fråga som osökt infinner sig, med all respekt för att man kan
            ha individuella uppfattningar, om familjen och familjens nästintill,
            om inte hemska roll så åtminstone obetydliga eller överspelade
            roll, styrd av patriarkatet. Är den representativ för hela det
            parti som Kia Andreasson i dag företräder i justitiedebatten?
            Eller är hon en udda fågel? Då må det väl vara hänt. Men man kan
            fråga sig om det finns lite mer av mångfald i detta gröna parti.
            Förhoppningsvis är det så, men det kan väl Kia Andreasson ge svar
            på.
          </note>
          <note>
            Fru talman! Det här är också intressant eftersom vi i går, som
            fru talmannen och vi andra känner till, hade möjlighet att högtidlighålla
            50-årsminnet av
          </note>
          <note>
            FN:s deklaration om de mänskliga rättigheterna. I en av dessa
            artiklar, som bl.a. lästes upp i Storkyrkan vid en fin högtid,
            ingår just skyddet av familjen som en viktig punkt. Jag vet inte
            om Kia Andreasson skall ta tillfället i akt att ta avstånd från
            den artikeln här. Det borde hon logiskt sett göra utifrån vad
            hon sade tidigare. Men det kanske känns lite för besvärande.
          </note>
          <note>
            Så går jag över till det manuskript som jag hade författat. Jag
            har för avsikt att säga något om domstolsväsendet. Det ingår ju
            som en viktig i del i rättskedjan. Men det är en lite annorlunda
            länk jämfört med polis, åklagare och kriminalvård. Domstolarnas
            uppgifter är ju inte begränsade till att uppfylla samhällets kriminalpolitiska
            mål.
          </note>
          <note>
            En av domstolarnas allra viktigaste uppgifter är att värna rättsstatens
            principer. Därför har också domstolarna fått en särställning i
            förhållande till andra myndigheter, vilket uttrycks i grundlagen.
            Till skillnad från förvaltningsmyndigheter, t.ex. polis och åklagarmyndighet,
            lyder ej domstolarna under regeringen. Det är alltså en väldigt
            viktig rågång i rättsstaten. Jag får återkomma till detta lite
            senare.
          </note>
          <note>
            Det vore en överdrift att påstå att domstolsväsendet befinner
            sig i kris. Men att det finns påtagliga brister inom domstolsväsendet
            framgår ju klart både av regeringens budgetproposition och av
            det som utskottet sagt. Det gäller också utskottets
          </note>
          <note>
            "taleskvinna". Det har ju bara varit kvinnor här - bara och bara
            förresten, det är nog fint det också - som har företrätt de olika
            partierna.
          </note>
          <note>
            Det är alltså helt klart att det överallt finns en insikt om
            att det finns stora brister i domstolsväsendet.
          </note>
          <note>
            Vissa delar är det värre med än andra, det handlar framför allt
            om förvaltningsdomstolarna. Det handlar även om hovrätterna inom
            det allmänna domstolsväsendet. Det råder ingen tvekan om att de
            50 miljoner kronor extra som Moderata samlingspartiet har föreslagit
            hade gjort utomordentligt stor nytta i detta domstolsväsende.
            Det uppvisar ju ärendebalanser, målbalanser, som gör att enskilda
            inte får sin rätt prövad. Man kan få vänta i åratal. Det gäller
            framför allt inom förvaltningsdomstolsväsendet.
          </note>
          <note>
            Det är ganska anmärkningsvärt att man så relativt lättvindigt
            kan säga nej till de 50 miljonerna. Dessutom har man, vilket jag
            strax återkommer till, en ambition att spara ytterligare ett par
            hundra miljoner kronor i domstolsväsendet. Den bilden verifieras
            av både regeringen i propositionen och utskottsmajoriteten.
          </note>
          <note>
            Det finns en del saker att göra inom den befintliga organisationen.
            Det talas ju mycket om att man behöver organisera om domstolsväsendet.
            Vi har bl.a. i reservation 5 pekat på åtgärder för att komma till
            rätta med problemet med inställda huvudförhandlingar. Jag skall
            inte gå in närmare på det. Vi har tidigare lagt fram förslag om
            detta. Riksrevisionsverket har i en rapport redovisat brister
            i bl.a. delgivningsprocessen.
          </note>
          <note>
            Vi är förvånade över, det vill jag gärna säga, att inte regeringen
            trots att utskottet så tydligt har pekat på de här problemen,
            där är vi ju ense på det sättet, återkommer med förslag i syfte
            att effektivisera så att det blir ett lägre antal inställda huvudförhandlingar.
          </note>
          <note>
            Fru talman! Det har diskuterats mycket om behovet av att reformera
            domstolsväsendet. Flera utredningar har varit på gång under de
            senaste åren. En hel del beredningsarbete pågår i Regeringskansliet.
            Den kanske mest uppseendeväckande, den som har låtit tala mest
            om sig, är Domstolskommittén. Den fick i uppdrag att med ett besparingsbeting
            på 200 miljoner kronor åstadkomma förändringar inom framför allt
            förstainstansen. Ett förslag i, och en utgångspunkt för, direktiven
            var att man skulle göra en mycket kraftfull neddragning av antalet
            tingsrätter.
          </note>
          <note>
            Domstolskommittén fick som bekant förändrade direktiv, reviderade
            direktiv. Men den lyckades ändå inte klara av frågan och leva
            upp till direktiven att få någon form av politisk majoritet för
            att kraftfullt reducera antalet tingsrätter. Man skildes från
            denna uppgift efter att ha bett att få slippa den - gånge denna
            kalk ifrån oss. Man fick i uppgift att slutföra vissa saker när
            det gäller beredningsorganisationen och utbildningsfrågor för
            notarier och domare.
          </note>
          <note>
            Sedan skulle det material som Domstolskommittén hade arbetat
            ihop, och det var ett ganska ansenligt material, sammanställas
            och inlevereras till departementet. Där skulle beredning ske i
            annan ordning. Det är en ganska gedigen lunta; Domstolsorganisationen,
            en sammanställning från grundmaterial från 1995 års domstolskommitté
            (SoU 1998:135).
          </note>
          <note>
            Beredning i annan ordning låter ju lite intressant.
          </note>
          <note>
            Nu är frågan: Vad gör man då när det politiska systemet så klart
            har markerat att man inte vill veta av en kraftfull nedläggning
            av tingsrätter? Departementschefen har låtit antyda att hon skall
            komma igen, som hon uttrycker det. Hon skall få igenom detta i
            annan ordning.
          </note>
          <note>
            Regeringskansliet kan ju ta del av vad vi säger i protokollets
            form, men det hade i och för sig varit av glädje och intresse
            om någon i regeringen hade bevärdigats delta i denna debatt oaktat
            den nu sker på eftermiddagen på fredagen. Men det finns ju som
            sagt, fru talman, protokollets form för att ta del av vad vi säger
            i parlamentet.
          </note>
          <note>
            De här uppgifterna - att hitta en form för hur man skall spara
            pengar och, som man antyder, lägga ned ett antal tingsrätter -
            har uppdragits åt den tidigare expeditionschefen, numera generaldirektören,
            i Domstolsverket. Generaldirektören har organiserat om
          </note>
          <note>
            Domstolsverket. Jag säger att det är generaldirektören som har
            gjort det, för det har uppenbarligen inte dragits i styrelsen.
          </note>
          <note>
            Man har tillskapat en extra enhet, en utvecklingsenhet. Inom
            den enheten, fru talman, finns det en liten specialgrupp som skall
            vara någon form av tankesmedja, om man får uttrycka det så, för
            att utveckla domstolsväsendet. Den skall rationalisera detta och,
            kan man ana, lägga ned ett stort antal tingsrätter. För att ytterligare
            markera specialfunktionen kan man inte sitta i Jönköping med den
            här gruppen. Dessa människor är så kvalificerade att man måste
            sitta nära departementet. Man har kommit över ett kontorsutrymme
            på Riddarholmen - förmodligen inte helt gratis. Där tänker man
            nu smida och utveckla underlag för att förändra domstolsväsendet.
          </note>
          <note>
            Det här tycker jag, fru talman, reser vissa principiella frågor
            med tanke på domstolarnas klara särställning när det gäller att
            vara separerade från regeringsmakten. Går det nu inte att ha de
            olika verk som utlokaliserades i landet? Kan man inte hålla funktionerna
            kompletta ute på dessa orter? Måste det nu tillskapas speciella
            enheter i Stockholm? Detta är
          </note>
          <note>
            Domstolsverkets beslut, som dock inte är styrelsebeslut, det
            vill jag markera. Det hade varit intressant att ta upp denna punkt
            i Domstolsverkets styrelse.
          </note>
          <note>
            Skall det här bli stilbildande nu, att ämbetsverken börjar tala
            om att de inte klarar att vara lokaliserade ute i landet utan
            måste tillskapa enheter i Stockholm?
          </note>
          <note>
            Vad innebär det för framtiden?
          </note>
          <note>
            Någon har lite elakt påstått att det här är ett elegant sätt
            att lösa problemen med rekrytering av generaldirektörer och att
            lösa deras bostadsproblem. Men så simpelt kan det väl, fru talman,
            knappast vara som att det skulle vara en lösning på en sådan sak?
            Men det ställer ett antal frågor på sin spets. Det skulle vara
            utomordentligt intressant om socialdemokratiska företrädare här
            kunde ge lite besked på den punkten.
          </note>
          <note>
            Hur ser de på att Domstolsverket skaffar sig en sådan här specialavdelning?
          </note>
          <note>
            Fru talman! I sakfrågan utvecklar vi i reservation
          </note>
          <note>
            8 frågan om hur vi ser på reformarbetet inom domstolarna. Vi
            är absolut mot en omfattande nedläggning av tingsrätter. Där har
            vi en gemensam reservation med Kristdemokraterna, Centerpartiet
            och Folkpartiet. Vi menar att det finns många andra sätt att gå
            vidare på. Vi antyder bara kortfattat att man på sikt kan tänka
            sig sammanslagningar mellan de olika domstolarna, förvaltningsdomstolarna
            och de allmänna domstolarna.
          </note>
          <note>
            Men det är utomordentligt trist att det över hela denna debatt,
            över hela detta behov av att reformera, svävar ett hot mot de
            små tingsrätterna. Det gäller
          </note>
          <note>
            Ljungby. Det gäller Åmål, som diskuterades i en interpellationsdebatt
            som Gun Hellsvik var uppe i den
          </note>
          <note>
            27 november. Över Stenungsund och Värnamo, jag skulle kunna fortsätta
            den här uppräkningen, svävar nu svärdet. Skall statsrådet Laila
            Freivalds och den här beredningsprocessen i utvecklingsenheten
            i Domstolsverket se till att man utan riksdagens agerande och
            mot den politiska majoriteten lägger ned ett stort antal väl fungerande
            domstolar?
          </note>
          <note>
            Jag skulle vilja ställa en fråga till Socialdemokraternas företrädare.
            När riksdagen har sagt nej och när politikerna inte vill gå vidare
            i denna process, är avsikten då att gå runt riksdagen, bereda
            detta i annan ordning och komma med förslag i en annan ända? Fru
            talman! Regeringen har möjlighet att ändra domsagoindelning. Då
            kan den bakvägen, trots att det i denna riksdag finns en majoritet
            mot en stor indragning av små tingsrätter, göra dessa förändringar.
          </note>
          <note>
            Om man går tillbaka i historien kunde man redan i slutet av 60-talet
            läsa om problemen med att lägga ned små tingsrätter. Det är förvisso
            inte lätt. Men, fru talman, det är alltid mycket enklare att i
            en parlamentarisk demokrati reformera i samklang, i en dialog,
            med parlamentet än att tycka att parlamentet utgör ett besvärande
            inslag som man måste gå runt, vilket jag inte tror väcker någon
            respekt om man skall reformera. Och en reformering på vissa områden
            är nödvändig.
          </note>
          <note>
            Fru talman! Jag vill avsluta med att säga att det finns en sak
            som gläder mig speciellt i betänkandet, nämligen konstaterandet
            att vi nu har fått gehör för en översyn av ersättningarna till
            nämndemännen. Det tycker jag är bra. Alice Åström tillhör ju minoriteten,
            reservanterna. Det hade varit roligare om alla partier hade kunnat
            ställa sig bakom detta. Men Alice
          </note>
          <note>
            Åström pekade på att ett skäl till att hon inte kunde ställa
            sig bakom detta var att vi inte hade specificerat nivån på förändringen
            av arvodena. Men en förutsättningslös översyn kräver ju faktiskt
            en viss öppenhet, och jag tycker att det är beklagligt att Alice
            Åström inte kunde sälla sig till denna skara. Miljöpartiet och
          </note>
          <note>
            Kia Andreasson har sällat sig till majoriteten. Och det är glädjande
            att se att majoritetens treenighet inte fungerar helt utan att
            det finns vissa sprickor i den. Vi kommer nogsamt, även i andra
            sakfrågor, att följa hur denna treenighet kommer att utvecklas
            under våren, en nog så kritisk period i treenighetens samarbete.
          </note>
          <note>
            Fru talman! Med det anförda yrkar jag bifall till de yrkanden
            som Gun Hellsvik tidigare under överläggningen har framfört.
          </note>
          <note type="speaker">
            Anf. 146 KIA ANDREASSON (mp) replik:
          </note>
          <note>
            Fru talman! Jag kunde inte tro att det skulle bli en så stor
            diskussion om att jag vågade anmärka på ordet familj. För att
            jag skulle ha en definition sprang jag ned och hämtade Bonniers
            svenska ordbok. Där står det att familj är detsamma som föräldrar
            och barn och eventuella andra släktingar i samma hushåll. Och
            det var detta institutionsbegrepp som jag anmärkte på.
          </note>
          <note>
            Jag tror inte att denna familj är nog för att lösa de problem
            med brottslighet som finns i samhället. Det var i detta sammanhang
            som jag tycker att Moderaterna betonar att det räcker med denna
            familj, de vuxna som finns i samma hushåll. Miljöpartiet anser
          </note>
          <note>
            - även andra partier anser det - att det behövs mer resurser
            i samhället för att förebygga brott bland unga. Det måste finnas
            fler institutioner med fler vuxna som bryr sig om barnen i samhället.
            Det behövs fritidsgårdar, dagis, extraföräldrar som avlastningshem,
            och annat som följer med detta synsätt.
          </note>
          <note>
            Enligt Miljöpartiets syn är alla samhällets vuxna, inte enbart
            de som ingår i familjen, en resurs för att ge barnen trygghet.
            Det kan inte isoleras till bara familjen och skolan. Det var där
            som grundsynen i ord skilde sig.
          </note>
          <note>
            Beträffande den andra frågan om nämndemännen ser Anders G Högmark
            genast en spricka i synsätt och säger att man skall följa den
            noga. Han har ett önsketänkande om att detta skall gå åt skogen.
            Men lägg märke till att hela utskottet har sagt att det är mycket
            viktigt. Det är inte någon spricka. Vi vill bara ha en översyn,
            och de andra kanske tror att det blir väldigt dyrt. Det är skillnaden.
          </note>
          <note type="speaker">
            Anf. 147 ANDERS G HÖGMARK (m) replik:
          </note>
          <note>
            Fru talman! Jag tror att Kia Andreasson med lite dimridåer nu
            försöker dra sig tillbaka. Och det kan hända att uttrycket inte
            var så lämpligt valt. Det vore faktiskt glädjande om vi vore överens
            om att vuxenvärlden har ett ansvar, och i vuxenvärlden ingår familjen
            - familjen kan vara mer eller mindre komplett.
          </note>
          <note>
            Då behöver vi inte diskutera detta mer. Men Kia
          </note>
          <note>
            Andreasson markerar så tydligt att hon inte ställer sig bakom
            just ordet familj, dessutom befläckat med lite av patriarkatets
            solkighet. Nu har vi hört detta.
          </note>
          <note>
            Det är alldeles uppenbart att oppositionen med glädje noterar
            sprickor i majoriteten. Det ligger ju i hela parlamentarismens
            idé. Och vi kommer nogsamt att följa detta och de förmöten och
            diskussioner som leder fram till eller inte leder fram till en
            samsyn. Det är faktiskt privilegiet i en majoritetsgruppering
            att bli kritiskt och konstruktivt granskad av oppositionen.
          </note>
          <note>
            Jag kan lova att den granskningen kommer. Och om det blir sprickor
            av bestående slag kommer minoriteten och oppositionen inte att
            gråta, knappast väljarna heller.
          </note>
          <note type="speaker">
            Anf. 148 KIA ANDREASSON (mp) replik:
          </note>
          <note>
            Fru talman! Det var väl på tiden att vi kunde reda ut familjebegreppet
            och inte dra de växlar som Moderaterna gjorde så fort jag kritiserade
            att familjebegreppet är ett snävt begrepp och att jag ville ha
            ett lite vidare begrepp när vi talar om vuxna och samhället.
          </note>
          <note>
            Det var också positivt att Anders G Högmark förstod att detta
            inte är någon spricka. Det har inte blivit en spricka. Därför
            kan vi inte tala om en spricka.
          </note>
          <note type="speaker">
            Anf. 149 ANDERS G HÖGMARK (m) replik:
          </note>
          <note>
            Fru talman! Eftervärlden får i protokollet, inklusive referatet
            från uppslagsboken, utröna Kia Andreassons och eventuellt Miljöpartiets
            familjesyn. Men det gagnar inte debatten att föra denna diskussion
            längre.
          </note>
          <note>
            När det gäller sprickbildning och annat är det klart att detta
            inte tillhör de stora sprickorna. Men en gradvis krackelering
            brukar alltid vara ett gott förebud.
          </note>
          <note type="speaker">
            Anf. 150 ALICE ÅSTRÖM (v) replik:
          </note>
          <note>
            Fru talman! Jag förstår att Anders G Högmark verkligen hade en
            önskan att jag också skulle ha anslutit mig till reservationen
            som gäller ersättningen till nämndemän, dessutom utifrån resonemanget
            att man nu ser en spricka och att majoriteten nu skall falla isär,
            osv. Men den glädjen kommer Anders G
          </note>
          <note>
            Högmark inte att få. Det viktiga, vilket jag också poängterade,
            är att det delvis handlar om vilken nivå som det skall vara på
            höjningen. Men det handlar också om att detta är en ganska stor
            grupp och att detta kommer att innebära avsevärda kostnader. Om
            man nu menar allvar med en översyn och med den översynen menar
            att man skall höja nivåerna, kommer detta att innebära en betydande
            kostnad. Vi säger i reservationen att även om det skulle vara
            önskvärt i sig har vi också statsfinanserna att ta hänsyn till
            - till ramarna och utgiftstaken. Men vi måste också kunna prioritera
            inom de olika områdena. Och eftersom vi i
          </note>
          <note>
            Vänsterpartiet i dag inte ser att vi har möjlighet att prioritera
            de summor som detta kommer att röra sig om, om man menar allvar
            med det, då skall man inte heller ställa sig bakom en översyn
            och en utredning, om man inte är beredd att skjuta till pengar
            i den storleksordning som kommer att behövas. Den prioriteringen
            gör inte Vänsterpartiet i dag. Man får prioritera mellan olika
            saker som säkert upplevs som väldigt viktiga och är viktiga. Men
            man får ta dem i en prioritetsordning. Och Vänsterpartiet är inte
            berett att göra den prioriteringen och tycker att det skulle vara
            ohederligt att ställa sig bakom en översyn och en utredning när
            man inte är beredd att skjuta till resurserna.
          </note>
          <note type="speaker">
            Anf. 151 ANDERS G HÖGMARK (m) replik:
          </note>
          <note>
            Fru talman! Det är en klar och ärlig redovisning, och den respekterar
            jag självfallet. Tycker man på det sättet så röstar man på det
            sättet. Sedan får vi se vilken aktivitet från Regeringskansliet
            som majoritetens uttalande kommer att föranleda.
          </note>
          <note type="speaker">
            Anf. 152 INGEMAR VÄNERLÖV (kd):
          </note>
          <note>
            Fru talman! Jag tänker tala lite grann om åklagarväsendet och
            domstolsväsendet.
          </note>
          <note>
            Först vill jag nämna lite grann om varifrån pengarna tas, som
            Margareta Sandgren frågade tidigare.
          </note>
          <note>
            Hon nämnde de 380 miljoner kronor som vi vill förstärka rättsväsendets
            budget med. Jag har en lista på våra förslag till budgetförstärkningar
            som innefattar
          </note>
          <note>
            37 punkter för nästa år. Jag kan nämna en punkt: Vi räknar med
            att ett behovsprövat barnbidrag skulle kunna ge 1 miljard kronor.
            Det täcker i någon mån dessa 380 miljoner kronor.
          </note>
          <note>
            Jag börjar med åklagarorganisationen. Vi kristdemokrater menar
            att det skall finnas särskilda ungdomsrotlar som arbetar förebyggande
            och skyndsamt utreder brott där ungdomar är inblandade. När barn
            och ungdomar är brottsoffer skall det på polis- och åklagarmyndigheterna
            finnas särskilt utbildad personal som tar hand om dessa. Fortbildning
            bör ske för personal i det avseendet.
          </note>
          <note>
            Både polis och åklagare skall få möjlighet till utökad kompetens,
            och karriärmöjligheten för åklagare bör ses över för att öka yrkets
            attraktivitet. Kvalificerade advokater skall kunna biträda åklagare
            i komplicerade ekobrottsmål.
          </note>
          <note>
            Ett förbättrat polisväsende förväntas leda till att åklagarna
            kommer att få alltfler ärenden. För att kunna möta denna utveckling
            och agera snabbt måste åklagarväsendet tilldelas ytterligare resurser.
          </note>
          <note>
            Regeringen menar i sin proposition att åklagarorganisationen
            nu har kommit upp i samma arbetskapacitet som man hade strax före
            åklagarreformen 1996, detta trots att antalet anställda minskat
            och att ekonomin har varit ansträngd.
          </note>
          <note>
            Vid en utfrågning inför utskottet den 12 november verkade dock
            riksåklagare Klas Bergenstrand ha en något annorlunda uppfattning.
            Med all önskvärd tydlighet delgav han utskottet sin oro inför
            framtiden.
          </note>
          <note>
            Han poängterade att bortfallet av 60 åklagare har lett till ett
            utomordentligt ansträngt arbetsläge med försämrad arbetsmiljö
            och på flera håll en tendens till utmattning. Detta omnämns även
            i betänkandet.
          </note>
          <note>
            Fru talman! Mot bakgrund av Riksåklagarens tydliga signaler framstår
            Kristdemokraternas budgetförslag som varande i linje med det verkligheten
            kräver. Vi vill avsätta ytterligare 50 miljoner kronor till åklagarväsendet
            för att beredskap skall finnas för ett ökat antal ärenden till
            följd av att fler poliser kommer i tjänst.
          </note>
          <note>
            Vi kristdemokrater har under många år yrkat på att en särskild
            ekobrottsmyndighet skall inrättas för att hantera den avancerade
            ekobrottsligheten. Den 1
          </note>
          <note>
            januari i år inrättades en myndighet inom åklagarväsendet med
            särskilda uppgifter att samordna och utveckla bekämpningen av
            ekonomisk brottslighet. Vi anser att all allvarlig ekonomisk brottslighet,
            innefattande också grova miljöbrott, kräver operativa insatser
            av sådan kvalificerad art att en enhetlig myndighetsstruktur och
            ledning är nödvändig. Organisationen bör vara flexibel och utgå
            från de behov som föreligger.
          </note>
          <note>
            Kristdemokraterna har tidigare motionerat om vikten av att miljöbrott
            ses som en del av den ekonomiska brottsligheten. Miljöbrottens
            karaktär är densamma som traditionell ekobrottslighet, på det
            sätt att brott begås i näringsverksamhet och utgör ett utpräglat
            vinningsbrott. Bekämpandet av miljöbrott kräver utpräglad kompetens
            och en avancerad organisationsstruktur. Det vore naturligt för
            den nya ekobrottsmyndigheten att också handlägga ärenden som rör
            miljöbrott.
          </note>
          <note>
            Sedan är det domstolsväsendet. Vi anser att i vårt demokratiska
            samhälle är domstolarnas rättsskipande verksamhet mycket viktig.
            Domstolarnas uppgift är att handlägga mål och avgöranden på ett
            rättssäkert och effektivt sätt, beakta allas likhet inför lagen
            samt iaktta saklighet och opartiskhet. Dom skall levereras inom
            rimlig tid.
          </note>
          <note>
            Verksamheten i den första instansen skall bedrivas med god lokal
            förankring. Närheten till domstolen samt en god lokal insyn utgör
            här ett ovärderligt inslag i rättssamhället. Domstolsorganisationens
            särställning kräver flexibilitet. Det är därför angeläget att
            särskilt brådskande mål och avgöranden skall kunna handläggas
            snabbt utan att det löpande arbetet blir lidande.
          </note>
          <note>
            En domstol bör för att fungera väl bestå av trefem ordinarie
            domare. Kompetensen inom domstolarna skall tillgodose de krav
            som kan ställas för en rättssäker dom. Lagfarna domare samt nämndemän
            skall därför få möjlighet till fortbildning för att få kunskaper
            om nya lagar och förhållanden i samhället. Antalet nämndemän skall
            inte reduceras.
          </note>
          <note>
            Nämdemännens och jurymännens arvoden måste ses över. Därför är
            vi glada över att utskottet i sitt betänkande i en skrivning till
            regeringen just betonar vikten av att nämndemännens ersättning
            och utbildning genast ses över och justeras.
          </note>
          <note>
            Arbetsläget i hovrätterna samt läns- och kammarrätterna är besvärligt.
            Målen i hovrätterna har i genomsnitt blivit mer omfattande, vilket
            lett till en ökad ärendebalans. En stor del av målen får vänta
            på hovrättens avgörande, trots att skriftväxling och övriga beredningsåtgärder
            är avslutade. Situationen är densamma i läns- och kammarrätterna.
            Av regeringens budgetproposition framgår att 1997 fanns det sju
            länsrätter som hade en genomströmningstid för skattemål som översteg
            24 månader och tre länsrätter som hade en genomströmningstid som
            översteg 40 månader. Därför har Domstolsverket satt in särskilda
            åtgärder för att hjälpa de länsrätter som har störst antal äldre
            skatte- och socialförsäkringsmål. Trots den oroväckande situationen
            och utvecklingen anser ändå regeringen att domstolsväsendet inte
            kommer att vara i behov av något resurstillskott. Medel skall
            i stället tas från tingsrättsorganisationen och omfördelas till
            övriga domstolar. Domstolsverkets behov av resursförstärkningar
            skall tillgodoses genom anslagssparande.
          </note>
          <note>
            Vi kristdemokrater menar att läget är allvarligt.
          </note>
          <note>
            För att något komma till rätta med domstolarnas besvärliga situation
            bör därför anslagsområdet tilldelas
          </note>
          <note>
            60 miljoner kronor utöver regeringens nivå. Dessa pengar skall
            särskilt gå till hovrätterna samt läns- och kammarrätterna där
            omloppstiderna är alldeles för långa.
          </note>
          <note>
            Fru talman! Jag yrkar bifall till reservation nr 10.
          </note>
          <note>
            För övrigt står jag bakom de övriga reservationerna som kristdemokraterna
            har och även våra särskilda yttranden.
          </note>
          <note>
            Anf. 153 ANN-MARIE
          </note>
          <note type="speaker">
            FAGERSTRÖM (s):
          </note>
          <note>
            Fru talman! Som vi har hört här i debatten omfattar rättsväsendet
            flera viktiga verksamhetsområden.
          </note>
          <note>
            Själv tänker jag uppehålla mig kring domstolsorganisationen.
          </note>
          <note>
            Jag kan hålla med Anders G Högmark att det vore bra om vi hade
            medel att tillföra Domstolsverket såväl som andra myndigheter
            inom rättsväsendet.
          </note>
          <note>
            Men jag anser inte att det finns några extra pengar.
          </note>
          <note>
            Därför tycker jag att det vore viktigt att Anders G
          </note>
          <note>
            Högmark kunde tala om varifrån han och moderaterna tänker ta
            de 50 miljoner som skall tillföras domstolsorganisationen. Vilka
            andra områden skall få stå tillbaka?
          </note>
          <note>
            Under senare år har denna verksamhet debatterats mycket intensivt.
            Detta finner jag naturligt med anledning av att regeringen tillsatte
            en kommitté sommaren 1995 som hade till uppgift att arbeta fram
            ett förslag efter ganska snäva direktiv. De innebar bl.a.
          </note>
          <note>
            att banta ned våra domstolar mer än vad kommitténs ledamöter
            ansåg vara genomförbart. Denna kommitté, dvs. 1995 års domstolskommitté,
            där jag för övrigt själv var ledamot, hade också till uppgift
            att ta fram förslag till ny beredningsorganisation samt notarieoch
            domarutbildning. Uppdraget begränsades till att avse domstolarnas
            inre organisation.
          </note>
          <note>
            Jag anser att en förändring och reformering av domstolsväsendet
            är nödvändigt för att kunna möta framtiden. Efter den tid jag
            har varit med i arbetet är jag, i likhet med många andra som har
            kännedom om domstolsarbetet, övertygad om att domstolsväsendet
            är i stort behov av modernisering. Detta är med tanke på att domstolarnas
            roll i samhället sannolikt kommer att öka.
          </note>
          <note>
            Det finns mycket som talar för att arbetsbördan i domstolarna
            kommer att förändras. Det innebär att domstolsorganisationen måste
            vara flexibel för att kunna möta förändringar utan större omorganisationer.
            Därför är det för mig och oss socialdemokrater helt rätt, som
            framgår av budgetpropositionen, att reformera domstolsorganisationen.
            Bl.a. skall försök med ökad samverkan inom och mellan de olika
            domstolarna inledas.
          </note>
          <note>
            Vad beträffar reservation 8 under mom. 13 är min personliga uppfattning
            - utan att för den skull föregå de försöksverksamheter som pågår
            och skall påbörjas
          </note>
          <note>
            - att en viss förändring bör komma till stånd i framtiden och
            att det är många aspekter som behöver analyseras och övervägas
            mycket noggrant innan regeringen fattar några beslut om den yttre
            organisationen.
          </note>
          <note>
            Det är för mig orätt att, i likhet med reservanterna, blunda
            för behovet av en modernisering av våra domstolar genom att bestämt
            säga nej till en förändring i framtiden.
          </note>
          <note>
            För den skull, fru talman, tar jag inte i dag ställning för en
            självklar minskning av våra domstolar.
          </note>
          <note>
            Antalet inställda huvudförhandlingar i brottmål är något som
            vållar domstolsväsendet stora bekymmer.
          </note>
          <note>
            Samtidigt som det innebär en fara för rättssäkerheten kostar
            det myndigheten onödiga pengar. Från utskottets sida har vi vid
            tidigare tillfällen gjort regeringen uppmärksam på detta.
          </note>
          <note>
            Eftersom utskottet har fått besked om att frågan är föremål för
            övervägande i Justitiedepartementet och ett förslag väntas snarast
            vill vi inte föregå denna utredning, utan vi vill därför att reservationen
            skall avslås.
          </note>
          <note>
            Vad beträffar ersättningen till nämndemän är enligt vår mening
            en höjning önskvärd. Jag kan inte riktigt förstå de tidigare talare
            som är glada för att det äntligen kommer en översyn till stånd
            av denna ersättning. Det är just det som pågår. Utskottet har
            tidigare ålagt regeringen att göra en översyn av arvoden. Då vi
            också vet att det pågår en översyn av dessa arvoden och att det
            kommer ett förslag inom kort som tar hänsyn till problematiken
            med det tak som i dag finns för förlorad arbetsförtjänst vill
            vi vänta på regeringens förslag till förändring.
          </note>
          <note>
            Vi socialdemokrater, och såvitt jag förstår även
          </note>
          <note>
            Vänsterpartiet, kan konstatera att det statsfinansiella läget
            inte ger utrymme för mera genomgripande förändringar.
          </note>
          <note>
            Här, fru talman, säger Kia Andreasson, företrädaren för Miljöpartiet,
            att det inte finns något statsfinansiellt läge för någon större
            utvidgning, men hon står ändå bakom betänkandet i denna fråga.
            Visserligen lackar det mot jul, men en önskelista av det här slaget
            finns det inte utrymme för.
          </note>
          <note>
            Med detta, fru talman, yrkar jag bifall till reservation 6 och
            för övrigt bifall till hemställan i justitieutskottets betänkande
            nr 1 samt avslag på övriga reservationer.
          </note>
          <note type="speaker">
            Anf. 154 KIA ANDREASSON (mp) replik:
          </note>
          <note>
            Fru talman! Det står i betänkandet att det som det också gäller
            är längden på sammanträdena och att det kan finnas ett utrymme
            för en höjning just med hänsyn till längden. I dag får alla samma
            arvode, 300 kr, även om de sitter från kl. 8 på morgonen till
            kl. 8 på kvällen. Det skulle vara intressant om regeringen kunde
            se över reglerna, så att det blir en höjning, kanske inte en generell
            höjning totalt men en höjning just för långa sammanträden. Det
            beloppet äts ju upp bara av kostnaden för förtäring under en lång
            dag.
          </note>
          <note>
            Kostnaderna behöver inte bli så stora. Det skall bli intressant
            att se.
          </note>
          <note>
            Det är den översynen som jag vill ha tillbaka. Det kan finnas
            utrymme också om vi genomför andra förändringar inom domstolsväsendet,
            t.ex. i fråga om inställda förhandlingar i domstolar, som kostar
            väldigt mycket pengar. Vi kanske kan justera där och få pengar
            till detta område.
          </note>
          <note>
            Visst finns det möjligheter, i stället för att alltid skjuta
            upp det år efter år. Det har inte skett någon höjning på många
            år - jag kan inte ange vilket år som det skedde. Därför är det
            angeläget att få denna översyn.
          </note>
          <note>
            Anf. 155 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag har noterat att Kia Andreasson här i dag vid
            ett flertal tillfällen säger sig inte ha bundit sig till en höjning,
            men ändå kräver hon att regeringen skall komma med ett förslag
            utöver vad ekonomin tillåter. Med andra ord säger hon både ja
            och nej på samma gång.
          </note>
          <note type="speaker">
            Anf. 156 KIA ANDREASSON (mp) replik:
          </note>
          <note>
            Fru talman! Det skall inte vara oskäligt över budgetgränserna.
            Jag sade att det kan finnas utrymme för justeringar inom det budgetområdet,
            om vi kan finna andra poster som kan justeras så att det kommer
            in mer pengar. Vi sparar på andra områden och överför pengar till
            detta. Det finns möjligheter, och det är de som måste utredas.
          </note>
          <note>
            Anf. 157 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag behöver inte vara den som talar om för Kia Andreasson
            vad ett tillkännagivande av det här slaget innebär, men jag vill
            ändå påpeka precis det jag har sagt tidigare, nämligen att det
            kommer att kosta mer pengar än vad Kia Andreasson avser.
          </note>
          <note type="speaker">
            Anf. 158 ANDERS G HÖGMARK (m) replik:
          </note>
          <note>
            Fru talman! Ann-Marie Fagerström frågade mig var vi skulle ta
            pengarna. Hela livet är fyllt av prioriteringar, även politiken.
            Ett par poster som är tänkbara, som vi brukar tala om, är parti-
            och presstödet. Vi prioriterar mycket definitivt en bättre genomströmning
            i domstolarna, och kanske ett något lägre partioch presstöd. Jag
            tror att det ute i samhället finns en allmän uppfattning om att
            det är en klok prioritering.
          </note>
          <note>
            När det gäller frågan om den omfattande nedläggningen av tingsrätterna
            skulle jag vilja fråga: Anser
          </note>
          <note>
            Ann-Marie Fagerström att det i dag finns en politisk majoritet
            för en omfattande nedläggning av tingsrätter? Är svaret ja, skissera
            då gärna hur den politiska gruppering skulle se ut som formar
            den majoriteten!
          </note>
          <note>
            Är Kia Andreasson med där? Är Alice Åström med där? Är svaret
            nej, hur skall man då klara besparingskravet på 200 miljoner kronor,
            som ingick som en komponent?
          </note>
          <note>
            Ann-Marie Fagerström säger att hon förstår att det skulle ha
            varit önskvärt med 50 miljoner extra, men hon står egentligen
            bakom ett statsråd som vill banta verksamheten med 200 miljoner
            kronor.
          </note>
          <note>
            Som avslutning vill jag gärna göra en liten kommentar till detta
            att Domstolsverket bygger upp filialer i Stockholm: Är det någonting
            som Socialdemokraterna tycker är en bra modell, som flera ämbetsverk
            skall börja med?
          </note>
          <note>
            Anf. 159 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Anders G Högmark påstår här att det skulle vara partistödet
            allena som är avgörande för om Domstolsverket skall få mer pengar
            eller inte. Det är inte helt rättvist. Jag tycker att man kan
            vara lite mer ärlig i denna kammare och tala om vad man har sagt
            att man skall prioritera mer och ta bort pengar från. Det är inte
            min sak att tala om vilka förslag
          </note>
          <note>
            Moderaterna har lagt, utan det kan man själv göra mycket tydligare.
          </note>
          <note>
            Vad gäller hur många domstolar det skall finnas sade jag mycket
            tydligt i anförandet, och jag vidhåller det - det är dels en personlig
            uppfattning, dels en uppfattning som många om än inte alla partikamrater
            delar - att det är viktigt att man ser över det här. Det är inte
            nödvändigt att det finns domstolar på varje ort där de finns i
            dag, men vi bör få behålla det geografiska läget, hemkänslan och
            allt detta som är viktigt omkring. Jag vet att det finns utrymme
            för det.
          </note>
          <note type="speaker">
            Anf. 160 ANDERS G HÖGMARK (m) replik:
          </note>
          <note>
            Fru talman! Det brukar inte vara så att vi öronmärker olika intäktsposter
            och för dem till specifika kostnadsposter. För att vara lite pedagogisk
            tog jag ett exempel. Det handlade om 50 miljoner, och då behövde
            jag inte ta alla Moderata samlingspartiets besparingar, utan jag
            tog några. Det finns möjlighet att via elektronik och på annat
            sätt ta del av hela vårt budgetalternativ, så att man kan se vilken
            post man tycker bäst om och hur man vill kombinera, om man vill
            öronmärka posterna.
          </note>
          <note>
            Jag uppfattade det så att Socialdemokraterna nu markerar tydligt
            att man är för en nedläggning av ett antal tingsrätter. Det behöver
            inte finnas tingsrätter på alla ställen, säger Ann-Marie Fagerström.
            Nej, det indikerar att det behöver läggas ned ett antal. Skall
            man då leva upp till besparingskravet på 200 miljoner, som var
            en av förutsättningarna för Domstolskommitténs arbete, har jag
            det klart för mig. Det är alltså en ganska omfattande nedläggning
            av tingsrätter.
          </note>
          <note>
            Min fråga är då: Vem söker man skapa majoritet med för detta
            förslag? Är det med Kia Andreasson eller Alice Åström? Vi andra
            har markerat i reservationens form var vi står. Det politiska
            landskapet borde även ha uppmärksammats i Regeringskansliet.
          </note>
          <note>
            De kan också läsa protokollet efter dagens debatt.
          </note>
          <note>
            Anf. 161 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag vill ännu en gång påpeka att man inte har uppfattat
            mig rätt, om man tror att vi direkt har markerat att vi skall
            lägga ned några domstolar.
          </note>
          <note>
            Det har jag inte sagt i debatten i dag.
          </note>
          <note>
            Däremot säger jag att jag tycker att det är bra. Regeringens
            och Socialdemokraternas syn är att vi skall göra en reformering
            här och se över detta. Jag kan då tycka att det är viktigt, innan
            regeringen tar några beslut om en eventuell förändring, att det
            fortsatta arbetet sker i samverkan med Domstolsverket, domstolarna
            och framför allt domstolspersonalen.
          </note>
          <note type="speaker">
            Anf. 162 GUN HELLSVIK (m) replik:
          </note>
          <note>
            Fru talman! Jag skulle vilja ha ett litet förtydligande när det
            gäller just ersättningen till nämndemän.
          </note>
          <note>
            Ann-Marie Fagerström sade att det var onödigt att göra ett tillkännagivande,
            eftersom en utredning pågår. I reservationen uttalar man sig också
            positivt om borttagande av taket för ersättning för förlorad arbetsförtjänst.
            Men en av de stora tvistefrågorna när det gäller ersättning till
            nämndemän har ju varit hur man på ett vettigt sätt skall arvodera
            dem som exempelvis är hemarbetande utan att ha någon lön - hemmafruar,
            hemmamän - och hur man skall ersätta dem som är egna företagare.
            Detta undvek Ann-Marie Fagerström nogsamt att ta upp.
          </note>
          <note>
            Det har som sagt gått en klar skiljelinje mellan å ena sidan
            socialdemokrater, som icke har velat sätta högre värde på de insatser
            som de personer gör som inte kan peka på en förlorad arbetsförtjänst,
            och å andra sidan de borgerliga partierna, som har pekat på vikten
            av att vi också kan locka egna företagare och hemarbetande. Det
            skulle vara intressant att få ett förtydligande från Ann-Marie
            Fagerström: Är ni intresserade av att se över även den delen eller
            vidhåller ni er gamla uppfattning, att det bara är löntagare som
            skall kunna komma i fråga?
          </note>
          <note>
            Anf. 163 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! I det här fallet är jag beredd att hålla med Gun
            Hellsvik. Även om löntagarna är väl så viktiga som nämndemän och
            skall vara det är det självklart inte bara löntagarkollektivet
            utan hela befolkningen som skall vara representerad även inom
            nämndemannakåren. Vi vet ju båda att det är det här som har varit
            ett stort hinder för att vi skall kunna få den "rätta" nämndemannakåren,
            om jag så får uttrycka mig. Det största hindret, som jag ser det,
            på den här punkten är just taket på 1 000 kr, som gör att en del
            inte helt får ersättning får förlorad arbetsförtjänst.
          </note>
          <note>
            Självklart är arvodet också viktigt, dels för de hemmafruar Gun
            Hellsvik talade om, dels för våra pensionärer, som någon nämnde
            här. Arvodet är inte högt - det vill jag inte påstå. Men det är
            inte där som jag tycker att den direkta svårigheten ligger. Jag
            vill påstå att taket är det främsta hindret för att ta på sig
            den här uppgiften. Men det är klart att det är viktigt.
          </note>
          <note>
            Vi ser nu över helheten: Arvodet, taket, allt ser man över på
            regeringsnivå och kommer med ett förslag så småningom.
          </note>
          <note type="speaker">
            Anf. 164 GUN HELLSVIK (m) replik:
          </note>
          <note>
            Fru talman! Jag konstaterar att jag fick ett svar som kan tolkas
            precis hur som helst. Men eftersom
          </note>
          <note>
            Ann-Marie Fagerström sade att det viktiga är att taket tas bort
            uppfattar jag det så att i varje fall Ann-Marie
          </note>
          <note>
            Fagerström håller fast vid den gamla socialdemokratiska linjen
            och har en annan uppfattning än den vi på den borgerliga sidan
            hela tiden har förespråkat. Har jag uppfattat det fel hoppas jag
            att Ann-Marie Fagerström tydligt uttalar att Socialdemokraterna
            nu är beredda att stödja ett förslag som innebär ökade möjligheter
            för den som inte kan peka på förlorad arbetsförtjänst att ta på
            sig uppdraget som nämndeman.
          </note>
          <note>
            Anf. 165 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Det sätt som man ser över det här på gör att jag
            kan säga att vi skall se till att vi får en bred uppslutning i
            vår nämndemannakår, och det är vi överens om.
          </note>
          <note type="speaker">
            Anf. 166 JEPPE JOHNSSON (m):
          </note>
          <note>
            Fru talman! Jag vill sälla mig till dem som tycker att alla vuxna
            är viktiga som normöverförare till våra unga. Samtidigt är det
            ju faktiskt oftast familjen, även med den definition som ges i
            Nordisk familjebok, som står närmast den unge.
          </note>
          <note>
            Fru talman! Den 1 juli 1996 fick åklagarväsendet en helt ny både
            regional och lokal organisation. Riksdagen fattade beslut om den
            nya åklagarorganisationen mindre än fyra månader innan den omfattande
            omorganisationen skulle träda i kraft. Den nya organisationen
            innebär att antalet myndigheter på regional nivå mer än halverats.
            Förändringarna var mycket omfattande och genomförandetiden mycket
            kort.
          </note>
          <note>
            Den förändrade åklagarorganisationen förväntades, enligt propositionen,
            medföra betydande ekonomiska besparingar för statskassan. På grund
            av helt otillräckliga resurser tvingades Riksåklagaren införa
            anställningsstopp för åklagare, och ca 200 personer av den administrativa
            personalen blev uppsagda.
          </note>
          <note>
            Efter dessa drastiska åtgärder har välutbildade åklagare, under
            en del av sin arbetstid, fått utföra rena kontorsgöromål i stället
            för att göra det som de är utbildade och anställda för.
          </note>
          <note>
            Trots nyrekrytering under 1998 av ca 30 åklagare har antalet
            åklagare reducerats med ca 30, jämfört med det antal som fanns
            vid början av 1996. Detta tillsammans med den drastiska minskningen
            av den administrativa personalen borde göra det lätt att inse
            den svåra arbetssituation som åklagarväsendet nu befinner sig
            i.
          </note>
          <note>
            Fru talman! Sverige lider brist på åklagare, och läget är på
            väg att förvärras. Under de närmaste fem åren kommer nämligen
            omkring 100 åklagare att gå i pension. Det tar ungefär tre år
            att utbilda en ny åklagare. RÅ gör bedömningen att det finns ett
            stort latent arbetsinflöde från polisen till åklagarväsendet under
            de närmaste åren, och att belastningen räknat i antalet inkommande
            ärenden under 1999 kommer att öka.
          </note>
          <note>
            Utskottsmajoritetens förslag kommer att innebära att åklagarväsendet
            inte fullt ut kommer att klara av sina viktiga uppgifter. Detta
            kan vi moderater inte ställa upp på. Ett fungerande rättsväsende
            är för oss en del av välfärdssamhället, en välfärdsfråga.
          </note>
          <note>
            I Riksåklagarens budgetframställning för 1999
          </note>
          <note>
            framställs ett berättigat yrkande på 30 miljoner kronor. Utskottsmajoriteten
            står i detta betänkande bakom en engångsförstärkning av åklagarväsendet
            med
          </note>
          <note>
            10 miljoner kronor, som tas från Säkerhetspolisen. Vi moderater
            tycker att detta är helt otillräckligt och anser dessutom att
            pengarna inte skall tas från Säkerhetspolisen.
          </note>
          <note>
            Vi moderater har uppfattningen, speciellt efter behandlingen
            i utskottet, att åklagarväsendet för år 1999
          </note>
          <note>
            bör tillföras sammanlagt 32 miljoner, dvs. 22 miljoner mer än
            vad utskottsmajoriteten föreslår. För år
          </note>
          <note>
            2000 föreslår vi ytterligare 22 miljoner kronor, och för år 2001
            ytterligare 32 miljoner.
          </note>
          <note>
            Av de 22 miljonerna för år 1999 bör 20 miljoner användas till
            antagning av ytterligare åklagaraspiranter och 2 miljoner kronor
            avsättas för att man inom åklagarväsendet skall kunna anlita externa
            experter då sådana behövs för att göra bra och kvalificerade utredningar.
          </note>
          <note>
            Undertecknad har till justitieministern utifrån den situation
            som åklagarväsendet befinner sig i för närvarande ställt följande
            fråga: "Vilka åtgärder avser justitieministern vidta för att säkerställa
            ett framtida åklagarväsende som har en rimlig möjlighet att klara
            sina viktiga uppgifter på ett rättssäkert och effektivt sätt?".
          </note>
          <note>
            I frågesvaret, daterat den 7 december - alltså i måndags - meddelar
            justitieministern att hon inte avser att vidta någon åtgärd men
            självklart noga följer utvecklingen.
          </note>
          <note>
            Fru talman! Dagen efter - i tisdags - kunde man i ett Ekoinslag
            lyssna på Riksåklagarens pesonalchef när han redogjorde för åklagarväsendets
            mycket besvärliga situation. Utbrändhet, förtidspensioneringar,
            långtidssjukskrivningar, ständig övertid och oro tillhör vardagen
            i många av våra åklagarkammare. Behovet av nyrekrytering av åklagare
            bedömdes till ca
          </note>
          <note>
            75 under 1999, medan utskottsmajoritetens förslag endast räcker
            till att nyrekrytera ungefär 15.
          </note>
          <note>
            Denna verklighetsbeskrivning från Riksåklagaren borde få utskottsmajoriteten
            och justitieministern att tänka om. För oss moderater är det självklart
            att alla länkar i rättskedjan har tillräckligt med resurser. Den
            som utsätts för ett brott måste kunna utgå ifrån att samhället
            gör sitt yttersta för att brottet klaras upp och att brottslingen
            ställs till svars för sina handlingar och döms till ett straff
            som brottsoffer och allmänheten uppfattar som rättvist.
          </note>
          <note>
            Fru talman! Det är väl ingen hemlighet att vi moderater inte
            är förtjusta i den nyligen inrättade
          </note>
          <note>
            Ekobrottsmyndigheten. Enligt vår uppfattning borde organisationen
            mot ekobrott i stället byggt på ett nära samarbete mellan åklagare
            och polis i andra former än vad som nu är fallet. Ekobrottsmyndigheten
            borde alltså upphöra. Mot denna bakgrund motsätter vi oss att
            Ekobrottsmyndigheten nu tillförs ytterligare resurser för perioden
            1999-2001.
          </note>
          <note>
            Fru talman! Jag står givetvis bakom alla moderata reservationer
            men väljer för vinnande av tid att instämma enbart i de yrkanden
            som Gun Hellsvik tidigare har gjort.
          </note>
          <note type="speaker">
            Anf. 167 ALICE ÅSTRÖM (v) replik:
          </note>
          <note>
            Fru talman! Jag har egentligen bara en fråga till
          </note>
          <note>
            Jeppe Johnsson. Han beskrev mycket riktigt den situation som
            Riksåklagaren har beskrivit och de problem som man har inom åklagarväsendet
            i dag. Det är mycket möjligt att vi måste återkomma med resurser
            till åklagarväsendet framöver.
          </note>
          <note>
            Samtidigt, fru talman, måste jag ändå lyfta fram det faktum att
            detta är någonting som kom in i ett väldigt sent skede i moderaternas
            budgetförslag. Man hade inte anslagit några extra pengar till
            åklagarväsendet tidigare, men man flyttade under utskottsbehandlingen
            pengar från anslaget till kriminalvården och lade ytterligare
            en del på åklagarväsendet. Det kunde man göra delvis därför att
            man hade ökat anslagen på alla områden, och man kunde sedan flytta
            fram och tillbaka.
          </note>
          <note>
            Man kan ändå inte byta fot hur som helst. Man måste titta på
            hela situationen. Moderaterna har tydligen inte följt utvecklingen
            inom åklagarväsendet tillräckligt noga tidigare, eftersom man
            inte har kunnat göra den bedömningen tidigare. Det kan jag tycka
            är lite anmärkningsvärt. Man använder sig nu av så kraftiga uttryck
            när man talar om den oerhört dramatiska situation som funnits
            inom åklagarväsendet ända sedan omorganisationen. Då borde man
            ha varit medveten om det tidigare. Moderaterna är snabba att snappa
            upp den kritik som finns inom rättsväsendet.
          </note>
          <note>
            Det är anmärkningsvärt att moderaterna uppenbarligen inte är
            beredda att spara en enda krona av de
          </note>
          <note>
            22 miljarder som vi ändå satsar på rättsväsendet.
          </note>
          <note>
            Allting handlar bara om att öka på ytterligare. Det skulle vara
            glädjande att någon gång höra moderaterna föra samma argumentation
            och vara lika beredda att öka utgifterna på det sociala området.
          </note>
          <note type="speaker">
            Anf. 168 JEPPE JOHNSSON (m) replik:
          </note>
          <note>
            Fru talman! För mig är det ingen skam att ändra sig. Det kanske
            blir mera glädje om en syndare gör bättring, som det står någonstans.
          </note>
          <note>
            Vi är inte sämre än att vi kan lyssna på Riksåklagaren när han
            kommer till utskottet. Om Alice
          </note>
          <note>
            Åström och hennes allierade inte lyssnar på riksåklagare, domstolsverk
            m.m. när vi ber att de skall komma till utskottet är detta helt
            meningslöst. Men för oss är det inte det.
          </note>
          <note>
            Därför har vi funnit att det finns ett viktigt behov.
          </note>
          <note>
            Hela rättskedjan måste fungera, Alice Åström. Vi skäms inte för
            att vi faktiskt hade så mycket pengar inom vår ram. Det säger
            lite grann om våra prioriteringar. För oss är ett fungerande rättsväsende
            en välfärdsfråga. Välfärd är inte bara bidrag. Välfärd är att
            fara väl - att må väl.
          </note>
          <note>
            Om Alice Åström har träffat ett antal brottsoffer -
          </note>
          <note>
            det behöver inte gälla misshandel eller våldtäkt, utan bara en
            cykelstöld eller ett bilinbrott - har hon märkt att de far illa.
            Det har vi tagit till oss. Vi är som sagt var beredda att lyssna
            på de människor som jobbar ute i den bistra verkligheten. Därför
            gjorde vi denna omprioritering. Den är vi stolta över.
          </note>
          <note type="speaker">
            Anf. 169 ALICE ÅSTRÖM (v) replik:
          </note>
          <note>
            Fru talman! Jag kan börja med det sista. Det är typiskt att moderaterna
            så fort man pratar om välfärd säger att välfärd inte bara är bidrag.
            Jag tror knappast att någon i majoriteten anser att välfärd bara
            handlar om bidrag, som moderaterna så lätt vill förenkla det till.
            Det handlar om en mängd andra saker.
          </note>
          <note>
            Jeppe Johnsson kan vara säker på att jag har träffat en mängd
            brottsoffer under de år som jag har hållit på med dessa frågor.
            Det har jag gjort även innan jag hamnade i riksdagen - ur andra
            aspekter och perspektiv. Den erfarenheten har jag.
          </note>
          <note>
            Det är självklart att man skall kunna lyssna på de föredraganden
            som kommer. Det kan vara bra att man kan ändra åsikt. Men det
            jag riktade in mig på, fru talman, var att det i Jeppe Johnssons
            anförande fanns en lång beskrivning av den hemska situation som
            varit inom åklagarväsendet under en lång period.
          </note>
          <note>
            Utifrån det talet kan jag säga att det är anmärkningsvärt att
            man helt plötsligt blir medveten om detta när
          </note>
          <note>
            Riksåklagaren kommer till utskottet för att berätta det. Jag
            antog att man följer verksamheten på ett bredare plan.
          </note>
          <note>
            Jag och Vänsterpartiet var medvetna om att det finns problem
            inom åklagarväsendet. Det var vi medvetna om även innan Riksåklagaren
            kom. Däremot är det viktigt att vi får en chans att ställa frågor
            och också föra en dialog i utskottet.
          </note>
          <note>
            Moderaterna lägger på pengar överallt i rättsväsendet. Först
            lade man pengar på kriminalvården.
          </note>
          <note>
            Man beskrev det först som att det var väldigt viktigt.
          </note>
          <note>
            Det var krisartat inom kriminalvården. Därför måste de ha dessa
            pengar. I nästa ögonblick - när man fick en krisbeskrivning av
            Riksåklagaren - sade man att man kunde ta av pengarna till kriminalvården
            och lägga på Riksåklagaren.
          </note>
          <note>
            Det måste innebära att moderaternas förslag inte heller löser
            den oerhört krisartade situation som finns inom kriminalvården.
            Man vill nu flytta bort pengar som man tidigare ansåg var helt
            nödvändiga och lägga dem på nästa område.
          </note>
          <note>
            Det är typiskt moderat politik. All kritik och alla förändringar
            skall bemötas enbart med ökade resurser
          </note>
          <note>
            - inte med diskussion om verksamheten.
          </note>
          <note type="speaker">
            Anf. 170 JEPPE JOHNSSON (m) replik:
          </note>
          <note>
            Fru talman! Under föregående fyraårsperiod skulle Alice Åström
            också haft möjlighet att lägga mer pengar till åklagarväsendet.
            Det har vi faktiskt velat hela tiden, så det är ingen nyhet. Den
            här gången gjorde vi bedömningen att de 10 miljoner, som också
            Alice Åström står bakom, var tillräckliga. Vi var beredda att
            revidera den uppfattningen. Jag skäms som sagt inte ett dugg för
            detta.
          </note>
          <note>
            Välfärd är inte bara bidrag, Alice Åström. Det är inte heller
            enbart ett fungerande rättsväsende. Det är hur människorna mår
            både inom sig och utom sig.
          </note>
          <note>
            Men detta är en bidragande del.
          </note>
          <note>
            Jag tvivlar inte ett ögonblick på att Alice Åström har träffat
            fler brottsoffer än vad jag har gjort, men jag har dragit slutsatser
            och tagit konsekvenserna av mina möten.
          </note>
          <note type="speaker">
            Anf. 171 KIA ANDREASSON (mp) replik:
          </note>
          <note>
            Fru talman! Jag och Miljöpartiet är också medvetna om att åklagarna
            har nosen precis över vattenytan inför budgetåret 1999, men att
            de kanske hamnar under vattenytan kommande år. Det är viktigt
            att uppmärksamma detta.
          </note>
          <note>
            Att man nu har tagit 10 miljoner för SÄPO tycker vi är precis
            rätt inriktning. Om det nu sker en bantning av SÄPO finns det
            ju ett utrymme att där ta mer pengar och överföra till åklagarväsendet
            inför år 2001
          </note>
          <note>
            och se över detta tidigare.
          </note>
          <note>
            Men vi skall inte heller glömma orsaken till att åklagarväsendet
            har det så besvärligt. Det var det stora lönelyft som skedde och
            som skulle finansieras inom den ram som redan fanns. Det är klart
            detta tillsammans med omorganisationen gjorde att det blev stora
            problem, och då fick kvinnorna offras. Man fick också förtidspensionera
            åklagare. Men åklagarna måste ju på den tiden ha varit medvetna
            om att det skulle bli effekter av denna stora lönehöjning.
          </note>
          <note>
            Alla människor har ett eget ansvar, säger moderaterna. Så tycker
            jag också att det borde vara i den här soppan. Man borde ha kunnat
            se att utbrändhet skulle bli resultatet av att genomföra detta.
          </note>
          <note>
            När det gäller Ekobrottsmyndigheten, som nu moderaterna tydligen
            inte vill ha till något pris, har väl ni också bytt fot. I början
            var det väl välkommet.
          </note>
          <note>
            Här hade vi stått i kammaren och dryftat ekonomisk brottslighet
            år ut och år in och inget gott, inga större förändringar, hade
            kommit ut av det. Sedan tog man detta nya grepp, och då har jag
            för mig att moderaterna var positiva. Sedan blev det en lite konstig
            fördelning mellan åklagarmyndigheten och Ekobrottsmyndigheten
            som man kunde ha synpunkter på, men att ni går så långt som att
            inte alls vilja ha den har jag inte hört förrän kanske de senaste
            två åren.
          </note>
          <note type="speaker">
            Anf. 172 JEPPE JOHNSSON (m) replik:
          </note>
          <note>
            Fru talman! Jag vill inte påstå att Kia Andreasson har dålig
            hörsel. Det har jag aldrig upplevt förut, utan hon brukar höra
            minsta lilla detalj och slå ned på den.
          </note>
          <note>
            Men jag kan upplysa Kia Andreasson om att när det gäller Ekobrottsmyndigheten
            har vi från början haft en annan uppfattning om hur man skall
            komma till rätta med ekobrotten.
          </note>
          <note>
            Fru talman! Jag kan försäkra Kia Andreasson om att vi moderater
            är precis lika angelägna att komma åt ekobrotten som Kia Andreasson
            är. Det är bara det att vi har valt en annan metod, som vi fortfarande
            tror hade varit effektivare.
          </note>
          <note>
            Kia Andreasson säger här att åklagarna har bara nosen över vattenytan.
            Hur länge klarar man att leva med nosen strax över vattenytan
            innan man drunknar? Vi gör den bedömningen att under de kommande
            fem åren kommer hundra åklagare med ålderns rätt att gå i pension.
            Om rapporterna från Riksåklagaren är riktiga kanske ytterligare
            utbrända människor får gå i förtidspension. Det är bättre att
            stämma i bäcken än i ån, och vi har möjligheten att omfördela
            pengar.
          </note>
          <note>
            Det skulle kanske också Kia Andreasson ha haft eftersom hon hyser
            ett visst agg till SÄPO, men hon mäktade tydligen inte att ta
            mer pengar där.
          </note>
          <note>
            Annars tycker vi från moderaterna att SÄPO är viktigt och gör
            ett viktigt arbete - inte minst när det gäller de militanta veganerna,
            som är ett av hoten i dagens samhälle.
          </note>
          <note type="speaker">
            Anf. 173 KIA ANDREASSON (mp) replik:
          </note>
          <note>
            Fru talman! Om nu dessa militanta veganer är ett sådant stort
            hot tror jag att den vanliga polisen skulle klara den uppgiften
            lika väl som SÄPO. Omvärlden har ju förändrats. Den brottslighet
            SÄPO hade att handskas med har också förändrats och är inte längre
            likadan. Där finns säkert stora samordningsmöjligheter där man
            kan få loss pengar som kan överföras till de verksamheter som
            vi ser snart har nosen under vattenytan.
          </note>
          <note type="speaker">
            Anf. 174 JEPPE JOHNSSON (m) replik:
          </note>
          <note>
            Fru talman! Kia Andreasson säger här att det nog finns pengar
            som kunde överföras till de verksamheter som har nosen precis
            över vattnet. Då beklagar jag att Kia Andreasson inte har sett
            de pengarna och lagt fram de förslagen.
          </note>
          <note>
            Fru talman! I förra omgången glömde jag att kommentera detta
            med åklagarnas löner. Jag lägger mig inte i förhandlingarna mellan
            åklagarna och deras motpart. De enda som beskylls för att bestämma
            sina löner själva skulle möjligtvis vara vi riksdagsledamöter,
            även om det inte är så. Åklagarnas lönesättning vill jag inte
            ha synpunkter så.
          </note>
          <note>
            Dessutom, Kia Andreasson, var det lite längre tillbaka ganska
            svårt att rekrytera åklagare. De hade faktiskt ganska dålig ersättning
            för sitt väldigt viktiga arbete.
          </note>
          <note type="speaker">
            Anf. 175 YVONNE OSCARSSON (v):
          </note>
          <note>
            Fru talman! Jag tänker börja med att läsa ett litet avsnitt ur
            Vänsterpartiets kriminalpolitiska partimotion.
          </note>
          <note>
            "Kriminalpolitiken skall verka brottsförebyggande och reparativt,
            dvs. motverka och 'städa upp' det som samhället inte klarat av.
            Den skall ses i ett helhetsperspektiv och förena ett generellt
            samhällsperspektiv med speciella insikter om orsaker till brott.
            Vi behöver kriminalpolitik som dels är human med utgångspunkt
            i en noggrann analys av de sociala villkor människor lever under,
            dels är progressiv och samverkar med en generell och solidarisk
            välfärdspolitik som syftar till ökad delaktighet och minskade
            klassklyftor.
          </note>
          <note>
            Hårdare straff har aldrig löst problem med ökad brottslighet.
            I stället är det viktigt att se orsakerna och satsa på förebyggande
            insatser. Det handlar om barn som far illa, en felaktig kvinnosyn,
            droger, segregation mellan invandrare och svenskar, ökade klassklyftor
            och växande fattigdom i samhället dvs. fördelnings-, bostads-,
            arbetsmarknads-, hälso- och socialpolitik. Grupper av människor
            - - - under svåra förhållanden med arbetslöshet etc. är en grogrund
            och rekryteringsbas för olika gäng som blir eller är kriminella."
          </note>
          <note>
            Det var det allmänna jag tänkte säga.
          </note>
          <note>
            Om det här skall gå att uppfylla så att det blir en bra helhetsbild
            spelar polisen en viktig roll. Det är om polisen jag tänker prata
            - framför allt om vår motion, som sedermera har blivit en reservation,
            om glesbygdsfaktorn vid fördelning av poliser.
          </note>
          <note>
            I Ljusdals kommun, som jag kommer ifrån, har antalet poliser
            nyligen dragits ned från 36 till 26. Det är en jättestor minskning.
            Tio personer är borta. Naturligtvis blir det effekter av det här.
          </note>
          <note>
            Vi kräver mycket av polisen. Det tror jag att alla människor
            gör. Vi vill att poliserna skall vara kunniga, mänskliga, förstående,
            lite av kurator samt lagom starka. De får inte vara för starka,
            men vi vill att de skall vara starka så att de kan ta i när det
            behövs. Men framför allt vill vi naturligtvis att polisen skall
            finnas till hands när vi behöver den.
          </note>
          <note>
            När Rikspolisstyrelsen fördelar resurser tittar man på olika
            faktorer. Som det är i dag tittar man på invånarantal och antal
            brott, och sedan har man en storstadsfaktor. Vi tycker att man
            också borde lägga till en glesbygdsfaktor.
          </note>
          <note>
            I Hälsingland, där Ljusdal ligger, slåss man med kniv, och det
            vet alla. Jag vet inte om det är gammal tradition som spelar in,
            men när det blir våldsamt i
          </note>
          <note>
            Hälsingland blir det rejält våldsamt. Det ligger nog sanning
            i det. Som tur är blir det inte alltid så våldsamt att det blir
            kniv, men det händer lite då och då.
          </note>
          <note>
            Ljusdals kommun har en spännvidd på tolv mil, och det är väldigt
            mycket. Kommunen är 5 294 kvadratkilometer stor och har ungefär
            20 000 invånare.
          </note>
          <note>
            Det är en stor, gles kommun. Det tar drygt en timme för polisen
            att komma till ytterdelarna av kommunen, och där är det naturligtvis
            ännu glesare med människor. Man kan alltså inte gå in till grannarna
            och be om hjälp heller.
          </note>
          <note>
            Ibland händer det att polisen från Ljusdal måste åka till en
            annan kommun, exempelvis grannkommunen Bollnäs. Om den enda bil
            som är i tjänst är i
          </note>
          <note>
            Bollnäs kommun är utryckningstiden två timmar -
          </note>
          <note>
            om det finns någon bil över huvud taget.
          </note>
          <note>
            Dessutom är det inte som i storstäderna, att det kanske kommer
            förstärkning om ett tag. Där kan man be om hjälp från annat håll.
            I glesbygd går inte det, därför att det inte finns någon förstärkning
            att kalla på. Hjälp från annat håll kan dröja en eller två timmar.
          </note>
          <note>
            Detta gör att många människor kan känna sig otrygga, och inte
            bara kan, jag vet att många människor gör det. Det tycker jag
            är oroväckande.
          </note>
          <note>
            Jag ser en annan sak som ökar otryggheten. I
          </note>
          <note>
            glesbygd blir, det vet ni lika bra som jag, myndighetspersoner
            ansikten. Polisen blir inte polisen, utan polisen blir polis Nisse,
            polis Pelle och polis Uffe.
          </note>
          <note>
            Det blir så när man bor i en liten kommun.
          </note>
          <note>
            Kommer inte polis Nisse när man ringer efter polisen blir man
            ännu mer otrygg, därför att man har en personlig relation till
            polis Nisse. Man kanske inte känner honom nära, men man kan känna
            hans fru, hans barn eller hans kusin, och så har man en personlig
            kännedom om den här polis Nisse - och han kommer inte när jag
            ringer. Det tror jag gör att otryggheten ökar mer än när polisen
            som helhet är som en bild.
          </note>
          <note>
            Jag kan ge exempel på en situation som jag själv har varit med
            om, när jag var väldigt rädd.
          </note>
          <note>
            Det var väldigt bråkigt inne hos mina grannar. Jag bodde i hyreslägenhet.
            Inne hos dem var det ofta stökigt. Jag ringde flera gånger till
            de sociala myndigheterna. Om det hände någonting vet jag inte,
            men det blev i alla fall inte lugnare.
          </note>
          <note>
            Efter några månader var det väldigt stökigt en söndag. Kvinnan
            i familjen sprang ut och var jätterädd. Det förekom kniv. Jag
            ringde direkt till polisen och fick svaret att det skulle dröja
            ungefär en timme innan polisen kom. Det var söndag, det var sommar
            och det var många barn ute. Det fanns ett minderårigt barn i familjen.
            Jag tyckte att det var fruktansvärt obehagligt.
          </note>
          <note>
            Lyckligtvis gick det bra den här gången, men det är inte alla
            gånger det går bra. Det vet vi. Det händer att det i familjer
            begås mord och att det uppstår allvarliga skador för att polisen
            inte hinner fram.
          </note>
          <note>
            En ytterligare faktor som gör att vi måste fundera på det här
            är att poliserna själva inte tycker att situationen är tillfredsställande.
            Jag har pratat med "mina poliser". Jag tycker att det är lite
            kul att kalla Ljusdalspolisen för mina poliser. De berättade att
            en tredjedel av kåren äter blodtrycksmedicin på grund av att de
            känner att deras arbetssituation är så stressad.
          </note>
          <note>
            De behöver medicinsk hjälp.
          </note>
          <note>
            Vi vet att människor som är stressade ibland fattar irrationella
            beslut och kan göra saker som kanske inte alltid är så välbetänkta.
            Det kan i förlängningen leda till att poliser blir sjukskrivna
            och att det blir ännu större brist på poliser, för det finns ju
            inga att sätta in när poliser blir sjuka.
          </note>
          <note>
            Rädda medborgare beter sig också irrationellt ibland. Rädda människor
            kan förlora tilliten till det som de i vanliga fall tror på. Om
            rädda människor samtidigt blir arga reagerar och agerar de kanske
            ibland på ett dumt och farligt sätt. De kan ta lagen i egna händer.
            Det är på det viset jag tror att medborgargarden startar. Det
            är rädda människor som agerar därför att de ser att polisen inte
            reagerar. Det här har jag viss förståelse för, samtidigt som jag
            naturligtvis inte tycker att det är ett bra sätt. I glesbygd förekommer,
            såvitt jag förstår, de situationer och ställen där människor försöker
            att ta över makten från polisen, och det är inte bra.
          </note>
          <note>
            Regeringen har i sin proposition skrivit en del om prioriteringar.
            Jag ställer upp på alla de prioriteringarna. Men såvitt jag förstår
            kommer detta att kräva insatser senare. Det är saker som kommer
            att kosta.
          </note>
          <note>
            Jag hoppas att vi är överens den dag vi kanske måste lägga dit
            pengar.
          </note>
          <note>
            Jag skall bara säga något mycket kort om tingsrätterna, eftersom
            ni pratade om dem förut. Jag har ingen historia i den här kammaren
            och vet inte hur ni har diskuterat tingsrätter förut. Men vi har
            pratat lite nu.
          </note>
          <note>
            Vi är beredda att diskutera tingsrätterna. Vi är inte beredda
            att lägga ned tingsrätter i den stora omfattning som socialdemokraterna
            har pratat om tidigare.
          </note>
          <note>
            Men vi ser att det kanske är effektivt och bra att lägga ned
            några tingsrätter. Såvitt jag förstår har inte moderaterna heller
            varit absolut inställda på att ingen tingsrätt får läggas ned.
            Här gäller det att se över, diskutera noga och titta närmare på
            vad som blir bäst.
          </note>
          <note>
            Fru talman! Jag vill yrka bifall till vår reservation nr 3 under
            mom. 6.
          </note>
          <note type="speaker">
            Anf. 176 GUN HELLSVIK (m) replik:
          </note>
          <note>
            Fru talman! Yvonne Oscarsson talade om en glesbygdsfaktor. Jag
            tycker att det är viktigt att göra klart att skälet till att Ljusdal
            har förlorat 10 av sina 36
          </note>
          <note>
            poliser inte är att man har flyttat poliserna till storstäderna.
            Skälet är att det under flera år har genomförts stora besparingar
            på polisen, besparingar som bl.a.
          </note>
          <note>
            har röstats fram med hjälp av Vänsterpartiet, det parti som Yvonne
            Oscarsson företräder.
          </note>
          <note>
            Man skall också ha klart för sig att det kommer att dröja innan
            vi har möjlighet att få det antal poliser som vi kan behöva för
            att bl.a. Ljusdal skall få tillbaka det antal man hade tidigare.
            Besparingarna har ju inte bara tagits ut genom att man har minskat
            antalet administrativ personal, genom att man har gett garantipension
            till poliser som var 58 år och äldre, utan det har också skett
            genom stoppad polisutbildning.
          </note>
          <note>
            Det är inte bara en fråga om att ha pengar, utan det är också
            en fråga om att vi blir tvingade att vänta den tid det tar att
            utbilda poliser av hög kvalitet.
          </note>
          <note>
            Det låter väldigt bra, och jag tycker att det är positivt att
            Yvonne Oscarsson pläderar för fler poliser, men det gäller också
            att komma ihåg vem som har varit med om att försätta oss i dagens
            situation.
          </note>
          <note type="speaker">
            Anf. 177 YVONNE OSCARSSON (v) replik:
          </note>
          <note>
            Fru talman! Jag kan naturligtvis inte säga emot det Gun Hellsvik
            säger, detta är historien.
          </note>
          <note>
            Såvitt jag förstår kommer det att finnas 750 miljoner att fördela
            om under den närmaste perioden när det gäller polisen. Då hoppas
            jag att man använder en del av de pengarna till att fördela fler
            poliser till glesbygd.
          </note>
          <note>
            Jag tror att alla partier, inklusive mitt, jag kan ju bara prata
            för mitt parti, måste prata om och tänka på hur vi vill ha det
            med antalet poliser, eftersom samhället blir råare, tuffare och
            våldsammare. Då gäller det att möta detta.
          </note>
          <note>
            Samtidigt tycker jag att det är viktigt att säga att kriminalpolitik
            aldrig har löst problem som finns. Det gäller att se i ett helhetsperspektiv,
            som jag sade i mitt inledningsanförande. Det handlar om många
            områden.
          </note>
          <note type="speaker">
            Anf. 178 GUN HELLSVIK (m) replik:
          </note>
          <note>
            Fru talman! Det är helt rätt att man måste ha helhetsperspektivet.
            I det helhetsperspektivet måste man bl.a. se att risken för att
            åka dit är en faktor.
          </note>
          <note type="speaker">
            Anf. 179 ANDERS G HÖGMARK (m) replik:
          </note>
          <note>
            Fru talman! Mycket kort. Det var ett principiellt mycket viktigt
            ställningstagande som Yvonne Oscarsson redovisade när det gäller
            tingsrätterna. Även hon är emot en omfattande nedläggning av tingsrätter.
          </note>
          <note>
            Jag kan då konstatera att det bara bekräftar bilden av att det
            i Sveriges riksdag finns en mycket klar majoritet mot de planer
            som en gång i tiden fanns som direktiv i Domstolskommittén.
          </note>
          <note>
            Jag hoppas ännu en gång att man i Regeringskansliet nogsamt läser
            protokollet från dagens överläggning, som man inte har haft tid
            och tillfälle att bevista. Jag förmodar att också Ann-Marie Fagerström
            noterade denna markering från Vänsterpartiet.
          </note>
          <note type="speaker">
            Anf. 180 TREDJE VICE TALMANNEN:
          </note>
          <note>
            Repliken gällde Yvonne Oscarsson och ingen annan.
          </note>
          <note type="speaker">
            Anf. 181 YVONNE OSCARSSON (v) replik:
          </note>
          <note>
            Fru talman! När det gäller tingsrätterna är ju
          </note>
          <note>
            Vänsterpartiets synpunkt inte ny. Såvitt jag förstår har vi talat
            om att vi tyckt så här redan tidigare. Det är bra att diskutera
            frågan ur ett verklighetsperspektiv, som jag ser det.
          </note>
          <note>
            Jag var med för många år sedan och diskuterade nedläggning av
            BB-avdelningar i Hälsingland. Då skriker människor och säger att
            man inte får lägga ned deras BB. Samma sak gäller för tingsrätterna.
          </note>
          <note>
            Man säger att ens egen tingsrätt inte får läggas ned.
          </note>
          <note>
            Detta måste vi sätta oss över och se hur effektiv
          </note>
          <note>
            "min" tingsrätt är.
          </note>
          <note>
            Om det skulle bli tal att dra in tingsrätten i Ljusdal förstår
            jag att det inte blir roligt att komma hem. Men om man utreder
            och diskuterar på ett riktigt sätt får man argument som håller,
            och då blir det lite lättare att komma hem. Jag tror att människor
            förstår om man har argument som håller.
          </note>
          <note type="speaker">
            Anf. 182 ANITA SIDÉN (m):
          </note>
          <note>
            Fru talman! Under den borgerliga regeringen inrättades 1994 Brottsoffermyndigheten
            och även
          </note>
          <note>
            Brottsofferfonden. Det övergripande syftet var att förbättra
            brottsoffrens rättigheter och att främja brottsoffrens behov och
            intressen. Därigenom skulle stödet till brottsoffren ges stadga
            och kontinuitet på såväl kort som lång sikt. Fångarna skulle få
            ta sitt ansvar och vara med och finansiera Brottsofferfonden genom
            att betala en avgift på 300 kr utöver det skadestånd som han eller
            hon dömts till och genom att deras ersättning minskades med ett
            avdrag på 20 %.
          </note>
          <note>
            Avgiften skulle tas ut av åtalad som dömts för brott där fängelse
            ingår i straffskalan. Socialdemokraterna motsatte sig detta med
            motivering att fångarna behövde sina pengar för eget bruk.
          </note>
          <note>
            Under början av förra mandatperioden behöll socialdemokraterna
            avdraget från fångarnas ersättning, trots sin tidigare inställning.
            Då gick det bra, men sedan gjordes en förändring så, att influtna
            medel ställdes till regeringens förfogande för brottsförebyggande
            arbete. Detta viktiga arbete ligger främst inom polismyndighetens
            område och bör därför ingå i
          </note>
          <note>
            Rikspolisens budget.
          </note>
          <note>
            Att utsättas för ett brott innebär oftast en djup kris i en människas
            liv. Förra året fick Brottsoffermyndigheten in 5 000 anmälningar
            från människor som utsatts för brott. Varenda en av de rosa blanketter
            som skickats till myndigheten i Umeå representerar en människa
            som utsatts för brott. Det är bra att
          </note>
          <note>
            Brottsofferutredningen visar på att myndigheten håller en hög
            tillgänglighet, vilket är av stor betydelse för främst brottsoffer
            som har det så svårt att de behöver allt stöd som kan ges, inte
            minst genom vänligt mottagande. Även om man får höra att man har
            rätt till ersättning kan det dröja länge innan man riktigt förstår
            och orkar ta tag i det hela. Från samhällets sida måste vi reagera
            och tydligt visa på vems sida vi står.
          </note>
          <note>
            Fru talman! Låt fångarna vara med och finansiera
          </note>
          <note>
            Brottsofferfonden. Vi moderater visar i vår motion
          </note>
          <note>
            Ju916 att vi har den bestämda uppfattningen att den ursprungliga
            finansieringsformen av Brottsofferfonden skyndsamt skall återställas.
          </note>
          <note>
            Vart tog Miljöpartiet vägen? Ni stod ju bakom finansieringsbeslutet
            då fonden bildades! Vad har hänt med er uppfattning sedan dess?
            Varför står inte Kia
          </note>
          <note>
            Andreasson kvar vid sina tidigare åsikter?
          </note>
          <note>
            I en annonsbilaga från BRÅ, Brottsförebyggande rådet, och KBA,
            Kommittén för brottsförebyggande arbete säger Per Rubing, byråchef
            vid Brottsoffermyndigheten: "Ibland när vi kontaktar brottslingen
            blir denna mycket upprörd, men i många fall är han eller hon positiv
            och vill göra rätt för sig."
          </note>
          <note>
            Är det inte skäligt att få göra rätt för sig? Den pedagogiska
            kopplingen mellan avgift och mål är mycket viktig. Det måste väl
            även socialdemokraterna hålla med om. Jag är övertygad om att
            både fångar och allmänhet håller med. Dessutom är det viktigt
            att förankra detta synsätt i det allmänna rättsmedvetandet.
          </note>
          <note>
            Brottsofferfonden tillförs ytterligare medel om förslaget från
            oss moderater - om att höja avgiften från 300 kr till 500 kr -
            går igenom. Utredningen visar dessutom på att ett belopp om 500
            kr inte är så högt att det kan anses inkräkta på eventuellt skadestånd
            eller böter. Tillskottet skulle kunna gå till olika ideella organisationer,
            såsom t.ex. brottsofferjourer och kvinnojourer, som utför ett
            viktigt, socialt och stödjande arbete på brottsofferområdet. Denna
            höjning föreslår även Brottsofferutredningen just för att förbättra
            finansieringen av dessa organisationers värdefulla insatser.
          </note>
          <note>
            Flera jourer hotas av nedläggning då kommuner har minskat sitt
            anslag på grund av det rådande ekonomiska läget. De ideella organisationernas
            stora betydelse och insats för brottsoffren kan inte nog betonas.
          </note>
          <note>
            Brottsofferutredningen visar också på att summan
          </note>
          <note>
            500 kr får anses vara så låg att man även fortsättningsvis kan
            undvika regler om jämkning. Samtidigt kommer Brottsofferfonden
            att få ett betydande tillskott som kommer att stärka brottsoffrens
            ställning.
          </note>
          <note>
            Vi måste på ett påtagligt sätt lyfta fram dem som drabbats så
            hårt, och vi måste mycket tydligt och klart markera att statsmakten
            står på brottsoffrens sida. Det var ju det bakomliggande syftet
            till att Brottsofferfonden bildades, och då skall även avgiften
            och vad den används till spegla vår inställning.
          </note>
          <note>
            Vi moderater anser det vara mycket viktigt att markera att vi
            står på brottsoffrens sida, och vi vill därför återgå till den
            ursprungliga ordningen avseende finansieringen av Brottsofferfonden.
            Det ligger dessutom en viktig pedagogisk poäng i avdraget från
            de intagnas ersättning, eftersom den dömde påminns om att det
            han eller hon betalar till fonden och att det innebär en tydlig
            markering till förmån för brottsoffret. Fångarna skall vara med
            och finansiera Brottsofferfonden genom en höjning av brottsofferavgiften
            från 300 kr till 500 kr.
          </note>
          <note>
            Avslutningsvis vill jag ansluta mig till det som
          </note>
          <note>
            Gun Hellsvik tidigare har framfört.
          </note>
          <note type="speaker">
            Anf. 183 KIA ANDREASSON (mp) replik:
          </note>
          <note>
            Fru talman! Anledningen är att det har presenterats en utredning
            med rubriken Brottsoffer - vad har gjorts och vad bör göras?.
            Eftersom denna utredning snart återkommer i en proposition kommer
            förhoppningsvis hela problematiken kring anslag till brottsofferfonden
            och hur den skall finansieras att behandlas.
          </note>
          <note>
            Därför vill jag avvakta. Det är ingen idé att i detta skede yrka
            bifall till detta, när frågan ändå skall ses över i dess helhet.
          </note>
          <note>
            Detta är anledningen, men vi tycker fortfarande -
          </note>
          <note>
            och det står i betänkandet - att det är viktigt med den pedagogiska
            kopplingen, att det skall vara tydligt att de pengar som tas från
            de intagna skall gå till
          </note>
          <note>
            Brottsofferfonden.
          </note>
          <note type="speaker">
            Anf. 184 ANITA SIDÉN (m) replik:
          </note>
          <note>
            Fru talman! Brottsofferutredningen anser att höjningen till 500
            kr är acceptabel, men man säger ingenting om det avdrag som jag
            nyss presenterade och som finns med i vår motion. Detta belopp
            skall fångarna betala, och utredningen visar ju på att summan
            inte är tveksam, utan att den skulle man kunna införa.
          </note>
          <note>
            Men det viktigaste för oss moderater är markeringen för brottsoffren
            och den pedagogiska linjen i ansvarsfrågan för brottslingens del.
          </note>
          <note type="speaker">
            Anf. 185 KIA ANDREASSON (mp) replik:
          </note>
          <note>
            Fru talman! Det är det också för Miljöpartiet, och det står i
            betänkandet att regeringen skall ta hänsyn till denna uppgift,
            den pedagogiska kopplingen. Vi vet ju inte hur regeringen kommer
            att behandla utredningens förslag. Förhoppningvis kommer dessa
            aspekter att tas med, och då får vi ta ställning till helheten.
          </note>
          <note type="speaker">
            Anf. 186 ANITA SIDÉN (m) replik:
          </note>
          <note>
            Fru talman! Förhoppningsvis ansluter sig Kia
          </note>
          <note>
            Andreasson till det ursprungliga förslaget och därmed även till
            Moderaternas förslag vid den tidpunkten.
          </note>
          <note type="speaker">
            Anf. 187 SVEN-ERIK SJÖSTRAND (v):
          </note>
          <note>
            Fru talman! Vid riksdagens öppnande poängterades vikten av att
            kampen mot internationell brottslighet, miljöbrottslighet och
            ekonomisk brottslighet intensifieras. Vänsterpartiet instämmer
            helt i regeringens bedömning att arbetet på dessa områden bör
            förstärkas.
          </note>
          <note>
            Oberoende av partitillhörighet är vi nog alla oroade över att
            våldsbrotten börjat öka på nytt. För att motverka våldet i städernas
            citykärnor, i gatumiljön eller på annan allmän plats är polisens
            resursanvändning och arbetssätt av stor betydelse.
          </note>
          <note>
            Men en stor del av våldet i samhället utövas i hemmet, och då
            i första hand mellan nära anhöriga.
          </note>
          <note>
            Ofta är det en kvinna eller ett barn som är offret. I
          </note>
          <note>
            kampen mot våldsbrott av detta slag är behovet av myndighetssamarbete
            absolut nödvändigt, liksom att handläggningen går snabbt.
          </note>
          <note>
            Brottsoffer, t.ex. kvinnor eller barn, som blivit misshandlade
            har under många år varit bortglömda.
          </note>
          <note>
            Men under de senaste åren har brottsoffrens situation uppmärksammats
            alltmer. Brottsofferjourerna och kvinnojourerna har under många
            år utfört ett betydelsefullt arbete till stöd för alla de människor
            som utsatts för brott. Behovet av dessa jourer är stort över hela
            landet. Men situationen är svår för många av jourerna, för de
            har inget direkt ekonomiskt stöd. De ekonomiska stöd som kvinnojourerna
            och brottsofferjourerna har utgörs huvudsakligen av kommunala
            bidrag till verksamheten och tillfälliga medel från brottsoffermyndigheten.
            På grund av många kommuners svåra ekonomiska situation minskas
            ofta bidragen till organisationerna, och få kommuner är beredda
            att satsa på nya verksamheter. Det är därför svårt att starta
            nya jourer och att upprätthålla de existerande.
          </note>
          <note>
            Fru talman! Det behövs lokala satsningar för att åstadkomma tryggare
            utomhusmiljöer och mer flexibel lokaltrafik. Huvudansvaret för
            dessa åtgärder ligger, som vi ser det, på kommunerna. Jag vill
            därför yrka bifall till vår reservation 14 om lokalt brottsförebyggande
            arbete.
          </note>
          <note>
            Fru talman! En ny myndighet, Ekobrottsmyndigheten, bildades den
            1 januari 1998. Myndigheten, som är en åklagarmyndighet, har till
            uppgift att bekämpa den ekonomiska brottsligheten. En rad insatser,
            bl.a. kompetensutveckling och teknisk utrustning, skall ge myndigheten
            förutsättningar att klara av en alltmer komplicerad och kvalificerad
            brottslighet. Jag tror att man genom denna myndighets inrättande
            har skapat helt andra förutsättningar för en effektivare ekobrottsbekämpning.
          </note>
          <note>
            Och, fru talman, det behövs verkligen stora resurser. För några
            år sedan uppskattades den totala omfattningen av den ekonomiska
            brottsligheten till 100-
          </note>
          <note>
            150 miljarder kronor per år. De verkliga skatteförlusterna är
            svåra att beräkna, eftersom undanhållna pengar konsumeras eller
            investeras på så sätt att de i bästa fall beskattas på andra vägar.
            Men det avgörande problemet med den ekonomiska brottsligheten
            är att den leder till en kraftig omfördelning i ekonomin och en
            snedvriden konkurrenssituation. Fördelningsoch jämlikhetspolitiken
            sätts ur spel.
          </note>
          <note>
            På längre sikt leder den ekonomiska brottsligheten till allvarliga
            konsekvenser på det moraliska planet, t.ex. sämre rättsmedvetande
            och minskad respekt för skatte- och bidragssystem. Ekobrotten
            kan också leda till skattehöjningar och nedskärningar för vanligt
            hyggligt folk som försöker göra rätt för sig, och plikttrogna
            duktiga företagare slås ut eftersom de inte får några jobb.
          </note>
          <note>
            Fru talman! I Vänsterpartiet tror vi att det är viktigt att se
            all lagstiftning och alla åtgärder som vi vidtar i ett sammanhang.
            Det är viktigt att försöka ha en helhetssyn på samhällets problem,
            oavsett om det rör sig om kvinnomisshandel, ungdomsbrottslighet
            eller ekobrott.
          </note>
          <note>
            Ett annat område som också ingår i kategorin ekonomiska brott
            är miljöbrott. Jag, som är ganska miljöintresserad, väntar med
            spänning på riksåklagarens kommande miljöbrottsutredning. Det
            är ju mycket på gång inom detta område, och det välkomnar vi i
            Vänsterpartiet.
          </note>
          <note>
            Om näringslivet skall acceptera en bra men hård miljölagstiftning
            är det viktigt att samhället markerar mot miljöbrott och inte
            ser dem mellan fingrarna. Vi bör också tänka på att mot den vanliga
            brottsligheten kan vi i de flesta fall vidta åtgärder. Men när
            det gäller miljöbrott kan vi inte alltid återställa skadorna på
            naturen, och miljöbrott kan också påverka kommande generationer.
            Jag hoppas att Östersjösamarbetet inte bara inriktas på vanlig
            brottslighet, utan det är också viktigt att se miljöbrotten i
            detta sammanhang.
          </note>
          <note>
            Den 1 januari 1999 inrättas fem miljödomstolar samt en miljööverdomstol.
            I utskottets betänkande står det inte så mycket om miljödomstolarnas
            arbete.
          </note>
          <note>
            Det har troligen diskuterats tidigare här i riksdagen.
          </note>
          <note>
            Men som nyvald riksdagsledamot har jag förstått att det är en
            omfattande förändring.
          </note>
          <note>
            Den nya domstolsorganisationen övertar både
          </note>
          <note>
            Koncessionsnämndens verksamhet samt vattendomstolarnas och vattenöverdomstolens
            arbete. I detta sammanhang får man inte glömma att genom den breddning
            av lagstiftningen som miljöbalken innebär kommer kompetenskravet
            på denna nya domstol att öka.
          </note>
          <note>
            I regel är det också så att det råder en obalans när det gäller
            miljöärenden. Utövaren av en miljöfarlig verksamhet brukar ha
            betydande resurser, och resurserna är normalt betydligt mindre
            hos myndigheter och kringboende. Det är därför viktigt att påpeka
            att det måste finnas fler personer med hög kompetens fast knutna
            till varje domstol. Frågan är om resurserna räcker för en effektiv
            hantering av miljömål.
          </note>
          <note>
            Avslutningsvis vill jag yrka bifall till våra reservationer 3,
            6 och 14.
          </note>
          <note type="speaker">
            Anf. 188 MORGAN JOHANSSON (s):
          </note>
          <note>
            Fru talman! Att förebygga och bekämpa brott är en viktig del
            av välfärdspolitiken. Socialdemokratin är ju intimt förknippad
            med välfärdspolitiken såsom den har förts i vårt land på många
            olika områden. Det är för oss en självklarhet exempelvis att alla
            människor i vårt land skall kunna kräva ett grundläggande skydd
            vid arbetslöshet, sjukdom eller arbetsskada. På samma sätt är
            det en självklarhet att man som medborgare skall ha skydd mot
            godtycklig hantering på sin arbetsplats eller där man bor. På
            exakt samma sätt är det också en självklarhet för oss att alla
            människor skall kunna kräva att samhället gör sitt yttersta för
            att ge medborgarna skydd mot övergrepp, våld, orättvis behandling,
            egendomsstöld eller egendomsförstörelse.
          </note>
          <note>
            För detta har vi en politik för att bekämpa och förebygga brott.
            Min poäng är att för oss socialdemokrater är denna trygghet odelar
            på alla områden. Den gäller i arbetslivet, den gäller i boendet
            och den gäller också på gator och torg. Så är vår samhällsmodell
            en gång konstruerad.
          </note>
          <note>
            Fru talman! En politik för att motverka brottslighet och öka
            tryggheten måste vila på en helhetssyn.
          </note>
          <note>
            Den omfattas, som vi ser det, av tre delar.
          </note>
          <note>
            För det första handlar det om att förebygga brott.
          </note>
          <note>
            För det andra handlar det om att bekämpa brott när de väl uppkommer.
            För det tredje handlar det om att se till att de människor som
            har begått brott döms och genom olika kriminalvårdsinsatser förmås
            att inte återfalla i brott igen.
          </note>
          <note>
            Vi har redan tidigare i debatten talat om de fall där brottsbekämpningen
            utförs av polis, åklagare och domstolar. Kriminalvården kommer
            en av våra talare senare att gå in på lite längre. Också brottsofferfrågorna
            kommer vi att ta upp i ett senare inlägg.
          </note>
          <note>
            Jag skall för egen del koncentrera mig på den första delen, nämligen
            att förebygga brott. Det är kanske den hittills minst utvecklade
            delen av strategin, men därmed också det mest spännande och kanske
            hoppingivande inslaget i politiken för att öka tryggheten och
            få ned brottsligheten i vårt land.
          </note>
          <note>
            Fru talman! När det gäller att förebygga brott ser vi också tre
            beståndsdelar. För det första handlar det om att föra en politik
            som syftar till minskad arbetslöshet och minskade klassklyftor.
            En politik för minskade klyftor är samtidigt en politik för minskad
            brottslighet. Det är den första delen.
          </note>
          <note>
            Den andra delen är att vi vill lyfta fram betydelsen av lokalt
            samarbete och samverkan mellan myndigheter, institutioner, medborgare
            och folkrörelser. På den punkten sker det nu oerhört mycket runt
            om i vårt land. I onsdags ägde en stor videokonferens rum under
            ledning av justitieministern och Brottsförebyggande rådet. Den
            konferensen samlade bortemot
          </note>
          <note>
            3 000 deltagare som kunde följa evenemanget från 24
          </note>
          <note>
            platser i riket. Det visar det stora intresse som finns runt
            om i landet för de här frågorna bland medborgare, folkrörelser,
            kommuner, myndigheter och näringsliv.
          </note>
          <note>
            Lokala brottsförebyggande råd där man försöker samla alla goda
            krafter lokalt för att förebygga brott finns numera i drygt 100
            kommuner, alltså i drygt var tredje kommun i landet. Man har valt
            olika modeller för sitt brottsförebyggande arbete beroende på
            var man är. För mig är det glädjande att en kommun i min region
            Skåne, nämligen Helsingborg, sticker ut som särskilt utmärkande,
            som ett särskilt efterföljansvärt föredöme.
          </note>
          <note>
            I Helsingborg har man på socialdemokratiskt initiativ skapat
            en organisation där man har samlat folkrörelser, näringsliv och
            köpmän tillsammans med myndigheter, kommuner socialtjänst och
            polis för att hitta nya vägar och lokala lösningar för att minska
            brottsligheten. Det rör sig om allt från att stärka informationsverksamheten
            när det gäller narkotika -
          </note>
          <note>
            inte minst viktigt med tanke på Helsingborgs läge -
          </note>
          <note>
            till att se till att öka bevakningen på parkeringsplatserna utanför
            Fredriksdalsteatern, ni vet där Nils
          </note>
          <note>
            Poppe brukade spela, för att minska bilinbrotten.
          </note>
          <note>
            Helsingborg framstår i dag som jag sade som ett föredöme när
            det gäller brottsförebyggande verksamhet.
          </note>
          <note>
            Men vi har många exempel över hela landet. Jag vet att Ragnwi
            Marcelind tidigare här i debatten talade om hur man arbetar i
            Tyresö. Överallt finns det många fler exempel, från Lund till
            Lindesberg och från Borlänge till Borås. Några av dessa är samlade
            i en utredning som precis har kommit. Den heter Steget före. Det
            är Kommittén för brottsförebyggande arbete som har tagit fram
            den.
          </note>
          <note>
            Grunden för det här moderna brottsförebyggande arbetet lades
            1996 i samband med att regeringen tog fram sitt program för nationellt
            brottsförebyggande.
          </note>
          <note>
            Det heter Allas vårt ansvar och presenterades i juni
          </note>
          <note>
            1996. Samtidigt gav man i uppdrag åt Kommittén för brottsförebyggande
            arbete att verka för att det här programmet skulle få genomslag
            över hela landet.
          </note>
          <note>
            Det har, kan man nu konstatera, blivit en framgång. Som jag sade
            finns den här verksamheten i dag utbyggd i 100 kommuner i landet.
            Jag hade kontakt med Brottsförebyggande rådet i dag, och man säger
            att ansökningarna om medel för de här verksamheterna fortsätter
            att strömma in.
          </note>
          <note>
            Därför kan man nu också ta nästa steg, nämligen att lyfta in
            den här verksamheten från kommittén till
          </note>
          <note>
            Brottsförebyggande rådet. Det skall ju ske nu vid årsskiftet.
            Med sig har man då en budget på drygt 7
          </note>
          <note>
            miljoner kronor, och förutom dessa 7 miljoner har man de 10 miljoner
            ytterligare som ju avsattes för brottsförebyggande arbete i samband
            med Storstadspropositionen.
          </note>
          <note>
            En viktig sak är att vi hädanefter tar in brottsförebyggande
            aspekter i alla de politiska överväganden som vi gör på alla nivåer.
            Det kan t.ex. handla om hur man planerar samhället, hur man bygger
            ut nya bostadsområden, hur man planerar hur parker skall se ut
            och hur de skall belysas.
          </note>
          <note>
            Ett annat exempel är bilinbrotten. Det är för mig en gåta att
            moderna bilföretag nu på gränsen till nästa sekel fortfarande
            producerar bilar som det tar mindre än fyra sekunder att ta sig
            in i. Vi har haft bilar i 100
          </note>
          <note>
            år. Skall det då vara så himla svårt att få fram lås som gör
            att det åtminstone tar fem minuter att ta sig in i stället för
            fyra sekunder?
          </note>
          <note>
            Det har talats om den generella välfärdspolitiken som en av grundstenarna.
            Jag har pratat om den lokala brottsförebyggande verksamheten.
            Den tredje beståndsdelen när det gäller att förebygga brott har
            vi tidigare pratat mycket om i debatten. Det gäller detta att
            kunna föra en ständig pågående diskussion om vilka värderingar
            vårt samhälle vilar på: demokrati, solidaritet, rättvisa och respekt
            för mänskliga rättigheter.
          </note>
          <note>
            Från vår sida vill jag säga att vi, som poängterats tidigare,
            anser att föräldrar i det arbetet kanske är våra bästa brottsbekämpare.
            Jag skulle också vilja lägga till en annan grupp, nämligen lärarna.
            Frågan är om inte föräldrar och lärare är våra bästa brottsbekämpare
            eller åtminstone brottsförebyggare. Deras uppgift är att föra
            vidare de här grundläggande värderingarna.
          </note>
          <note>
            Det är en av de viktigaste uppgifter man har. Det får vi aldrig
            slarva med.
          </note>
          <note>
            Regeringens satsning Levande historia, som har nått stor framgång,
            handlar ju inte bara, det skall man också komma ihåg i det här
            sammanhanget, om att få oss att minnas Förintelsen. Det handlar
            också om att ge ett startskott för en diskussion om de här grundläggande
            värderingarna. Vilka värderingar skall vi ta med oss in i 2000-talet
            och vilka skall vi lämna efter oss i 1900-talet?
          </note>
          <note>
            Fru talman! Avslutningsvis vill jag säga att för oss socialdemokrater
            är färdriktningen klar. Den bygger på en helhetssyn. Vi för en
            politik för minskade klyftor och minskad arbetslöshet. Vi bygger
            upp nya strukturer lokalt för att få myndigheter, näringsliv,
            folkrörelser och enskilda medborgare att samverka mot brott. Vi
            stärker polisen. Vi moderniserar domstolsväsendet. Vi reformerar
            kriminalvården. Vi försöker inför sekelskiftet att lyfta fram
            en diskussion om de grundläggande värderingarna i vårt samhälle.
          </note>
          <note>
            Vi gör allt detta med full insikt om att en viktig del av arbetet
            för att motverka brott faktiskt sker under blinkande blåljus och
            inför skranket i domstolssalarna. Visst är det så. Men minst lika
            viktigt är det arbete som sker i det lilla, i det nära och ofta
            i det tysta. Det kan vara köpmannen som väljer att ställa sina
            varor på ett annat sätt för att motverka snatteri.
          </note>
          <note>
            Det kan vara mamman som väljer att säga ifrån på skarpen när
            hon märker att sonen börjar ta till sig främlingsfientliga värderingar.
            Det kan kanske rent av vara det där bilföretaget som väljer att
            satsa lite pengar på att få fram ett lås som det skall ta fem
            minuter att ta sig igenom.
          </note>
          <note>
            Fru talman! Allt detta arbete lämpar sig bäst i en miljö av konstruktivt
            politiskt samarbete snarare än konfrontation. Det är ofta så det
            fungerar lokalt ute i kommunerna. Och tänk vad bra det hade varit
            om vi kunde ha fått samma klimat i riksdagen.
          </note>
          <note>
            Jag yrkar bifall till hemställan i utskottets betänkande med
            undantag av mom. 11 där jag yrkar bifall till vår reservation.
          </note>
          <note type="speaker">
            Anf. 189 GUN HELLSVIK (m) replik:
          </note>
          <note>
            Fru talman! Det gläder mig att höra Morgan Johanssons uttalande
            om föräldrarnas och skolans roll.
          </note>
          <note>
            Det var precis de ord som jag använde i mitt inledningsanförande.
            Jag trodde inte heller annat än att vi egentligen var överens
            - och det gäller nog de flesta här.
          </note>
          <note>
            Jag tyckte också att det var intressant att lyssna på beskrivningen
            av helhetssynen när det gäller den socialdemokratiska politiken
            för ett bättre samhälle.
          </note>
          <note>
            Jag skall inte gå in på några detaljer. Vissa delar är vi säkert
            överens om. Sedan när vi går på djupet kan vi säkerligen finna
            att vi har olika metoder för att nå målen.
          </note>
          <note>
            Men Morgan Johansson beskrev bl.a. ett av målen, trygghet mot
            brott. Då vill jag ställa en fråga till
          </note>
          <note>
            Morgan Johansson. Nu är det ju så, som jag sade i en tidigare
            replik, att Socialdemokraterna med två korta avbrott har styrt
            Sverige under hela efterkrigstiden.
          </note>
          <note>
            Anser Morgan Johansson att man har lyckats att nå en bra bit
            på vägen mot de av honom här uppsatta målen under efterkrigstiden?
          </note>
          <note type="speaker">
            Anf. 190 MORGAN JOHANSSON (s) replik:
          </note>
          <note>
            Fru talman! När det gäller synen på föräldrarna och familjen,
            tycker jag att det är trist när man försöker skapa konflikter
            som kanske egentligen inte finns.
          </note>
          <note>
            Jag tror att vi är ganska överens om hur ett samhälle skall se
            ut och vad som har betydelse för unga människor när de växer upp.
            Jag skall inte ta någon partipolitisk konflikt när det gäller
            den synen, eftersom jag tror att vi är ganska överens.
          </note>
          <note>
            Att antalet brott har ökat under efterkrigstiden är korrekt.
            Detsamma har skett över hela världen. Det hänger samman med att
            exempelvis antalet brottstillfällen har ökat, vilket i sin tur
            hänger samman med urbaniseringen och annat. Jag tror inte att
            vi i Sverige har varit sämre än andra länder på att bekämpa brottsligheten.
            Tvärtom har vi nog varit ganska bra på det.
          </note>
          <note>
            Jag vill återigen understryka att min grunduppfattning är att
            ett samhälle med små klassklyftor och som kan hålla samman är
            ett samhälle där man får mindre konflikter och ett samhälle där
            man kan hålla nere brottsligheten totalt sett.
          </note>
          <note type="speaker">
            Anf. 191 GUN HELLSVIK (m) replik:
          </note>
          <note>
            Fru talman! Jag måste ändå konstatera att kriminaliteten i Sverige
            ökar. Om vi tittar på en del andra håll i världen så kan vi se
            tydliga nedgångar i kriminaliteten. Då har vi skäl att fundera
            över vad vi kan ändra i den svenska politiken, eftersom vi alla
            rimligen strävar efter att få ned kriminaliteten, att få ned antalet
            människor som drabbas av brott. I detta sammanhang är åtskilliga
            saker av betydelse, t.ex. tillräckligt med poliser. När det gäller
            New York skall vi vara på det klara med att det inte bara handlar
            om antalet poliser, även om det är viktigt, utan åtskilligt annat,
            vilket vi tar upp i en motion som sedan har resulterat i reservation
            12 tillsammans med Folkpartiet. Vi pekar där just på vikten av
            en fysiskt positiv miljö som i sig också är brottsförebyggande.
            Det har inte bara med vanlig stadsplanering att göra utan även
            åtskilligt annat. Men det är viktigt att vi inte bara tittar i
            vår egen värld utan att vi lär oss av omvärlden och vågar ta till
            oss de idéer som har dykt upp på andra håll, där vi också kan
            se positiva effekter.
          </note>
          <note type="speaker">
            Anf. 192 MORGAN JOHANSSON (s) replik:
          </note>
          <note>
            Fru talman! När det gäller brottsutvecklingen skall man också
            hålla i minnet, förutom den internationella jämförelsen, att vi
            i Sverige i en del fall genom att vi har varit duktiga på att
            lyfta fram brottslighet som annars är gömd kanske också har fått
            en del ökade anmälningar. Ett exempel på det kan vara kvinnovåldet,
            där vi har varit bra på att försöka lyfta fram detta i offentlighetens
            ljus. Och då ökar också antalet anmälningarna. Det behöver inte
            innebära att brottsligheten totalt sett har ökat.
          </note>
          <note>
            Jag tror att Moderaterna och vi kan vara eniga på många punkter,
            men det som jag tycker är trist är att när jag går igenom era
            budgetförslag och ser vad ni skär ned på är det på sådana poster
            som innebär att ni ökar klyftorna i samhället. Ni skär ned på
            kommunerna, vilket innebär att dessa nedskärningar kommer att
            drabba den sociala sektorn, fritidssektorn, idrotten och kulturen,
            sådant som kanske skulle kunna medverka till att hålla ned brottsligheten.
            Det tycker jag är trist. Sedan lägger ni lite pengar på polisen
            i stället, så att man skall kunna lappa ihop detta efteråt. Så
            fungerar det inte. Jag tror att det hade varit bättre om också
          </note>
          <note>
            Moderaterna hade skaffat sig denna helhetssyn som vi försöker
            verka för.
          </note>
          <note type="speaker">
            Anf. 193 GUNNEL WALLIN (c) replik:
          </note>
          <note>
            Fru talman! Det var intressant att lyssna på Morgan Johanssons
            redovisning när det gäller det brottsförebyggande arbetet och
            samverkan med trygghetsplaner osv. i kommunen. Men det som jag
            reagerade på var att han tog Helsingborg som exempel. Eftersom
            ganska många i justitieutskottet kommer just från dessa trakter
            är vi väl införstådda med situationen där. När det gäller t.ex.
            polisresurserna i nordvästra Skåne har de omfördelats på ett sådant
            sätt att
          </note>
          <note>
            Helsingborgs storstadsområde har fått en stor andel av polisresurserna.
            Men i bygder runt omkring har polisresurserna glesats ut. Men
            antalet brott ökar kraftigt just i Helsingborg. Då borde man titta
            på varför de ökar i Helsingborg och minskar på andra ställen och
            ha det som utgångspunkt. Just vid den nyplanerade och nytillkomna
            knutpunkten som finns i
          </note>
          <note>
            Helsingborg är säkerheten inte bra. Jag har många gånger väntat
            på nattåget på detta ställe. Men där vågar man inte sitta utan
            att ha nattvakterna nära sig.
          </note>
          <note>
            Det finns alltså mycket kvar att göra i Helsingborg.
          </note>
          <note>
            Men jag välkomnar Morgan Johanssons tankegångar när det gäller
            det brottsförebyggande arbetet.
          </note>
          <note type="speaker">
            Anf. 194 MORGAN JOHANSSON (s) replik:
          </note>
          <note>
            Fru talman! Jag vill peka på att Brottsförebyggande rådet gärna
            lyfter fram Helsingborg som eftersträvansvärt och som en modell
            som jag tycker att man skall titta på. Där har man samlat alla
            goda krafter från idrotten, kommunerna, myndigheterna och socialtjänsten
            för att försöka hitta nya och lokala lösningar.
          </note>
          <note>
            Jag är säkert helt överens med Gunnel Wallin om att det naturligtvis
            finns mycket kvar att göra där.
          </note>
          <note>
            Men jag tycker att man skall titta lite extra på vad man har
            gjort i Helsingborg, eftersom det kanske kan vara bra för andra
            kommuner att se att man kan nå resultat.
          </note>
          <note type="speaker">
            Anf. 195 GUNNEL WALLIN (c) replik:
          </note>
          <note>
            Fru talman! Jag skall noga följa förloppet just i
          </note>
          <note>
            Helsingborg. Och när jag kan åka nattåget utan att behöva förlita
            mig på nattvakterna kan jag till viss del känna mig nöjd.
          </note>
          <note type="speaker">
            Anf. 196 MAUD EKENDAHL (m):
          </note>
          <note>
            Fru talman! Jag tänkte börja med en liten ordningsfråga med anledning
            av det som hände tidigare under ett replikskifte mellan Morgan
            Johansson och
          </note>
          <note>
            Gun Hellsvik. Det var lite ledsamt att Morgan Johansson tog upp
            ett nytt ämne i sin replik och att Gun
          </note>
          <note>
            Hellsvik inte hade möjlighet att bemöta det, eftersom hon inte
            hade rätt till ytterligare replik. Jag hoppas att detta inte händer
            fler gånger under kvällens debatt, dvs. att vi i debatten blir
            påhoppade om nya ämnen.
          </note>
          <note>
            Fru talman! Jag har för avsikt att i debatten om detta betänkande
            ägna en liten stund åt kriminalvårdsdelen. Jag hade närmare bestämt
            tänkt ta upp en del i det avsnitt där drogfria anstalter behandlas.
          </note>
          <note>
            Narkotika i fängelser är inget nytt problem. Allmänheten har
            väldigt svårt att förstå att det över huvud taget får förekomma
            narkotika i fängelser. Och jag måste faktiska hålla med om det.
            Vi politiker måste vara otroligt tydliga i denna fråga. Vi moderater
            har år efter år väckt motioner med syfte att förhindra narkotikainförsel
            till fängelserna.
          </note>
          <note>
            Nu först har Kriminalvårdsstyrelsen arbetat fram en rapport som
            belyser problemen och innehåller åtgärdsförslag. Flera av dessa
            förslag har vi länge framhållit, nämligen fler visitationskontroller,
            fler urinprovstagningar och ökad tillgång till narkotikahundar.
            Vi moderater har gått ännu längre, och vi vill faktiskt, tillsammans
            med Kristdemokraterna, Centern och Folkpartiet, att den intagne
            och besökaren skiljs åt med en glasruta under besöket. I Norge
            fungerar denna metod, och varför skulle det inte gå bra i
          </note>
          <note>
            Sverige? Vad anser ni socialdemokrater?
          </note>
          <note>
            Även Kia Andreasson i Miljöpartiet uttryckte en viljeinriktning
            angående detta under ett av våra sammanträden. Vad anser Kia Andreasson
            i dag om det?
          </note>
          <note>
            Trots att RSS-rapporten färdigställdes redan under våren har
            inte något förslag kommit från regeringen.
          </note>
          <note>
            När kommer något konkret förslag? Även i budgetpropositionen
            anförde regeringen att arbetet med att bekämpa narkotikamissbruket
            måste fortsättningsvis bedrivas med ökad intensitet. Varför har
            ingenting skett under förra mandatperioden?
          </note>
          <note>
            Fru talman! Vi har dock i samtliga partier en gemensam nämnare,
            nämligen att anstalterna skall bli drogfria. Men på vilket sätt
            skall vi uppnå målet? Här är vi inte överens. Vi måste börja någonstans.
            Det sade också Gunnel Wallin i sitt anförande. Därför har vi moderater
            framhållit i vår motion att som ett kortsiktigt mål skall det
            finnas en drogfri anstalt i respektive kriminalvårdsregion - det
            är inte mycket att begära - för att sedan kunna starta så många
            drogfria anstalter i hela landet. Försök har gjorts i landet,
            men tyvärr har man misslyckats av olika anledningar.
          </note>
          <note>
            En anledning kan ha varit att någon har "flippat ut" och inte
            har kunnat hålla sig drogfri. Det är känsligt när det finns andra
            som är beroende och som lätt kan halka in i missbruk igen. Då
            måste vederbörande anstalt få hjälp med att flytta personen så
            att det drogfria programmet inom anstalten kan fortsätta.
          </note>
          <note>
            Här vill jag personligen framhålla att man inom kriminalvårdsledningen
            inte har stöttat de enskilda anstalterna. Inställningen har varit
            och är fortfarande att varje anstalt får ta hand om sina egna
            problem.
          </note>
          <note>
            Det har jag fått bekräftat av personal som har försökt att skapa
            drogfria fängelser.
          </note>
          <note>
            En annan allvarlig anledning till att man inte har lyckats är
            att det numera ofta är överbeläggning. Det finns för få anstaltsplatser.
            Det går inte längre att differentiera de intagna till olika fängelser.
            Det utskottsmajoriteten säger stämmer inte alls, nämligen att
            kriminalvården bekämpar narkotikamissbruket i anstalterna genom
            att differentiera de intagna. Det stämmer inte. Det fungerar inte.
          </note>
          <note>
            I det sammanhanget vill jag ta upp ett problem till, vilket Gunnel
            Wallin också tog upp tidigare i dag, nämligen det nya platsplaneringssystemet
            som skall utgå från häktena. Det fungerar inte alls tillfredsställande.
            Den nya datatekniken innebär att man skall koda in hur en person
            lämpar sig för det ena eller andra stället. Nej, det handlar om
            den personliga kontakten, att ringa till varandra. Människor är
            olika, även de bästa. Vi får hoppas att tekniken utvecklas bättre.
          </note>
          <note>
            Jag vill understryka vikten av de problem som finns, att det
            inte går att avveckla fängelseplatser -
          </note>
          <note>
            som ni socialdemokrater faktiskt har genomdrivit. Vi ser konsekvenserna
            i dag.
          </note>
          <note>
            Kia Andreasson tog upp i sitt anförande vissa problem inom rättsväsendet
            och bl.a. inom kriminalvården. Hon sade att det hade skett en
            för häftig nedläggning av häkten och anstaltsplatser och så exemplifierade
            hon med vad som hade hänt i Göteborg. I det replikskifte som följde
            frågade Gun Hellsvik varför inte Kia Andreasson och Miljöpartiet
            har agerat i frågan och försökt att få mer pengar till kriminalvården.
            Men Kia Andreasson var så upptagen i debatten med att ha egna
            tolkningar av familjebegreppet att hon glömde besvara Gun Hellsvik.
            Jag kanske kan få ett svar.
          </note>
          <note type="speaker">
            Anf. 197 KIA ANDREASSON (mp) replik:
          </note>
          <note>
            Fru talman! Vi vill alla ha drogfria anstalter. Det finns ingen
            skillnad där. Vad är då problemet?
          </note>
          <note>
            Det är ett problem att det är trångt på anstalterna just nu.
            Det är helt riktigt. Jag har iakttagit problemet.
          </note>
          <note>
            I mina hemtrakter finns en anstalt just för intagna som är särskilt
            motiverade att komma till en anstalt där de kan bli av med sitt
            drogberoende. Men nu har även andra fått placeras där.
          </note>
          <note>
            Men samtidigt pågår ett intensivt arbete inom kriminalvården.
            Även om arbetet går långsamt så pågår det ändå. Varje år får vi
            en rapport om tillståndet. Det kan variera, eftersom de intagna
            varierar i sitt missbruk. Men vi kan se en ökning. Jag tycker
            också att det är angeläget att pröva nya vägar om vi ser att vi
            inte kommer fram.
          </note>
          <note>
            Jag skall noga analysera nästa års rapport med statistik och
            kanske föreslå en försöksverksamhet med anstalter med mycket stränga
            regler. Vi kan inte införa glasruta så plötsligt utan noggranna
            analyser av vad det innebär. Det sociala klimatet har betydelse,
            att kunna få besök och må bra. Det har betydelse för att komma
            vidare och avsluta ett missbruk. Det är inte så enkelt att bara
            hårda tag gäller. Det är så komplicerat.
          </note>
          <note>
            Men jag håller med om att vi hela tiden måste komma med nya förslag
            och titta på de rapporter som skrivs om vad som händer inom kriminalvården.
          </note>
          <note type="speaker">
            Anf. 198 MAUD EKENDAHL (m) replik:
          </note>
          <note>
            Fru talman! Nej, det skall inte vara hårda tag. Men det är bra
            för vissa interner. Det finns många som vill komma in på drogfria
            fängelser. Det finns de interner som hellre sitter kvar på häktet
            än att komma ut på fängelserna såsom förhållandena är just nu.
          </note>
          <note>
            Vi måste få fler platser, Kia Andreasson. Vi måste se till att
            få mer pengar till kriminalvården. Kia Andreasson vet att vi moderater
            årligen kommer att avsätta ett par hundra miljoner till kriminalvården.
            I år blev det 178 miljoner kronor. Fr.o.m. nästnästa år blir det
            200 miljoner kronor.
          </note>
          <note>
            Var står Miljöpartiet och Kia Andreasson? Ni kan inte göra saker
            om ni inte skjuter till pengar. Jag hoppas att jag får svar på
            frågan nu.
          </note>
          <note type="speaker">
            Anf. 199 KIA ANDREASSON (mp) replik:
          </note>
          <note>
            Fru talman! Det här gäller inte enbart pengar. Det gäller inriktningen
            och komma fram med en försöksverksamhet. Det har inte bara med
            pengar att göra.
          </note>
          <note>
            Jag markerade tydligt när vi behandlade frågan om nedläggning
            av häkten och anstalter att jag var rädd för att det skulle bli
            för häftigt. Jag motsatte mig den stora nedskärningen. Men man
            kan inte här i riksdagen - det vet alla - gå in och bestämma i
            detalj.
          </note>
          <note>
            Det får vi ofta tillrättavisningar om. Man får lita på att myndigheten
            ser svårigheterna och inte går för långt i besparingar.
          </note>
          <note>
            Tyvärr kan jag i efterhand konstatera detta. Men jag kunde inte
            lägga mig i arbetet i Kriminalvårdsstyrelsen. I efterhand kan
            jag erkänna att det blev för häftigt.
          </note>
          <note>
            Vi får utvärdera dessa rapporter för att se hur vi skall komma
            framåt. De kommer nu att presenteras årligen av kriminalvården.
          </note>
          <note type="speaker">
            Anf. 200 MAUD EKENDAHL (m) replik:
          </note>
          <note>
            Fru talman! Då undrar jag, Kia Andreasson: Var skulle de ha tagit
            pengarna? Den stora kostnadsdelen inom kriminalvården är ju anstaltsplatserna.
            Eftersom det kommer ett protokoll, som är offentligt, skulle jag
            vilja veta var vi kan leta upp där det står att Kia Andreasson
            har gjort markeringar och motsatt sig dessa nedskärningar av antalet
            häktesplatser. Det vore bra för oss att veta detta, så att vi
            kan ta del av det.
          </note>
          <note type="speaker">
            Anf. 201 YVONNE OSCARSSON (v) replik:
          </note>
          <note>
            Fru talman! Maud Ekendahl började sitt anförande med att säga
            att man får använda narkotika på våra anstalter. Det får man väl
            inte! Det är ju kriminellt i hela Sverige, och då må det vara
            kriminellt på anstalterna också. Såvitt jag vet är inte anstalterna
            någon frizon bara därför att det är kriminella narkomaner som
            finns där inne. Vårt samhälle ser redan nu ut så att det är förbjudet
            att använda narkotika var man än är i Sverige.
          </note>
          <note>
            I fråga om hur man skall komma till rätta med det här tror jag
            att partierna kanske skiljer sig åt. Det är jätteviktigt att vi
            kommer fram till någonting som gör att det blir tryggare. Som
            Maud Ekendahl säger, måste människor som vill vara i en drogfri
            miljö få rättighet att vara det. Där är vi överens.
          </note>
          <note>
            Jag tror att det handlar om en helhetssyn, som bl.a. Morgan Johansson
            pratade om. Vänsterpartiets syn på det här är att man måste föra
            en socialpolitik på så sätt att man förhindrar att det i slutändan
            blir så att narkomaner hamnar på anstalt. Ett sätt är att lägga
            mer resurser på barn i riskzon, t.ex. barn till missbrukare. Det
            är klart utforskat att barn till missbrukare i mycket större utsträckning
            hamnar i svåra situationer när de blir stora. Då måste man kunna
            börja med att lägga mycket mer resurser på barn, så att man motar
            olle i grind.
          </note>
          <note type="speaker">
            Anf. 202 MAUD EKENDAHL (m) replik:
          </note>
          <note>
            Fru talman! Nej, inte får man använda narkotika på fängelser.
            Men det förekommer ju. Det är inte så lite narkotika på fängelserna,
            och det är det som är den stora frågan. Det är ingenting som händer.
            Man klarar inte av att brottas med de här problemen ute på fängelserna.
            Nu får man dessutom personalminskningar. Det är därför vi föreslår
            att alla medel skall tas till för att nedbringa risken för att
            det kommer in mer narkotika på fängelser.
          </note>
          <note>
            Jag kan tala om att det finns åtskilliga mammor som kommer till
            fängelserna till sina söner och ger dem narkotika för att de tycker
            synd om dem. Det vore inte dumt om det fanns en glasruta för att
            skilja mamman och sonen åt, om de inte klarar att träffa varandra
            under andra former.
          </note>
          <note>
            Jag vill tala om för Yvonne Oscarsson att vi gång på gång har
            föreslagit olika sanktioner. I dag får man utnyttja ett antal
            dagar utöver fängelsestraffet om man har positiva urinprover.
            Man kan också införa andra sanktioner och åtgärder och straffa
            inne i fängelset. Men det är ingen som vill lyssna på dem som
            talar om de olika metoderna. Snart måste vi sätta ned foten. Det
            kräver vi moderater.
          </note>
          <note type="speaker">
            Anf. 203 YVONNE OSCARSSON (v) replik:
          </note>
          <note>
            Fru talman! Att vi måste sätta till klutarna på alla håll när
            det gäller drogfria anstalter är vi överens om.
          </note>
          <note>
            Jag har jobbat med narkomanvård i många år och tror att jag har
            lite på fötterna när jag säger att det inte är så enkelt som att
            sätta in tvångsåtgärder. Jag menar att man måste hitta många olika
            saker. Jag tror att vi kommer att kunna komma fram till bra resultat
            tillsammans. Jag är inte alls främmande för att hitta nya sätt.
            Jag vet inte hur det är med glasrutor - jag har inte tänkt färdigt
            just om den biten. Det är ett sätt, och förmodligen finns det
            många fler sätt som kan bli effektiva.
          </note>
          <note>
            Behandling under fängelsetiden tror jag på i längden. Annars
            är det bara tillfälliga sätt, som inte löser några problem. Det
            blir återfallsbrottslighet, och sedan har man inte lyckats någonstans
            i alla fall i det långa loppet.
          </note>
          <note type="speaker">
            Anf. 204 MAUD EKENDAHL (m) replik:
          </note>
          <note>
            Fru talman! Det är bara det att vi har försökt peka på en modell,
            Yvonne Oscarsson, och vi tycker att man måste börja någonstans.
            Jag sade tydligt att alla partier har en gemensam nämnare, nämligen
            att vi är överens om att det skall vara drogfria fängelser. Men
            det handlar om vägen dit. Då har vi en modell, där man till att
            börja med skall ha ett drogfritt fängelse i respektive kriminalvårdsregion.
            Vi tycker inte att det är att begära för mycket. Man måste börja
            på den vägen.
          </note>
          <note>
            Jag håller med Yvonne Oscarsson om att det måste vara en bättre
            behandling i fängelserna också.
          </note>
          <note>
            Vi har väckt en del motioner som man inte har kunnat gå med på
            fullt ut, så vi får väl komma tillbaka med dem. Det handlar om
            övergången från det att man börjar med behandlingen i fängelset
            och sedan fortsätter ute på andra behandlingshem. Där finns andra
            ekonomiska hinder, där det är två olika huvudmän, dvs. kriminalvården
            och kommunen, som ofta sätter hinder i vägen för den enskilde
            så att han inte kan bli behandlad.
          </note>
          <note type="speaker">
            Anf. 205 YILMAZ KERIMO (s):
          </note>
          <note>
            Fru talman! Vi debatterar nu justitieutskottets betänkande nr
            1, som bl.a. handlar om kriminalvården.
          </note>
          <note>
            Kriminalvårdens huvuduppgifter är att verkställa påföljderna
            fängelse och skyddstillsyn, att ansvara för övervakningen av villkorligt
            frigivna och för verksamheten vid häktena samt att utföra personutredningar
            i brottmål. Fr.o.m. den 1 januari 1999 ansvarar kriminalvården
            också för verkställighet av samhällstjänst när en villkorlig dom
            har kombinerats med en föreskrift om samhällstjänst.
          </note>
          <note>
            Kriminalvården svarar också för transporter av personer som skall
            avvisas eller utvisas från Sverige.
          </note>
          <note>
            Ett övergripande mål för rättsväsendet och därmed också för kriminalvården
            är att tillgodose den enskildes rättssäkerhet och rättstrygghet.
            Kriminalvården skall upprätthålla en human människosyn, god omvårdnad
            och ett aktivt påverkansarbete. Respekt för den enskildes integritet
            och säkerhet skall iakttas.
          </note>
          <note>
            Verksamheten skall inriktas på att motverka återfall i brott.
          </note>
          <note>
            När det gäller frågan hur verksamhetsmålen uppfylls anser utskottsmajoriteten
            att det är bra att metoder har tagits fram för att kvalitetssäkra
            de brotts- och missbruksrelaterade programmen.
          </note>
          <note>
            Det är angeläget att kunna utvärdera effekterna av verksamheter,
            och därför bör sådana metoder ytterligare utvecklas.
          </note>
          <note>
            Utskottsmajoriteten anser, i likhet med regeringen, att satsningarna
            på de psykiskt störda intagna måste förbättras och att regeringen
            fortlöpande bör överväga åtgärder som kan förbättra situationen
            för dessa.
          </note>
          <note>
            Fru talman! När det gäller frigivningsförberedelserna står det
            helt klart att kriminalvården även i fortsättningen måste prioritera
            insatser som medverkar till att underlätta den dömdes övergång
            till ett liv i frihet. Särskilt gäller detta de långtidsdömda.
            Detta är en av de viktigaste uppgifterna för kriminalvården och
            ett väsentligt led i det brottsförebyggande arbetet.
          </note>
          <note>
            I detta sammanhang vill utskottsmajoriteten också framhålla att
            den intagnes möjligheter till kontakt med exempelvis familjen
            är av mycket stor betydelse.
          </note>
          <note>
            Här finns ett samband med möjligheterna att ta emot besök.
          </note>
          <note>
            Fru talman! Jag har för avsikt att uppehålla mig lite vid frågan
            om narkotikasituationen i anstalterna.
          </note>
          <note>
            Det är också en fråga som tas upp i flera motioner.
          </note>
          <note>
            Utskottsmajoriteten vill betona vikten av att fängelserna är
            och skall vara drogfria. Denna målsättning har betydelse inte
            bara för de intagna som har missbruksproblem utan även för de
            intagna som inte är missbrukare. Fängelsemiljön måste vara drogfri
            också av hänsyn till de barn som besöker en förälder som sitter
            i fängelse. Behovet av åtgärder mot narkotikan i anstalterna accentueras
            dessutom av att en allt större andel av de intagna är narkotikamissbrukare.
          </note>
          <note>
            Mot den angivna bakgrunden är det enligt utskottsmajoritetens
            mening positivt att kriminalvårdens insatser mot narkotikan ökat;
            visitationerna har blivit fler, och andelen av de intagna med
            missbruksproblem som deltar i olika behandlingsåtgärder har ökat.
          </note>
          <note>
            Vi noterar med tillfredsställelse att det numera också görs en
            redovisning av drogsituationen i anstalterna.
          </note>
          <note>
            När det gäller motionsönskemålen om åtgärder mot narkotikan kan
            utskottsmajoriteten konstatera att det pågår ett arbete inom kriminalvården
            som syftar till att bekämpa narkotikan i anstalterna. Vissa förslag
            som syftar till att öka kontrollen finns redan i RSS-
          </note>
          <note>
            rapporten, och ytterligare förslag kan förväntas inom kort som
            ett resultat av KARTNARK-projektet. Vilka åtgärder som kan vara
            lämpliga bör emellertid den bearbetning som pågår få utvisa. Det
            är angeläget att redan befintliga och kommande förslag bearbetas
            med skyndsamhet. Vi utgår från att regeringen noga följer arbetet
            och fortlöpande överväger vilka ytterligare åtgärder som krävs
            för att effektivisera bekämpningen av narkotikamissbruket på anstalterna.
          </note>
          <note>
            Fru talman! Det krävs stora insatser av kriminalvården på detta
            område. Det kan t.ex. inte accepteras att en person börjar missbruka
            narkotika under en anstaltsvistelse. Personalen inom kriminalvården
            måste ha den kompetens som behövs för att upptäcka tendenser till
            missbruk och för att ge de intagna det stöd som krävs för att
            hejda en sådan utveckling.
          </note>
          <note>
            Fru talman! Personligen vill jag också framhålla att våld föder
            våld. Eftersom den som själv utsatts för våld som barn löper större
            risk att använda våld som vuxen måste kampen mot våldet börja
            i mycket tidig ålder. Här spelar föräldrarna en central roll,
            och de har självklart det primära ansvaret för sina barn. En del
            föräldrar klarar inte detta fullt ut och behöver därför stöd i
            sin föräldraroll. Avsaknaden av goda familjeförhållanden måste
            också kompenseras på andra sätt. De barn och ungdomar som gör
            sig skyldiga till brott tillhör också ofta den grupp som har störst
            behov av stöd och hjälp.
          </note>
          <note>
            Familjen är viktig, men vi har olika förutsättningar här i livet.
            Barn föds till olika förhållanden, ibland i splittrade familjer,
            ibland i familjer som har missbruksproblem. Vi måste därför driva
            en välfärdspolitik som gör att vi stärker de barn och ungdomar
            som har en särskilt utsatt situation. Detta sammanhållna perspektiv
            får man inte glömma bort i den kriminalvårdspolitiska debatten.
          </note>
          <note>
            Fru talman! Kriminalpolitik är en del av välfärdspolitiken. Välfärdspolitik
            i form av åtgärder för att öka den sociala tryggheten och kriminalpolitiska
            åtgärder med respekt för den enskildes integritet och säkerhet
            måste gå hand i hand om vi skall vara framgångsrika i vår brottsbekämpning.
          </note>
          <note>
            Vidare vill jag personligen också framhålla att kriminalvården
            måste bygga på en helhetssyn. Det går inte att bekämpa brottsligheten
            enbart med polisresurser, straff och krav på hårdare tag. Man
            måste också se till brottslighetens orsaker och vara hård mot
            de faktorer som gör att människor begår brott.
          </note>
          <note>
            Avslutningsvis yrkar jag bifall till reservation 6
          </note>
          <note>
            och på övriga punkter till utskottets hemställan samt avslag
            på övriga reservationer.
          </note>
          <note type="speaker">
            Anf. 206 GUNNEL WALLIN (c) replik:
          </note>
          <note>
            Fru talman! Det Yilmaz Kerimo säger låter väldigt bra, och man
            hade önskat att det hade varit sant.
          </note>
          <note>
            Jag gjorde mitt första besök på fängelse för några veckor sedan.
            Tyvärr stämmer inte verkligheten med det han säger. Det är det
            som är så tråkigt.
          </note>
          <note>
            Det aktiva påverkansarbetet för de intagna blir det inte mycket
            av med den personalbrist som råder.
          </note>
          <note>
            När det gäller dem som mår psykiskt dåligt vill jag säga att
            på det fängelse som jag besökte hade man tagit bort hälften av
            psykologtjänsterna, och där fanns inte stora utrymmen för att
            påverka den saken.
          </note>
          <note>
            När det gäller kontakt med familjen kan jag berätta att besöksrummen
            där var upptagna av interner.
          </note>
          <note>
            Det fanns alltså ingen möjlighet till kontakt med familjen -
            tyvärr!
          </note>
          <note>
            När det gäller drogfriheten, som vi har debatterat tidigare här,
            vill jag säga att det är jättestora svårigheter att klara av situationen,
            inte minst med tanke på personalbristen.
          </note>
          <note>
            Man skulle alltså ha önskat att det hade varit som
          </note>
          <note>
            Yilmaz Kerimo sade här, men så är det inte i verkligheten.
          </note>
          <note type="speaker">
            Anf. 207 YILMAZ KERIMO (s) replik:
          </note>
          <note>
            Fru talman! Vi måste lita på att de uppgifter vi får är sanna.
            Det kan finnas brister - det får man i så fall utvärdera och åtgärda.
          </note>
          <note>
            Det pågår ett arbete för att förbättra även för dem som är psykiskt
            störda. Samarbetet mellan olika myndigheter måste fungera bättre.
            Här måste också sjukvårdshuvudmännen komma in, så att det fungerar
            bättre för de psykiskt störda.
          </note>
          <note type="speaker">
            Anf. 208 GUNNEL WALLIN (c) replik:
          </note>
          <note>
            Fru talman! Jag tog exempel från ett fängelse där man hade haft
            två psykologtjänster. Man tog bort den ena psykologtjänsten och
            har den andra kvar. Och detta gällde då en anstalt med sexualförbrytare,
            där det är ännu mer befogat med sådana tjänster. Verkligheten
            är alltså en annan. Man hade önskat att det hade varit som Yilmaz
            Kerimo säger, men här finns mycket jobb att göra.
          </note>
          <note type="speaker">
            Anf. 209 YILMAZ KERIMO (s) replik:
          </note>
          <note>
            Fru talman! Vi är i alla fall överens om att de behöver hjälp
            och att man måste kunna hjälpa dem på något sätt. Att det har
            förekommit att man har skurit ned antalet tjänster kan jag inte
            kommentera, eftersom jag inte är insatt i det. Men det är viktigt
            att vi är överens om att de behöver hjälp. Då får man se till
            att de resurser som finns också används.
          </note>
          <note type="speaker">
            Anf. 210 MAUD EKENDAHL (m) replik:
          </note>
          <note>
            Fru talman! Yilmaz Kerimo - ursäkta om jag inte uttalar ditt
            namn riktigt, men du vet ju vem jag talar till - sade att vi måste
            lita på att de uppgifter vi får är sanna. Jag vet inte om Yilmaz
            Kerimo hade möjlighet att vara med när vi i utskottet fick en
            redovisning av
          </note>
          <note>
            Kriminalvårdsstyrelsen. Då visade man en overheadbild som redovisade
            hur narkotikasituationen ute på de olika anstalterna såg ut. De
            rapporterna skall återkomma årligen, och jag hoppas nu att man
            gör något åt det, så att det inte bara blir någon typ av börsnoteringar
            som går upp och ned av hur det ser ut på våra anstalter.
          </note>
          <note>
            Jag tycker att den majoritetsuppfattning som Yilmaz Kerimo återgav
            och som också står att läsa på s. 42 i betänkandet är lite märklig.
            Där sägs det:
          </note>
          <note>
            "Utskottet vill i likhet med tidigare uttalanden inledningsvis
            betona vikten av att fängelserna är och skall vara drogfria."
            Påstående att de är det stämmer ju alltså inte. Men ändå ställer
            ni er bakom en sådan text. Hur vill ni från majoritetens sida
            förklara det?
          </note>
          <note>
            Det som står där är ju bluff och båg.
          </note>
          <note type="speaker">
            Anf. 211 YILMAZ KERIMO (s) replik:
          </note>
          <note>
            Fru talman! Visst har vi fått rapporter på utskottsmötena. Då
            har man också sagt att insatser är på gång. Man jobbar mycket
            hårdare med kontroller.
          </note>
          <note>
            Som jag sade i mitt anförande är arbetet på gång för att anstalterna
            skall bli drogfria. Det är i alla fall vår strävan att de skall
            vara drogfria. Om det förekommer brister får man jobba med dem.
            De skall bli bättre, och de skall vara drogfria.
          </note>
          <note type="speaker">
            Anf. 212 MÄRTA JOHANSSON (s):
          </note>
          <note>
            Fru talman! I debattens sista självande minuter tänkte jag ägna
            vår minsta och yngsta myndighet -
          </note>
          <note>
            Brottsoffermyndigheten - några ord. Det övergripande målet för
            myndigheten är att främja brottsoffers rättigheter och intressen.
            Den skall pröva ärenden om brottsskadeersättning och ärenden om
            bidrag från
          </note>
          <note>
            Brottsofferfonden. Efter att ha verkat i några år börjar man
            närma sig den uppsatta målsättningen om att
          </note>
          <note>
            70 % av inlämnade brottsskadeärenden skall handläggas inom tre
            månader, detta trots att ärendemängden har ökat väsentligt.
          </note>
          <note>
            En annan viktig uppgift för myndigheten är att sprida information
            och kunskap om brottsoffers rättigheter.
          </note>
          <note>
            För brottsskadeersättning finns i budget för 1999
          </note>
          <note>
            avsatt 75 074 000 kr. Det mesta utbetalas som ersättning för
            personskador.
          </note>
          <note>
            Brottsofferfonden finansieras, som Anita Sidén sade, av den som
            dömts till fängelse. Han eller hon åläggs att betala en avgift
            på 300 kr. Den som verkställer straffet med den s.k. bojan betalar
            vanligtvis en avgift på 50 kr per dag, dock högst 3 000 kr. T.o.m.
          </note>
          <note>
            oktober i år hade det inkommit 13,3 miljoner kronor.
          </note>
          <note>
            Fondens pengar användes till olika projekt efter ansökan. Den
            11 november i år var det den sista fördelningen för året. Då hade
            totalt 78 projekt fått pengar till ett belopp av 10 743 163 kronor.
            De allra flesta projekten har någon anknytning till kvinnojourer
            eller brottsofferjourer.
          </note>
          <note>
            I reservation 10 från m, kd, c och fp anser man att avgiften
            till Brottsofferfonden är för låg. Man vill höja den till 500
            kr och alltså förstärka fonden.
          </note>
          <note>
            Brottsofferutredningen lämnade, som Kia Andreasson sade för en
            stund sedan, sitt betänkande i våras, där det föreslås att det
            skall ske en höjning. Remisstiden för den utredningen utgick den
            15 oktober, och arbetet har nu påbörjats på departementet. Det
            kommer att så småningom utmynna i ett förslag från regeringen.
          </note>
          <note>
            I statuterna för Brottsofferfondens användning har det funnits
            en förordning om att Brottsofferfondens medel inte får användas
            till löpande verksamhet, dvs.
          </note>
          <note>
            till anställd personal eller lokaler. Brottsofferutredningen
            föreslår emellertid att stöd även skall kunna ges till detta,
            och därför har medel anslagits från regeringen till två försöksprojekt.
          </note>
          <note>
            Det ena avser ett länsprojekt där en länsassistent skall arbeta
            för brottsofferjourerna i två län som inte har egen brottsofferassistent.
            Den kommer att förläggas till Södertäljetrakten. Det andra projektet
            förläggs till Örebrotrakten och skall drivas av Brottsoffermyndigheten.
            Där skall en samordnare verka för ett ökat samarbete mellan ideella
            organisationer verksamma inom området, men även som resurs för
            brottsoffer.
          </note>
          <note>
            Det skall bli mycket intressant att följa projektens verksamhet.
          </note>
          <note>
            Fru talman! Brottsoffer var länge en undanskymd grupp i vårt
            samhälle som rönte väldigt liten uppmärksamhet. De senaste 10-15
            åren har frågorna emellertid förts upp på dagordningen. Olika
            försöksverksamheter pågår i vårt land. Jag kan nämna det
          </note>
          <note>
            Ragnwi Marcelind tog upp om stöd för vittnen i domstol - det
            pågår på flera ställen - och en mängd andra försök. Vi kan alltså
            glädja oss åt att det skrider framåt, men fortfarande finns naturligtvis
            väldigt mycket att göra.
          </note>
          <note>
            Jag kan garantera Anita Sidén att även vi socialdemokrater står
            på brottsoffrens sida.
          </note>
          <note>
            Fru talman! Med detta instämmer jag i det yrkande som Margareta
            Sandgren har gjort.
          </note>
          <note type="speaker">
            Anf. 213 GUN HELLSVIK (m) replik:
          </note>
          <note>
            Fru talman! Märta Johansson sade avslutningsvis att hon gladde
            sig åt framstegen. Jag vill också uttrycka min glädje över att
            få lyssna på något som man nästan kan kalla en lovsång till Brottsoffermyndigheten
            och Brottsofferfonden från Märta Johanssons sida. Det visar förmåga
            att tänka om. När vi skapade
          </note>
          <note>
            Brottsoffermyndigheten och Brottsofferfonden under de borgerliga
            regeringsåren var det inte riktigt så positiva tankegångar.
          </note>
          <note>
            Jag har stor respekt för var och en som ändrar uppfattning. Detta
            får mig också att hoppas på att de förslag som nu har resulterat
            i borgerliga reservationer också skall kunna mogna i socialdemokraternas
            tankar, så att vi snart även får höra positiva lovord om dem.
          </note>
          <note type="speaker">
            Anf. 214 MÄRTA JOHANSSON (s) replik:
          </note>
          <note>
            Fru talman! Personligen var jag inte med när striden om Brottsoffermyndigheten
            utkämpades. Det var före min tid. Men brottsofferverksamheten
            är ju inte ny. Brottsoffermyndigheten ersatte den tidigvarande
          </note>
          <note>
            Brottsskadenämnden, som hade hand om utbetalningen av ersättningar
            till brottsoffer förut. Egentligen kan jag den striden för dåligt
            för att våga uttala mig. Men jag vet att Brottsoffermyndigheten
            i dag fungerar väldigt väl.
          </note>
          <note type="speaker">
            Anf. 215 KIA ANDREASSON (mp):
          </note>
          <note>
            Fru talman! Det skall gå väldigt fort.
          </note>
          <note>
            Eftersom jag inte fick någon replik på Maud Ekendahl och frågan
            hängde i luften måste jag få svara på frågan om nedläggning av
            anstalter och häkten.
          </note>
          <note>
            Det lät precis som att Miljöpartiet drev igenom nedläggningen
            av dessa anstalter, och jag vill bara förtydliga genom att säga
            att vi inte gjorde det. Vi hade en reservation i detta ämne.
          </note>
          <note>
            Det var samtidigt mycket mer komplicerat än så.
          </note>
          <note>
            Elektronisk övervakning infördes, och då behövdes inte alla anstaltsplatser.
            Därför blev uppdraget att också från vår sida godkänna en viss
            nedläggning.
          </note>
          <note>
            Men vad gäller den stora nedläggningen hade vi en reservation.
            Det var väl Centern som tillsammans med Socialdemokraterna drev
            igenom detta.
          </note>
          <note>
            Jag har iakttagit alla problem och kommer att verka för att försöka
            mildra dem allt vad jag kan.
          </note>
          <note type="speaker">
            Anf. 216 GUN HELLSVIK (m) replik:
          </note>
          <note>
            Fru talman! Vad Kia Andreasson däremot inte gjorde när dessa
            frågor var uppe var att föreslå att det skulle ges pengar till
            kriminalvården. Det räcker inte med att man uttalar att man inte
            vill ha en omfattande nedläggning. Man måste också inse att nedläggningen
            inte var någonting man önskade från kriminalvårdens sida, utan
            det var något som man tvingades till på grund av beslut som fattades
            i denna kammare.
          </note>
          <note type="speaker">
            Anf. 217 KIA ANDREASSON (mp) replik:
          </note>
          <note>
            Fru talman! Eftersom det som sagt också fanns detta med elbojor
            som vi alla var positiva till blev det budgetmässigt svårt att
            beräkna hur mycket som var rimligt. Jag kan också konstatera i
            efterhand att det var för mycket.
          </note>
          <note type="speaker">
            Anf. 218 RAGNWI MARCELIND (kd):
          </note>
          <note>
            Fru talman! Jag för sen med att begära replik på
          </note>
          <note>
            Yilmaz Kerimo. Jag vill bara tillrättalägga ett par saker. Han
            lovordade propositionen och den skrivning som finns när det gäller
            frigivningssituationen.
          </note>
          <note>
            BRÅ lämnade en rapport till regeringen den 20 augusti om de frigivnas
            mycket svåra situation. Man säger så här: De som friges från fängelse
            går en mycket svår social situation till mötes. Endast en femtedel
            har arbete, och knappt hälften har egen bostad.
          </note>
          <note>
            I propositionen skriver regeringen så här om rapporten: BRÅ:s
            rapport, som har tagits fram på mycket kort tid, får betraktas
            som en förstudie. En fördjupad analys av vad som kan göras på
            området är nödvändig.
          </note>
          <note>
            Jag välkomnar den uppfattning som Yilmaz har om att påverka regeringen
            när det handlar om att verka för de frigivnas situation. Trots
            att han har röstat nej till den motion som kristdemokraterna har
            lagt fram i den här frågan respekterar jag hans uppfattning.
          </note>
          <note>
            Sedan vill jag också rätta Märta Johansson. Hon säger att kristdemokraterna
            och moderaterna har sagt att avgiften till Brottsofferfonden skulle
            höjas till 500
          </note>
          <note>
            kr. Vi skrev att den skulle vara helt i enlighet med
          </note>
          <note>
            Brottsofferutredningens betänkande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            7 § Immunitet och privilegier för sekretariatet för Östersjöstaternas
            råd i Stockholm
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU3
          </note>
          <note>
            Immunitet och privilegier för sekretariatet för Östersjöstaternas
            råd i Stockholm (prop. 1998/99:24)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 december.)
          </note>
          <note>
            8 § Immunitet och privilegier för GIWA i
          </note>
          <note>
            Kalmar
          </note>
          <note>
            Föredrogs
          </note>
          <note>
            Justitieutskottets betänkande 1998/99:JuU4
          </note>
          <note>
            Immunitet och privilegier för GIWA i Kalmar (prop.
          </note>
          <note>
            1998/99/23)
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 december.)
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Förslag
          </note>
          <note>
            1998/99:RR3 Riksdagens revisorers förslag angående resursförstärkning
            till skattemyndigheternas kontrollverksamhet
          </note>
          <note>
            Utbildningsutskottets betänkanden
          </note>
          <note>
            1998/99:UbU1 Utgiftsområde 16 Utbildning och universitetsforskning
          </note>
          <note>
            1998/99:UbU2 Utgiftsområde 15 Studiestöd
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 december
          </note>
          <note>
            1998/99:173 av Lars Ångström (mp) till försvarsministern
          </note>
          <note>
            Svensk minröjningskapacitet
          </note>
          <note>
            1998/99:174 av Ewa Larsson (mp) till socialministern
          </note>
          <note>
            De samhällsekonomiska konsekvenserna av kasino
          </note>
          <note>
            1998/99:175 av Viviann Gerdin (c) till näringsministern
          </note>
          <note>
            Tillgängligheten till bredbandskommunikation
          </note>
          <note>
            1998/99:176 av Mikael Oscarsson (kd) till justitieministern
          </note>
          <note>
            Klotter och annan skadegörelse
          </note>
          <note>
            1998/99:177 av Kerstin-Maria Stalin (mp) till socialministern
          </note>
          <note>
            Arbetet mot narkotika
          </note>
          <note>
            1998/99:178 av Per Lager (mp) till justitieministern
          </note>
          <note>
            Rasistiska budskap via närradiostationer
          </note>
          <note>
            1998/99:179 av Marianne Andersson (c) till försvarsministern
          </note>
          <note>
            Svensk minröjningskapacitet
          </note>
          <note>
            den 11 december
          </note>
          <note>
            1998/99:180 av Raimo Pärssinen (s) till statsrådet
          </note>
          <note>
            Maj-Inger Klingvall
          </note>
          <note>
            Rätt till sjukpenning
          </note>
          <note>
            1998/99:181 av Jonas Ringqvist (v) till utbildningsministern
          </note>
          <note>
            Teckenspråksutbildningen i Vänersborg
          </note>
          <note>
            1998/99:182 av Berndt Ekholm (s) till statsrådet
          </note>
          <note>
            Pierre Schori
          </note>
          <note>
            Biståndet
          </note>
          <note>
            1998/99:183 av Inger Strömbom (kd) till utrikesministern
          </note>
          <note>
            De nationella trafikreglerna
          </note>
          <note>
            1998/99:184 av Johan Pehrson (fp) till jordbruksministern
          </note>
          <note>
            Jämställdhetsarbetet hos länsstyrelserna
          </note>
          <note>
            1998/99:185 av Kenneth Lantz (kd) till miljöministern
          </note>
          <note>
            Dumpning i Öresund
          </note>
          <note>
            1998/99:186 av Ulla-Britt Hagström (kd) till socialministern
          </note>
          <note>
            Åtgärder mot narkotika
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 december.
          </note>
          <note>
            11 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 11 december
          </note>
          <note>
            1998/99:97 av Lars Ångström (mp) till statsrådet Leif
          </note>
          <note>
            Pagrotsky
          </note>
          <note>
            Export av bandvagnar till Saudiarabien
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 15 december.
          </note>
          <note>
            12 § Kammaren åtskildes kl. 18.52.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 31 (delvis), av förste vice talmannen därefter t.o.m. anf.
            82 (delvis), av talmannen därefter t.o.m. 6 § anf. 116 (delvis),
            av andre vice talmannen därefter t.o.m. anf. 166 (delvis) och
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
