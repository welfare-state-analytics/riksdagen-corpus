<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199899</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199899</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199899--59</head>
          <docDate when="1999-02-19">1999-02-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 1998/99:103
          </note>
          <note>
            Till riksdagen
          </note>
          <note>
            Interpellation 1998/99:103 av Gudrun Lindvall
          </note>
          <note>
            (mp) om beskattning av fossilt avfall.
          </note>
          <note>
            Interpellationen kommer att besvaras tisdagen den
          </note>
          <note>
            16 mars 1999.
          </note>
          <note>
            Skälet till dröjsmålet är att interpellationen kom
          </note>
          <note>
            Finansdepartementet till handa först den 12 februari
          </note>
          <note>
            1999 samt tjänsteresor och deltagande i EU-nämnden.
          </note>
          <note>
            Stockholm den 12 februari 1999
          </note>
          <note>
            Erik Åsbrink
          </note>
          <note>
            Interpellation 1998/99:166
          </note>
          <note>
            Till riksdagen
          </note>
          <note>
            Interpellation 1998/99:166 av Elver Jonsson (fp)
          </note>
          <note>
            om tjänstesektorn och dess skatteregler.
          </note>
          <note>
            Interpellationen kommer att besvaras tisdagen den
          </note>
          <note>
            16 mars 1999.
          </note>
          <note>
            Skälet till dröjsmålet är bl.a. resor och deltagande i EU-nämnden.
          </note>
          <note>
            Stockholm den 16 februari 1999
          </note>
          <note>
            Erik Åsbrink
          </note>
          <note>
            Interpellation 1998/99:170
          </note>
          <note>
            Till riksdagen
          </note>
          <note>
            Interpellation 1998/99:170 av Lars Tobisson (m)
          </note>
          <note>
            om valutastabilitet.
          </note>
          <note>
            Interpellationen kommer att besvaras tisdagen den
          </note>
          <note>
            16 mars 1999.
          </note>
          <note>
            Skälet till dröjsmålet är bl.a. resor och deltagande i EU-nämnden.
          </note>
          <note>
            Stockholm den 17 februari 1999
          </note>
          <note>
            Erik Åsbrink
          </note>
          <note>
            Interpellation 1998/99:160
          </note>
          <note>
            Till riksdagen
          </note>
          <note>
            Interpellation 1998/99:160 av Inger René om Europaväg 6 norr
            om Uddevalla.
          </note>
          <note>
            Interpellationen kommer att bevaras fredagen den
          </note>
          <note>
            12 mars.
          </note>
          <note>
            Som skäl till dröjsmålet anförs den stora anhopningen av interpellationer
            som för närvarande råder.
          </note>
          <note>
            Näringsdepartementet
          </note>
          <note>
            Enligt uppdrag
          </note>
          <note>
            C H Fallenius
          </note>
          <note>
            Expeditionschef
          </note>
          <note>
            Interpellation 1998/99:167
          </note>
          <note>
            Till riksdagen
          </note>
          <note>
            Interpellation 1998/99:167 av Rigmor Ahlstedt om Europaväg 4
            genom Uppsala län.
          </note>
          <note>
            Interpellationen kommer att besvaras tisdagen den
          </note>
          <note>
            16 mars.
          </note>
          <note>
            Som skäl till dröjsmålet anförs den stora anhopningen av interpellationer
            som för närvarande råder.
          </note>
          <note>
            Näringsdepartementet
          </note>
          <note>
            Enligt uppdrag
          </note>
          <note>
            C H Fallenius
          </note>
          <note>
            Expeditionschef
          </note>
          <note>
            Interpellation 1998/99:163
          </note>
          <note>
            Till riksdagen
          </note>
          <note>
            Interpellation 1998/99:163 av Per-Samuel Nisser
          </note>
          <note>
            (m) om kalkning av sjöar och vattendrag.
          </note>
          <note>
            Interpellationen kommer att besvaras tisdagen den
          </note>
          <note>
            16 mars 1999.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 12 februari 1999
          </note>
          <note>
            Kjell Larsson
          </note>
          <note>
            Interpellation 1998/99:173
          </note>
          <note>
            Till riksdagen
          </note>
          <note>
            Interpellation 1998/99:173 av Runar Patriksson
          </note>
          <note>
            (fp) om Älvdalens skjutfält.
          </note>
          <note>
            Interpellationen kommer att besvaras torsdagen den 4 mars 1999.
          </note>
          <note>
            Skälet till dröjsmålet är att jag inte kunnat finna en debattdag
            som passar både interpellanten och mig.
          </note>
          <note>
            Stockholm den 17 februari 1999
          </note>
          <note>
            Björn von Sydow
          </note>
          <note>
            2 § Svar på interpellation 1998/99:76 om sexismen inom idrotten
          </note>
          <note type="speaker">
            Anf. 1 Statsrådet ULRICA MESSING (s):
          </note>
          <note>
            Fru talman! Peter Pedersen har frågat mig om jag är beredd att
            vidta några åtgärder för att komma till rätta med det sexistiska
            och kvinnoförnedrande synsätt som kommit till uttryck inom idrottens
            värld.
          </note>
          <note>
            Jag vill inledningsvis säga att jag delar Peter Pedersens oro
            inför den utveckling som vi ser i vårt samhälle. Olika former
            av kvinnoförnedring förekommer i ökande omfattning i många sammanhang,
            t.o.m. bland skolungdomar. Även i detta avseende är idrottsrörelsen
            en spegel av samhället i övrigt. Samtidigt har idrottsrörelsen
            ett stort ansvar i dessa frågor genom att många av dess aktiva
            företrädare är förebilder för barn och ungdomar. Detta gäller
            i lika hög grad ledare på alla nivåer.
          </note>
          <note>
            För att komma till rätta med problemen krävs att vi alla tar
            vårt ansvar i våra roller som föräldrar, föreningsledare, arbetskamrater
            osv. Idrottsrörelsen tar ett ansvar genom att verka för att frågor
            om moral, jämställdhet och allas lika värde skall genomsyra all
            verksamhet. Jag vill särskilt peka på idrottsrörelsens projekt
            Tjejer på arenan, som syftar till att stärka unga tjejer i deras
            roll inom idrotten. Projektet riktar sig till flickor i åldern
            13-20 år och bygger vidare på de erfarenheter som erhållits från
            den satsning för att stärka unga flickors roll i föreningslivet
            som dåvarande civilministern gjorde år 1993. Projektet har dessutom
            av den sittande regeringen utsetts till ett av
          </note>
          <note>
            Sveriges tolv mest intressanta goda exempel på ungdomspolitik
            i praktiken och har därför fått särskilda medel från Ungdomsstyrelsen
            för att brett sprida information om sin verksamhet.
          </note>
          <note>
            Svensk idrott är sedan många år en integrerad del av den internationella
            idrotten. Här är det viktigt att vi från svensk sida påverkar
            övriga länder i frågor som rör synen på jämställdhet - i detta
            fall inom idrotten.
          </note>
          <note>
            Målet är att ge lika förutsättningar för kvinnor och män att
            bedriva idrott. Jag utgår från och förväntar mig att alla svenska
            specialidrottsförbund aktivt verkar för dessa frågor i kontakter
            med sina internationella förbund. Det borde vara en given del
            av deras jämställdhetsarbete.
          </note>
          <note>
            Genom att arbeta på alla plan med att förändra attityder till
            och synsätt på kvinnor och män är jag övertygad om att vi kan
            nå framgång. Detta är dock ett långsiktigt arbete som kommer att
            ta tid. Därför är det mycket viktigt att dessa frågor noga belyses
            och blir föremål för fortsatta diskussioner. Jag har för avsikt
            att klart markera vikten av jämställdhet inom idrotten i den proposition
            om statens stöd till idrotten som regeringen kommer att presentera
            för riksdagen under våren.
          </note>
          <note type="speaker">
            Anf. 2 PETER PEDERSEN (v):
          </note>
          <note>
            Fru talman! Jag höll i min interpellation med om att Sverige
            i många avseenden internationellt sett är ett föredöme när det
            gäller jämställdheten. Trots det finns det mycket kvar att göra.
            Man kan se att kvinnorna i olika sammanhang fortfarande betraktas
            som objekt till mannens behag.
          </note>
          <note>
            Jag har själv tonårsdöttrar. De läser tidningar som
          </note>
          <note>
            Frida och Veckorevyn. Där finns en stark betoning på hur man
            skall se ut, hur man skall vara klädd och vilken vikt man skall
            ha för att bli uppskattad och belönad. Det handlar mycket om vad
            man skall äta och hur man skall se ut. Man skall vara vacker och
            smal.
          </note>
          <note>
            Det här är en del av problemet. En annan del är den förgrovning
            som förekommer. Via Internet och olika kabel-tv-kanaler, satellit-tv-kanaler,
            får vi in pornografin i hemmet. I medierna kan vi se att även
            ungdomar kan få tillgång till dessa filmer och kan distribuera
            dem sinsemellan via lån.
          </note>
          <note>
            Nu har det här även spridit sig till idrottens värld.
          </note>
          <note>
            Det är inte lika grovt som i samhället i övrigt. Men det förekommer
            klara och tydliga tendenser på det som jag kallar sexism inom
            idrotten. Det är speciellt allvarligt när högt uppsatta idrottsledare
            uttalar sig om vilka idrotter kvinnor bör ägna sig åt, vilka idrotter
            som är kvinnliga och vilka som är manliga. Jag skulle vilja rekommendera
            ministern att läsa t.ex.
          </note>
          <note>
            Riksidrottsförbundets egen tidning Svensk Idrott, nr
          </note>
          <note>
            10, 1998. Där finns en lång intervju med en högt uppsatt svensk
            idrottsledare och en kvinnlig forskare.
          </note>
          <note>
            Jag tycker att den manlige idrottsledaren på ett mycket märkligt
            sätt talar om vilka idrotter som anses vara kvinnliga och vilka
            som inte gör det.
          </note>
          <note>
            I dagens jämställda samhälle borde det vara en självklarhet att
            kvinnor och män ägnar sig åt vilken idrott de vill oavsett kön.
            De skall själva göra det valet utan några överprövare som skall
            bestämma vilken idrott som är trevlig eller inte trevlig.
          </note>
          <note>
            Det är viktigt att poängtera att idrotten länge har varit en
            manlig bastion. Då måste man ge kvinnlig idrott samma förutsättningar
            att växa fram och skapa sina egna traditioner utan att det hela
            tiden skall behöva göras jämförelser med manliga prestationer.
          </note>
          <note>
            Det som fick droppen att rinna över, i samband med att jag skrev
            den här interpellationen, var att
          </note>
          <note>
            Internationella Volleybollförbundet beslutade att volleybollspelarna
            skulle ha sexigare kläder. Då trodde man att fler gubbar, misstänker
            jag, skulle komma och titta på volleyboll. Man bötfällde också
            ett antal nationer för att de inte följde dessa regler. Syftet
            var inte alls att det skulle vara mer funktionella kläder.
          </note>
          <note>
            Man sade klart och tydligt att man skulle konkurrera med beachvolleyboll.
            Det är ju mer naturligt att man har baddräkt eller bikini på sig
            när man ägnar sig åt beachvolleyboll än att man skall ha det inne
            på en idrottsarena.
          </note>
          <note>
            Jag tycker också att de kvinnliga utövarna har ett ansvar. Jag
            blev besviken när en kvinnlig volleybollspelare i landslaget sade
            att hon inte tyckte att det här var ett så dåligt förslag. Hon
            skulle ställa upp på det.
          </note>
          <note>
            Jag tycker att man skall ta ansvar i sin roll som föredöme, som
            statsrådet också lyfte fram i sitt interpellationssvar.
          </note>
          <note>
            Jag tror inte att vare sig föräldrar, barn eller flickor som
            går in i en idrottsaktivitet i 6-7-årsåldern förväntar sig att
            flickorna skall behöva ställa upp i badkalendrar eller olika aktiviteter
            mer eller mindre avklädda för att dra in pengar till den egna
            klubben eller det egna förbundet. Det tror jag faktiskt på sikt
            kommer att avskräcka många flickor från att gå in i idrottsvärlden
            och kanske många föräldrar från att ställa upp på den här typen
            av aktiviteter i fortsättningen.
          </note>
          <note>
            Men jag hälsar med glädje att ministern lyfte fram jämställdhetsperspektivet
            och att det också skall genomsyra den idrottsproposition som kommer
            under våren.
          </note>
          <note type="speaker">
            Anf. 3 Statsrådet ULRICA MESSING (s):
          </note>
          <note>
            Fru talman! Jag delar Peter Pedersens uppfattning om vikten av
            att vi som vuxna är förebilder på olika områden. Det gäller inom
            idrotten precis som inom andra områden i samhället. Med vårt sätt
            att vara och agera sätter vi gränser och kan påverka och förändra
            normer och attityder. Att då stötta både killar och tjejer och
            se till att de kan träna och tävla på lika villkor måste vara
            en självklarhet.
          </note>
          <note>
            Lika självklart är det att både killar och tjejer skall kunna
            träna och tävla inom de idrotter de själva tycker är roliga och
            intressanta. Det är inte vi som skall sätta upp normer för vilka
            idrotter som passar för killar och tjejer, utan det måste var
            och en själv få pröva.
          </note>
          <note>
            När det handlar om att stötta kan det vara allt från personliga
            träningsprogram till tillgång till lokaler och träningstider,
            att fördela dessa mer rättvist mellan killars och tjejers idrotter.
            Det handlar också om sådana saker som klädsponsring och möjligheten
            att åka på cuper och träningar.
          </note>
          <note>
            Debatten om vilka kläder som är snygga eller inte inom idrotten
            tycker jag är mycket märklig, eftersom vad som är snyggt i allra
            högsta grad är subjektivt.
          </note>
          <note>
            Självklart måste det vara praktiska kläder som är utgångspunkten
            när man skall träna.
          </note>
          <note>
            Här menar jag att vårt ansvar som vuxna är extra stort. Att vara
            tonåring är inte alltid lätt. Vi matas alla, i alla åldrar och
            i alla tider i livet, av bilder på hur kvinnor skall vara och
            hur män skall vara. De bilderna är extra hårda och extra tydliga
            just under tonårstiden. Vi kan se exempel på det i fråga om tjejer
            och deras hets efter att vara smalare och prestera bättre, men
            också när det gäller killar och kraven på att vara större och
            starkare. Vi ser också att både killar och tjejer på olika sätt
            via genvägar försöker att ta sig fram till den självbild de blir
            presenterade för.
          </note>
          <note>
            Jag är orolig inför den här utvecklingen. Som vuxen och förälder
            är jag beredd att ta ett stort ansvar för att det hela tiden förs
            en aktiv debatt om synen på killar och tjejer och om vikten av
            att killar och tjejer alltid i olika sammanhang har samma villkor.
            I det här fallet, inom idrotten, måste killar och tjejer kunna
            träna och tävla på lika villkor och göra egna, personliga val
            i fråga om vad man själv tycker är roligt och vad man själv vill
            ställa upp på eller inte.
          </note>
          <note type="speaker">
            Anf. 4 PETER PEDERSEN (v):
          </note>
          <note>
            Fru talman! Jag tycker att det är mycket tillfredsställande att
            statsrådet Messing har en klar linje i den här frågan. Jag förväntar
            mig då också att det kommer att ge klara avtryck i den idrottsproposition
            som läggs fram i maj i år.
          </note>
          <note>
            Jag vill också kort nämna ett annat problem. Det finns en utredning
            inom svensk television - jag vet inte om den är klar - som heter
            Män och kvinnor i rutan. Där konstaterar man att trots att det
            är ungefär lika många kvinnor som män, eller flickor som pojkar,
            som idrottar märks en skillnad i intresse i sportprogrammen. 15
            % av dem som intervjuas i våra sportprogram i Sveriges Television
            utgörs av kvinnor.
          </note>
          <note>
            Ofta handlar det då om individuella idrotter.
          </note>
          <note>
            Ett annat problem som man lyfter fram i sammanhanget är att när
            mäns prestationer värderas fokuserar man ofta på den som gör de
            bästa prestationerna. Det kan man ifrågasätta ur andra synvinklar,
            då ju idrotten har ett bredare perspektiv. Men när det gäller
            kvinnliga idrotter, t.ex. damtennis, är det uppenbart att man
            inte alls är speciellt intresserad av den som vinner tävlingen.
            I stället fokuserar man på vissa gestalter som har ett högt marknads-
            och sponsorvärde i andra sammanhang.
          </note>
          <note>
            Jag tycker att det är oerhört viktigt att man tar en diskussion
            om detta dels med idrottsrörelsen, dels med de enskilda utövarna.
            Man måste försöka tona ned det här, inte bara kortsiktigt se till
            att få in sponsorer för egen del via diverse utvik i mer eller
            mindre obskyra tidningar, uppställande i badkalendrar eller vad
            det kan vara. I stället bör man försöka att faktiskt lyfta fram
            idrottsrörelsen och idrottens mål som det som gör att man idrottar.
          </note>
          <note>
            Sedan är det viktigt att man har ett personligt val när det gäller
            vad man sätter på sig för kläder. Man måste vara medveten om -
            precis som när det gäller dopning och andra företeelser inom idrotten
            som vi vill bekämpa - att man sätter en måttstock som många ungdomar
            sedan tar efter. Här har även kvinnliga idrottare ett väldigt
            stort ansvar. Också vi som politiker måste, när vi stöder idrotten
            med pengar, väldigt tydligt markera att vi inte accepterar den
            här typen av snedvridning som kan spoliera en stor del av det
            jämställdhetsarbete som vi bedriver i övrigt.
          </note>
          <note type="speaker">
            Anf. 5 Statsrådet ULRICA MESSING (s):
          </note>
          <note>
            Fru talman! Det skall självklart vara lusten till idrotten som
            driver oss framåt, oavsett om vi är killar eller tjejer, kvinnor
            eller män - lusten att prestera bättre, kanske orka lite till
            och också, förhoppningsvis, någon gång få stå där högst uppe på
            pallen och få en medalj och ett kvitto på att det jag gjort har
            varit bra.
          </note>
          <note>
            Att skapa förutsättningar för killar och tjejer att träna under
            sådana förutsättningar att man hela tiden kan utveckla både sitt
            idrottande och sin personlighet på jämställda och jämlika villkor
            kommer att vara en av utgångspunkterna när jag lägger fram den
            idrottspolitiska propositionen. Jag försäkrar att jag skall göra
            det jag kan för att i enlighet med regeringens ambition styra
            de statliga pengarna så att de blir både jämställda och jämlika.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellation 1998/99:113 om individens rättssäkerhet
          </note>
          <note>
            Anf. 6 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Viviann Gerdin har frågat mig vilka åtgärder jag
            avser att vidta för att öka rättssäkerheten i vårt land. Viviann
            Gerdin har också tagit upp frågor om bl.a. tolkningsföreträde,
            "retroaktiv lagstiftning", domstolarnas utredningsskyldighet samt
            statens ansvar.
          </note>
          <note>
            Viviann Gerdin har ställt sin fråga med utgångspunkt i de bedömningar
            som myndigheter och domstolar har gjort i ett visst mål om mervärdesskatt.
          </note>
          <note>
            Enligt Viviann Gerdin ligger målet för närvarande i
          </note>
          <note>
            Regeringsrätten.
          </note>
          <note>
            Mot denna bakgrund vill jag inledningsvis nämna att jag som minister
            inte kan kommentera enskilda mål eller ärenden. Jag kommer därför
            inte i det fortsatta att beröra detta mål och inte heller de lagar
            som är aktuella i det målet.
          </note>
          <note>
            Viviann Gerdin är givetvis oförhindrad att initiera ändringar
            i de materiella regler som gäller för t.ex.
          </note>
          <note>
            beskattningen i vårt land. Viviann Gerdin kan givetvis ta upp
            en diskussion om skattereglerna med finansministern. Att interpellationen
            riktas till mig synes bero på att Viviann Gerdin anser att myndigheter
            och domstolar mer allmänt inte efterlever intentionerna i de lagar
            som riksdagen har beslutat om.
          </note>
          <note>
            För egen del tror jag inte att det förekommer att myndigheter
            medvetet tillämpar lagar och förordningar på ett sätt som inte
            varit avsikten. Jag anser att det myndighets- och rättsväsende
            som vi har i dag och den kompetens som finns hos dem som arbetar
            där borgar för mycket högt ställda krav på rättssäkerhet. Men
            det finns å andra sidan inte något som är så bra att det inte
            kan bli bättre. Inom Regeringskansliet pågår därför ett ständigt
            arbete med att förändra och förenkla lagar och förordningar. Vidare
            övervägs också hur myndigheterna och domstolsväsendet skall anpassas
            för att bättre motsvara de högt ställda krav som de som lever
            eller verkar i vårt land har rätt att ställa. Utgångspunkten för
            detta arbete är och måste också vara medborgarnas perspektiv.
          </note>
          <note>
            Inom exempelvis förvaltningsrättens område har flera reformer
            genomförts för att stärka den enskildes ställning. Jag kan här
            nämna att tyngdpunkten i den dömande verksamheten lagts i första
            instans, införandet av tvåpartsprocessen samt att myndigheters
            beslut i större omfattning än som tidigare gällt kan överklagas
            till domstol.
          </note>
          <note>
            Som Viviann Gerdin, i egenskap av ledamot i den lagstiftande
            församlingen, torde vara väl medveten om är det nästintill omöjligt
            att stifta lagar och förordningar som är så exakta och så fullkomliga
            att inga tolknings- eller tillämpningsproblem uppstår.
          </note>
          <note>
            Det är således ofrånkomligt att tvister, även mellan myndigheter
            och enskilda, emellanåt aktualiseras. Det är också väl värt att
            ha i minnet att av alla de beslut som dagligen fattas av våra
            myndigheter är det endast ett försvinnande litet antal som leder
            till oenighet eller i förlängningen till rättegång.
          </note>
          <note>
            Domstolarna har att bedöma utredningen i målet och också att
            tolka tillämpliga lagar. Ytterst är det de högsta rättsliga instanserna,
            Högsta domstolen och
          </note>
          <note>
            Regeringsrätten, som skall lämna vägledande besked om hur lagar
            och förordningar skall tillämpas och tolkas. Ett sådant förfarande
            är givetvis förenat med en viss tidsutdräkt som naturligtvis inte
            är bra men som samtidigt är ofrånkomlig. Det behöver knappast
            påpekas att det här är en ordning som är i linje med vad som föreskrivs
            i Europakonventionen om de mänskliga rättigheterna.
          </note>
          <note>
            Retroaktivt verkande lagstiftning förekommer sällan och på vissa
            områden inte alls. Lagstiftaren, dvs. riksdagen, har i vissa fall
            uttryckligen uttalat att ett beslut kan ändras även till nackdel
            för den enskilde trots att det gått en tid från det att det ursprungliga
            beslutet meddelades. En annan sak är att de mål som domstolarna
            prövar naturligen avser redan inträffade händelser.
          </note>
          <note>
            Det åligger i allmänhet parterna att själva lägga fram den utredning
            som domstolarna sedan har att pröva. Det ankommer emellertid på
            domstolarna att, som det uttrycks i lagtexten, se till att målen
            blir så utredda som deras beskaffenhet kräver. Denna princip gäller
            också hos våra myndigheter. Vidare skall myndigheter och domstolar
            enligt regeringsformen beakta allas likhet inför lagen och iaktta
            saklighet och opartiskhet.
          </note>
          <note>
            För de allmänna förvaltningsdomstolarnas del innebär utredningsskyldigheten
            i princip att domstolarna skall vägleda parterna om hur deras
            utredningar i olika avseenden bör kompletteras. Det finns också
            en omfattande praxis som visar hur långt domstolarnas utredningsskyldighet
            sträcker sig i olika typer av mål.
          </note>
          <note>
            Jag anser att den rådande ordningen är väl avvägd.
          </note>
          <note>
            Det tillvägagångssätt som Viviann Gerdin efterlyser synes närmast
            vara att likna vid ett inkvisitoriskt förfarande. Jag tror inte
            att det är många andra som vill ha en sådan ordning. En enskild
            som inte når framgång med sin talan i ett mål där domstolen både
            utrett och beslutat på egen hand torde nog tappa förtroendet för
            rättsväsendet.
          </note>
          <note>
            Viviann Gerdin frågar vilket ansvar myndigheter har för tjänstemäns
            misstag och anser att det måste klargöras. Frågan om tjänstemännens
            ansvar är besvarad i lagstiftningen. Inledningsvis kan jag erinra
            om tjänstefelsbrottet i brottsbalken och det disciplinära ansvaret
            i lagen om offentlig anställning. Jag kan också erinra om den
            tillsynsverksamhet som de centrala förvaltningsmyndigheterna utövar,
            ytterst den tillsyn som utövas av Riksdagens ombudsmän och
          </note>
          <note>
            Justitiekanslern.
          </note>
          <note>
            Beträffande det ekonomiska ansvaret svarar staten enligt skadeståndslagen
            bl.a. för sådana skador som orsakas av fel eller försummelse vid
            myndighetsutövning. Statens skadeståndsansvar har nyligen utökats
            till att avse också skador som vållas av att en myndighet genom
            fel eller försummelse lämnar felaktiga upplysningar eller råd.
            Härutöver har staten i vissa fall ett strikt ansvar för skador
            som uppkommer i statlig verksamhet. Jag kan nämna bestämmelserna
            om ersättning till den som varit berövad sin frihet exempelvis
            på grund av misstanke om brott. Här kan jag hänvisa till den rikhaltiga
            praxis som utvecklats hos bl.a. Justitiekanslern och i domstolarna.
          </note>
          <note>
            Avslutningsvis kan jag konstatera att rättssäkerheten i vårt
            land ligger på en mycket hög nivå. Därtill kommer att lagstiftningen
            redan i dag faktiskt innehåller regler i alla de avseenden som
            Viviann Gerdin synes efterlysa, regler som också tillämpas av
            de rättsvårdande myndigheterna.
          </note>
          <note type="speaker">
            Anf. 7 VIVIANN GERDIN (c):
          </note>
          <note>
            Fru talman! Jag vill börja med att tacka för svaret angående
            individens rättssäkerhet och vill dessutom göra några kommentarer
            till det.
          </note>
          <note>
            Jag har valt att redovisa en verklig händelse men utelämnat namn,
            därför att jag har förståelse för att justitieministern inte kan
            kommentera enskilda mål.
          </note>
          <note>
            Jag efterlyser därför ett mer principiellt ställningstagande.
            Men det har varit praktiskt att använda fallet som ett exempel
            på hur människor kan bli drabbade när myndigheterna inte är överens.
          </note>
          <note>
            För mig är det här inte heller enbart en skattefråga. Den frågan
            finns naturligtvis med, eftersom händelsen kan leda till att personen
            kommer att förlora allt han äger. Det rör sig om en eftertaxering
            på en halv miljon.
          </note>
          <note>
            För mig handlar det även om rättssäkerhet eller inte och om konsekvenserna
            av att myndigheter inte är överens om regeringens myndighetsföreskrifter.
          </note>
          <note>
            Det blir så att säga en kamp mellan David och Goliat.
          </note>
          <note>
            I det här fallet gäller det moms eller inte moms.
          </note>
          <note>
            Om man läser Riksskatteverkets anvisningar i momsbroschyren verkar
            det hela vara mycket enkelt. Men det har visat sig bli mycket
            komplicerat, för Riksskatteverkets anvisningar tas tydligen inte
            på allvar, åtminstone inte i det här fallet.
          </note>
          <note>
            Här har det inte förekommit några olagligheter från den privata
            sidan, utan myndighet nr 2 gör efter många år en annan bedömning
            än myndighet nr 1 har gjort och utkräver moms retroaktivt för
            åtta år. Jag undrar hur många som skulle finna sig i en eftertaxering
            under så lång tid, efter att ha följt anvisningar.
          </note>
          <note>
            Dessutom har personen aldrig fått in de pengar som skattemyndigheten
            kräver in.
          </note>
          <note>
            Av detta kan man dra slutsatsen att myndigheternas beslut inte
            skulle vara tillförlitliga samt att regeringen har ett ansvar
            att förtydliga sig. Jag kan erkänna och förstå att gränsdragningar
            kan vara svåra i vissa fall. Men i det här fallet är det för mig
            och även för andra solklart. Här råder det meningsskiljaktigheter
            mellan myndigheterna, och det skall inte drabba tredje man.
          </note>
          <note>
            Trots att människor är laglydiga och följer myndigheternas anvisningar
            kan de utsättas för retroaktiv lagstiftning här i Sverige. Jag
            tycker att det är mycket allvarligt. Jag anser också att regeringen
            har ett stort ansvar och möjligheter att rätta till de fel som
            har begåtts.
          </note>
          <note>
            I svaret till mig anges att jag skulle anse att myndigheterna
            inte efterlever intentioner i de lagar som riksdagen har beslutat
            och att myndigheterna skulle tillämpa lagar och förordningar på
            ett sådant sätt som inte varit avsikten. Men så enkelt är det
            inte. Det kan faktiskt vara så att anvisningarna och budskapen
            har varit för många och för spretiga, vad vet jag.
          </note>
          <note>
            Jag har i stället funderingar på om regeringen har varit otydlig.
            Det är ju regeringen som utfärdar och kungör lagar. Även när det
            gäller förordningar och myndighetsföreskrifter är det regeringens
            ansvarsområde.
          </note>
          <note>
            I svaret kan jag ana att justitieministern till viss del kan
            hålla med mig. Detta med hänsyn till att Regeringskansliet ständigt
            arbetar med förbättringar och även är medvetet om att fel förekommer.
            Vidare överväger också justitieministern hur myndigheter och domstolsväsende
            bättre skall anpassas till de höga krav som vi har rätt att ställa,
            och det tycker jag hedrar er.
          </note>
          <note>
            Justitieministern säger att det också måste vara ur medborgarperspektiv.
            Det är för mig mycket väsentligt och ett absolut krav att vi har
            medborgarperspektivet med.
          </note>
          <note>
            Enligt justitieministern skulle det vara nästintill omöjligt
            att stifta lagar och förordningar som är fullkomliga och utan
            tolkningsproblem. Till viss del kan jag också förstå det.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 1998/99:127 om
          </note>
          <note>
            Schengen
          </note>
          <note>
            Anf. 8 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Tom Heyman har frågat vilka åtgärder som jag avser
            att vidta för att problem inte skall uppstå för gränstrafiken
            som passerar via våra hamnar vid Sveriges operativa anslutning
            till Schengensamarbetet.
          </note>
          <note>
            Tom Heyman är orolig för att Sveriges operativa anslutning till
            Schengensamarbetet skall leda till väsentligt krångligare och
            mer omfattande inrese- och kontrollbestämmelser för sjöfarten.
            Hans oro gäller för såväl den yrkesmässiga sjöfarten som för fritidsbåtarna.
            Något fog för en ökad kontroll för dessa båda kategorier av trafik
            kan Tom Heyman inte se, utan påpekar tvärtom att risken för att
            okontrollerad invandring och andra oönskade inresor sker med hjälp
            av sjötrafiken är liten.
          </note>
          <note>
            Enligt de bestämmelser som gäller i dag får inresa till Sverige
            från ett annat nordiskt land endast äga rum antingen via en passkontrollort
            eller via ett särskilt gränsövergångsställe. Vilka orter som är
            gränsövergångsställen bestäms av Rikspolisstyrelsen efter samråd
            med Generaltullstyrelsen, Statens invandrarverk och länsstyrelsen
            (5 kap. 2 § utlänningsförordningen [1989:547], UtlF). Det finns
            för närvarande
          </note>
          <note>
            181 gränsövergångsställen och 47 passkontrollorter i
          </note>
          <note>
            Sverige. Detta innebär således att det redan nu finns krav på
            hur inresa från ett nordiskt land skall gå till.
          </note>
          <note>
            I dag gäller för inresa till Sverige från ett utomnordiskt land
            att den i princip får göras bara via orter där det finns passkontroll
            (5 kap. 1 § UtlF). I utlänningsförordningen finns en uppräkning
            av de 47 orter som är passkontrollorter. Det finns också ett bemyndigande
            för Rikspolisstyrelsen att efter samråd med
          </note>
          <note>
            Statens invandrarverk föreskriva att även andra orter skall vara
            passkontrollorter. Även här finns således bestämmelser som begränsar
            möjligheterna att resa in i Sverige på vilket ställe som helst.
          </note>
          <note>
            Vår strävan är att förfarandet med personkontroll för sjöfarten
            skall bli enklare. Jag återkommer till hur det skall ske.
          </note>
          <note>
            Dagens regelverk innebär alltså att alla som reser in till Sverige
            hänvisas till vissa bestämda orter, vare sig de kommer sjövägen
            eller landvägen. Det är således inte fritt fram för vare sig nöjesbåtar
            eller yrkesmässig sjötrafik från utlandet att fritt ta sig in
            i Sverige, utan de skall göra det via särskilda orter. Den som
            i dag seglar från Gilleleje i Danmark till Hallands
          </note>
          <note>
            Väderö eller från Skagen till Vinga gör sig redan i dag skyldig
            till en överträdelse av gällande regler, eftersom ingen av dessa
            orter i Sverige är gränskontrollsövergångsställen. Däremot är
            Marstrand gränskontrollort.
          </note>
          <note>
            Enligt Schengenkonventionen skall i princip all trafik över havet
            anses ha passerat en yttre gräns.
          </note>
          <note>
            Både själva konventionen och tillämpningsföreskrifterna medger
            dock vissa undantag från den huvudregeln. T.ex. undantas reguljär
            färjetrafik och vissa fiskefartyg. Även en stor del av fritidsbåttrafiken
            undantas från kontroll.
          </note>
          <note>
            Jag återgår nu till Tom Heymans fråga. Vad skall jag då göra
            för att onödigt krångel inte skall uppstå?
          </note>
          <note>
            Rikspolisstyrelsen, Generaltullstyrelsen och Kustbevakningen
            håller nu på att utarbeta ett system för hur denna kontroll i
            praktiken skall utformas vid de nordiska kusterna och skärgårdarna
            och de gör det i samråd med de övriga nordiska länderna. En självklar
            utgångspunkt för detta är en ordentlig och gemensamt utförd analys
            av de eventuella hot i form av risk för okontrollerad invandring
            och andra oönskade inresor som sjöfarten för med sig i de nordiska
            länderna.
          </note>
          <note>
            Vilken gräns- och personkontroll som sjöfarten hit i praktiken
            skall underkastas måste bestämmas utifrån en sådan analys. Givetvis
            skall trafiken över havet inte onödigtvis försvåras. Våra förhandlingar
            inför ett svenskt fullständigt deltagande med öppna gränser i
          </note>
          <note>
            Schengensamarbetet syftar till att göra personkontrollen så enkel
            som möjlig och få en tillämpning av
          </note>
          <note>
            Schengenkonventionen som passar de nordiska förhållandena.
          </note>
          <note>
            Sammanfattningsvis delar jag Tom Heymans uppfattning att det
            knappast verkar finnas något påtagligt behov av att öka gräns-
            och personkontrollen i sjötrafiken mellan Schengenländerna. Myndigheterna
            i de nordiska länderna arbetar också utifrån det antagandet när
            de skall anpassa de nordiska reglerna efter
          </note>
          <note>
            Schengenregelverkets praktiska tillämpning i dessa delar.
          </note>
          <note type="speaker">
            Anf. 9 TOM HEYMAN (m):
          </note>
          <note>
            Fru talman! Jag ber att få tacka justitieministern för svaret
            på interpellationen. Det är ett mycket bra och klargörande svar.
          </note>
          <note>
            Inledningsvis gav justitieministern en redogörelse för befintliga
            regler i dag. Jag avslöjar ingen större hemlighet när jag säger
            att ingen egentligen tillämpar reglerna i dag. Det finns dessbättre
            ingen myndighet som anstränger sig för att tillämpa dem. Jag kan
            själv tillstå att jag har brutit mot dessa regler ett antal gånger
            när jag har seglat i Danmark.
          </note>
          <note>
            Jag noterar med tillfredsställelse att det är justitieministerns
            strävan att för framtiden förenkla regelverket. Utgångspunkten
            för bestämmelserna skall vara behovet i en framtida hotbild. Arbetsgruppen
            som ser över denna fråga har hittills inte haft den utgångspunkten.
            I stället har man arbetat för att åstadkomma en bokstavstrogen
            tolkning av Schengenreglernas tillämpningsbestämmelser. Det går
            inte att tolka idéerna på något annat sätt, t.ex. att allt genomgående
            tonnage till Vänern skall tvingas till kaj i
          </note>
          <note>
            Göteborg för person- och passkontroll. Det är ett förfarande
            som slopades för flera år sedan.
          </note>
          <note>
            Ministern säger mycket glädjande att trafiken inte skall försvåras.
            Jag tackar också för att det är departementets uppfattning. Idén
            om att införa ett stort radiokontrollsystem i Öresund är inte
            ägnat att förenkla trafiken. Ett sådant system blir än mer bisarrt
            om det skall ske en radiokontroll av alla fritidsbåtar.
          </note>
          <note>
            Många rör sig inom synhåll för Öresundsbron, där både tåg och
            bilar skall passera helt fritt.
          </note>
          <note>
            Fru talman! Det gläder mig att justitieministern delar min uppfattning
            att det fysiska kontrollbehovet i dessa relationer är ganska ringa.
            Jag hoppas att svaret som ministern har givit får avtryck i det
            framtida arbetet i arbetsgruppen och i den proposition som skall
            läggas fram. Då kanske reglerna blir bättre än vad de är i dag.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1998/99:136 om rättsväsendet
          </note>
          <note>
            Anf. 10 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Gunnel Wallin har frågat vilka åtgärder som jag avser
            att vidta för att garantera polisens närvaro i hela landet och
            ett väl fungerande åklagarväsende. Gunnel Wallin har också frågat
            vilka åtgärder jag avser att vidta för att se till att de nuvarande
            tingsrätterna får finnas kvar.
          </note>
          <note>
            Gunnel Wallin uttrycker i sin fråga oro över att polisens resurser
            inte är tillräckliga på många mindre orter i Sverige. Gunnel Wallin
            nämner att många polisstationer tvingas hålla stängt på kvällar
            och helger, vilket hon befarar leder till en minskad polisiär
            närvaro med förlängda utryckningstider som följd.
          </note>
          <note>
            Rättsväsendet har under en följd av år varit föremål för ett
            omfattande reformarbete, vars syfte har varit att tillförsäkra
            medborgarna hög kompetens och hög rättssäkerhet vid rättsväsendets
            samtliga myndigheter. Reformarbetet har också varit inriktat på
            att effektivisera de olika verksamhetsgrenarna, vilket har gjort
            rationaliseringar nödvändiga.
          </note>
          <note>
            Medborgarnas förtroende för polisväsendet och den trygghet de
            upplever grundar sig till stora delar på att polisen kommer då
            den tillkallats. Grundläggande för en väl fungerande polisiär
            verksamhet, som bl.a. medger snabba ingripanden, är att dess resurser
            används på ett ändamålsenligt sätt. Tack vare att polisen i allt
            högre utsträckning arbetar problemorienterat, på tider då den
            verkligen behövs och med hjälp av ny och avancerad teknik, har
            vi fått en poliskår som är mer flexibel, bättre dimensionerad
            och mer lättrörlig än tidigare, något som i sin tur är ägnat att
            förkorta utryckningstiderna. En kvälls- eller helgöppen polisstation
            är i sig ingen garanti för snabba polisiära ingripanden. Snarare
            är det så, att den senaste tidens utveckling mot fler poliser
            i yttre tjänst borde ha en större reell inverkan på tryggheten
            än bemannade polisstationer.
          </note>
          <note>
            Jag vet att det i vissa delar av landet kan vara svårt för polisen
            att helt tillgodose de krav som allmänheten ställer. Det gäller
            särskilt i glesbygden på grund av de stora geografiska avstånden.
            Så har det alltid varit. För att öka tryggheten i glesbygden och
            i landet i övrigt har emellertid regeringen uppdragit åt
          </note>
          <note>
            Rikspolisstyrelsen att beskriva förutsättningarna för att ta
            andra myndigheter eller icke polisutbildade personer i anspråk
            för vissa polisiära uppgifter. Enligt regeringens direktiv för
            uppdraget kan Rikspolisstyrelsens redovisning också omfatta förslag
            om andra åtgärder som kan vidtas för att komplettera polisens
            verksamhet med att övervaka allmän ordning och säkerhet. Uppdraget
            skall redovisas senast den 1 juni i år. Utifrån vad Rikspolisstyrelsen
            redovisar kommer jag att överväga åtgärder på området.
          </note>
          <note>
            Gunnel Wallin anser att en översyn bör göras i syfte att utreda
            hur åklagarnas arbete kan effektiviseras och ges förutsättningar
            att fungera i hela landet.
          </note>
          <note>
            Inom åklagarväsendet initierades under 1996 den s.k. åklagarreformen,
            vars syfte var att säkerställa medborgarnas krav på hög kompetens
            och rättssäkerhet. Reformen har givit oss ett väl fungerande åklagarväsende
            med en väsentligt förbättrad resursanvändning. Åklagarmyndigheterna
            är i dag färre, flexiblare och mindre sårbara än tidigare. Den
            renodlat brottsbeivrande verksamheten har koncentrerats till landets
            åklagarkamrar, belägna längst ut i organisationen, närmast den
            lokala polisen.
          </note>
          <note>
            Jag är glad att kunna konstatera att åklagarväsendet har återtagit
            sin arbetskapacitet efter den tillfälliga nedgången i samband
            med åklagarreformen. För att ytterligare höja kvaliteten och effektiviteten
            i verksamheten pågår en vidareutveckling av samverkan mellan polis
            och åklagare. När det gäller IT-
          </note>
          <note>
            användningen pågår flera intressanta projekt för att öka effektiviteten,
            t.ex. ett projekt som avser elektronisk överföring av data mellan
            åklagare och polis.
          </note>
          <note>
            Det är viktigt att möjligheterna till s.k. avståndskommunikation
            hela tiden förbättras, bl.a. för att reducera antalet tidsödande
            resor.
          </note>
          <note>
            Mot bakgrund av den pågående moderniseringen av åklagarväsendet
            finner jag i dag inte några skäl för att initiera en särskild
            översyn av verksamheten.
          </note>
          <note>
            Gunnel Wallin anser att det är av största betydelse att det nuvarande
            antalet tingsrätter kan behållas, eftersom kunskap om personer
            och områdeskännedom är viktiga delar i domstolarnas arbete. Hon
            framhåller att samverkan mellan olika myndigheter utan långa transporter
            är av stor betydelse för alla delar av vårt land.
          </note>
          <note>
            För domare och nämndemän är en generell kännedom om samhället
            och medborgarnas villkor av stort värde. När det däremot gäller
            mer ingående kunskaper om förhållanden sidoordnade själva föremålet
            för processen, får de i princip inte ha någon betydelse i den
            dömande verksamheten.
          </note>
          <note>
            När det gäller frågan om var och i vilken omfattning organisationsförändringar
            inom domstolsväsendet kan bli aktuella är det något som jag i
            dag inte kan svara på. Utfallet av de olika försöksverksamheter
            som för närvarande bedrivs vid några av landets domstolar, och
            som personalen aktivt deltar i, kommer nämligen till stora delar
            att vara styrande för vilka åtgärder som skall vidtas. Naturligtvis
            kommer särskild vikt att läggas vid medborgarnas krav på god service
            och deras behov i övrigt.
          </note>
          <note>
            Jag håller med Gunnel Wallin om att en väl fungerande samverkan
            mellan rättsväsendets myndigheter är något som är eftersträvansvärt
            och värdefullt, inte bara för att undvika långa och tidsödande
            transporter, utan av flera skäl. Genom en nära myndighetssamverkan
            skapas förutsättningar för ett optimalt utnyttjande av rättsväsendets
            samlade resurser. Jag avser att under våren tillsätta en beredning
            med uppgift att ta fram underlag för regeringens fortsatta arbete
            för ett modernt och väl sammanhållet rättsväsende av hög klass.
          </note>
          <note type="speaker">
            Anf. 11 GUNNEL WALLIN (c):
          </note>
          <note>
            Fru talman! Först vill jag tacka justitieministern för svaret.
          </note>
          <note>
            Jag vill börja med att göra kommentarer när det gäller polisen.
            Det sägs i svaret att för reformarbetet är målet att tillförsäkra
            medborgarna hög kompetens och hög rättssäkerhet vid rättsväsendets
            samtliga myndigheter samt effektivisering och att resurserna används
            på ett ändamålsenligt sätt.
          </note>
          <note>
            Då ställer jag mig frågan: Hur ser det ut i verkligheten, t.ex.
            på den skånska landsbygden eller uppe i
          </note>
          <note>
            Norrlands inland? I en ort på den skånska landsbygden är 5 av
            15 polistjänster obemannade. Det innebär att de övriga 10 får
            arbeta övertid. Medelåldern är
          </note>
          <note>
            50 år. Frågan är: Hur länge orkar dessa poliser jobba med så
            mycket övertid? Det är inte säkert att det kommer någon och löser
            av vid utryckning. Närpolisverksamheten har diskuterats, och den
            är nog bra, men det måste finnas tillräckligt med personal för
            att det skall fungera.
          </note>
          <note>
            I dag ringer medborgarna bara en gång till polisen. Antingen
            är det ingen som svarar, eller också hamnar man i en sluss och
            slussas runt. Om någon svarar är det ändå ofta så att polisen
            inte kommer ut, då man har en annan prioritering. Det gör att
            förtroendet för polisen naggas hårt i kanten.
          </note>
          <note>
            Personalsituationen betyder att det inte blir hög kompetens och
            hög rättssäkerhet när det inte finns personal. De civilanställda
            som har blivit uppsagda tidigare saknas verkligen i arbetet i
            dag.
          </note>
          <note>
            I svaret sägs att det är utvecklingen mot fler poliser i yttre
            tjänst som har större reell inverkan på tryggheten än bemannade
            stationer. Samtidigt säger ministern i nästa stycke att det särskilt
            i glesbygden kan vara svårt att tillgodose de krav som allmänheten
            ställer.
          </note>
          <note>
            Tryggheten består rimligen av två delar: att man vet att brott
            klaras upp och att det finns en polisiär närvaro. Om det första
            kravet innebär att man måste ha rimliga resurser också i inre
            tjänst, innebär det andra att otillräcklig närvaro i glesbygden
            bidrar till ökad otrygghet.
          </note>
          <note>
            Vi vet också att våldsbrotten har ökat med ca 40 % under en tioårsperiod,
            och det skapar oro.
          </note>
          <note>
            Det är viktigt för medborgarna att kunna känna trygghet och att
            veta att det finns en polis som man kan nå.
          </note>
          <note>
            Regeringens direktiv till Rikspolisstyrelsen att ta andra myndigheter
            eller icke-polisutbildade personer i anspråk för vissa polisiära
            uppgifter är ett led i att man ser att det inte räcker till och
            att man måste göra någonting. Men det får mig att tänka på alla
            de civilanställda som har sagts upp inom polisen. Hur hushållar
            vi egentligen med resurserna? Dessa personer hade ju en stor kompetens,
            god personkännedom och geografikännedom, vilket var otroligt värdefullt.
          </note>
          <note>
            Detta slängdes ut med badvattnet, kan man säga, när de sades
            upp. Är det meningen att brandmän och ordningsvakter skall ta
            på sig polisens yrkesroll? Hur blir det då med rättssäkerheten?
          </note>
          <note>
            När det gäller servicen på landsbygden och mindre orter vill
            jag bara säga att det bekymrar mig som centerpartist att Tingsrätten
            i Åmål har lagts ned.
          </note>
          <note>
            Tingsrätter och deras kompetens behövs för att ge en god service
            i hela landet.
          </note>
          <note type="speaker">
            Anf. 12 MAUD EKENDAHL (m):
          </note>
          <note>
            Fru talman! Jag har för avsikt att delta i den här interpellationsdebatten
            med anledning av att Gunnel
          </note>
          <note>
            Wallin har ställt tre viktiga frågor. Jag har själv valt att
            uppehålla mig vid frågan om tingsrätternas framtid, och det beror
            främst på att justitieministern i det skriftliga svaret inte nämnvärt
            har besvarat Gunnel
          </note>
          <note>
            Wallins frågor om tingsrätterna.
          </note>
          <note>
            Gun Hellsvik har flera gånger varit uppe i interpellationsdebatterna,
            och förra året deltog hon i en debatt och frågade justitieministern
            om hon ansåg att det var lämpligt att regeringen skulle fatta
            beslut om att lägga ned tingsrätter. Under våren 1998 uttalade
            justitieministern klart och tydligt: Nu får det vara nog med att
            lägga kraft på nedläggning av tingsrätterna.
          </note>
          <note>
            Det var utifrån den tidigare utredning som hade pågått. Men det
            var i början av valåret. Strax efter valet i höstas var regeringen
            i full gång och nedläggningsarbetet också. Det innebar, precis
            som Gunnel Wallin sade, att Tingsrätten i Åmål lades ned.
          </note>
          <note>
            Nu är min fråga naturligtvis till justitieministern:
          </note>
          <note>
            Vilken eller vilka tingsrätter står på tur härnäst som regeringen
            har för avsikt att lägga ned?
          </note>
          <note>
            Borde man inte, justitieministern, i stället tänka så här: Hur
            skall vi göra för att klara att de små tingsrätterna får bibehållas?
            Hur skall vi göra för att människor skall ha nära till sina tingsrätter,
            i stället för att lägga ned dem?
          </note>
          <note>
            Nu finns det ett förslag som gör det omöjligt för vissa tingsrätter
            att överleva, och det är avsikten att överföra inskrivningsmyndigheten,
            kanske till lantmäteriet. Det blir dödsstöten för de mindre tingsrätterna.
          </note>
          <note>
            Därför är min fråga till justitieministern: Kan vi inte vända
            på det här och försöka behålla de små tingsrätterna, och inte
            göra så att de läggs ned och det blir sämre service till medborgarna?
          </note>
          <note>
            Anf. 13 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag har i grunden och i huvudsak inga invändningar
            mot vad Gunnel Wallin säger, vare sig beskrivningen av hur det
            kan se ut i verkligheten, vilka bedömningar man bör göra eller
            inriktningen av åtgärder, även om Gunnel Wallin inte sade särskilt
            mycket om det. Det är helt klart att vi behöver se över resursanvändningen.
          </note>
          <note>
            Gunnel Wallin ställde frågan hur vi hushållar med våra resurser.
            Det var den grundläggande fråga som jag ställde mig när jag tog
            över ansvaret för polisen
          </note>
          <note>
            1994. Jag fick ett ganska tydligt och omfattande svar från Riksrevisionsverket,
            som fick uppdraget att ta reda på hur vi hushållar med våra polisiära
            resurser.
          </note>
          <note>
            Riksrevisionsverkets rapport var ingen glad läsning.
          </note>
          <note>
            Det var helt klart så att vi inte använder våra resurser på det
            bästa sättet.
          </note>
          <note>
            Det har lett till det stora reformarbete som pågår inom polisen.
            Det har också lett till att regeringen och därefter riksdagen
            har ställt sig bakom att polisen behöver få ytterligare resurser
            för att kunna utveckla sin verksamhet.
          </note>
          <note>
            Det var inte bra att civilanställda blev avskedade i den utsträckning
            som skedde på sina håll. Men polisen hade ett problem när man
            blev uppmärksammad på att man inte hade kontroll över sin ekonomi.
            Regering och riksdag ställde krav på att den myndigheten, liksom
            alla andra, skulle anpassa sig efter de resursramar som man har.
            I många fall var uppsägningen av de civilanställda motiverad från
            rationaliseringssynpunkt och skyndade kanske på att man förbättrade
            sina resurser, utnyttjade tekniken bättre och utnyttjade arbetstiden
            och förläggningen av den på ett bättre sätt. Men det är ingen
            tvekan om att det på sina håll också ledde till omfattande problem.
          </note>
          <note>
            Vi säger därför i den budgetproposition som lades förra året
            att en del av de nya resurserna skall man överväga att använda
            för att anställa även personal av andra kategorier än polisutbildad
            personal.
          </note>
          <note>
            I ett avseende har jag en något annan uppfattning än Gunnel Wallin.
            Det är viktigt för att skapa en större trygghet i vårt samhälle,
            att människor ser att det finns möjligheter att få hjälp om någonting
            händer, att man också använder sig av andra yrkeskategorier.
          </note>
          <note>
            Särskilt tror jag att detta är nödvändigt i glesbygden.
          </note>
          <note>
            Det är inget nytt problem när det gäller glesbygden att man har
            svårigheter att hantera de långa avstånden. Det här kräver lite
            kreativitet. Det är dessutom inte alls nytt i vårt samhälle, utan
            de tankebanorna och det sättet att agera har vi sedan mycket lång
            tid tillbaka, helt enkelt av det naturliga skälet att Sverige
            är ett stort land men glest befolkat.
          </note>
          <note>
            Jag hoppas att de förslag som så småningom kommer från polismyndigheterna
            kommer att visa att det finns möjligheter att utnyttja samhällets
            totala resurser på ett bättre sätt.
          </note>
          <note>
            Detta skall naturligtvis inte på något sätt leda till en sämre
            rättssäkerhet. Ingen annan än polispersonal har rätt att utnyttja
            de maktbefogenheter som riksdagen har givit polismännen. Men det
            finns annat att göra än att utnyttja makt för att öka tryggheten
            i samhället, och det är det vi skall eftersträva.
          </note>
          <note>
            Maud Ekendahl tar upp frågan om tingsrätternas framtid. Jag anser
            att Maud Ekendahl ställer fullständigt fel fråga om hon vill agera
            som en ansvarsfull politiker. Hennes fråga är hur vi skall klara
            att bibehålla tingsrätterna. Jag tror inte att det är den fråga
            som medborgarna ställer sig. Medborgarnas fråga är hur vi skall
            klara att säkerställa en bra rättsskipning i vårt samhälle, där
            domstolarna fungerar på ett kompetent, hela tiden utvecklat sätt
            för att möta den mer komplicerade lagstiftning och den mer komplicerade
            verklighet som vi har att möta, en god service, hög rättssäkerhet
            och alla de andra krav som medborgarna ställer. Det är frågan
            som vi politiker är skyldiga att svara på.
          </note>
          <note>
            Det är det arbetet inom domstolsväsendet går ut på för närvarande,
            med stort engagemang och inlevelse från den personal som arbetar
            i domstolarna. Det pågår en rad olika försöksverksamheter som
            skall visa hur man inom domstolarna i samarbete med medborgarna
            tycker att utvecklingen bör vara av domstolsväsendet.
          </note>
          <note type="speaker">
            Anf. 14 GUNNEL WALLIN (c):
          </note>
          <note>
            Fru talman! Jag håller med justitieministern om att det behövs
            ytterligare resurser till polisen. Det har vi varit överens om.
            Det är en viktig bas att stå på.
          </note>
          <note>
            Men vi ser också att det saknas personal även om vi har resurser.
            Det tycker jag är mycket bekymmersamt. Det är därför som man i
            många kommuner ute i landet är mycket oroad i dag. Jag har hört
            uttalanden från kommuner på många håll om att man inte går med
            på detta utan vill ha hand om och ansvara för polisen själv. Man
            känner sig desperat i den situation som man befinner sig i.
          </note>
          <note>
            Det finns många goda tankar. Teknikanvändningen innebär att man
            går en bit framåt. Jag tror också att vi får undersöka målen och
            om man gör rätt saker rent praktiskt. Volymmålen har t.ex. mött
            kritik. Man måste nå upp till ett visst antal t.ex. blåsningar
            i månaden, och det känns lite konstigt eftersom det kanske inte
            är det som är mest befogat och som gagnar allmänheten bäst.
          </note>
          <note>
            Samhällssituationen är förändrad. Det gör också att det krävs
            fler åtgärder - kanske fler förebyggande åtgärder. Det är jag
            inte heller främmande för.
          </note>
          <note>
            Jag tror att vi med gemensamma krafter måste ta tag i denna stora
            trygghetsfråga som är så viktig för hela befolkningen. Man märker
            att oron ökar om man lyssnar på medborgarna ute i samhället.
          </note>
          <note>
            Jag ser med spänning fram emot resultatet av genomgången av hur
            man kan använda andra yrkesroller i denna situation. Jag är lite
            rädd för att det blir konflikter mellan olika yrkesroller. Saker
            som jag tror att man kan överföra från polisen till andra verksamheter
            är t.ex. passhanteringen och hanteringen av viltolyckorna. Det
            är värt att pröva.
          </note>
          <note>
            Man skall inte bara se hotbilder, utan man skall se möjligheter
            när det gäller hur vi kan använda resurserna på bästa sätt. Men
            jag vidhåller att oron är väldigt stor ute bland människorna,
            och vi måste hjälpas åt att göra någonting.
          </note>
          <note>
            Vi har diskuterat intagningen till Polishögskolan.
          </note>
          <note>
            Är den tillräcklig? Det tar tid att få fram färdiga poliser,
            men vi ser att det finns ett stort glapp i dag. Medelåldern är
            så hög.
          </note>
          <note>
            Jag hann inte säga så mycket om tings- och domstolsväsendet.
            Jag tycker att det viktigaste är att justitieministern, som hon
            säger i svaret, kommer att lägga stor vikt vid medborgarnas krav
            på god service och deras behov i övrigt. Det är just denna försämrade
            service på landsbygden som jag är oroad över. Jag kommer noga
            att följa denna fråga.
          </note>
          <note type="speaker">
            Anf. 15 MAUD EKENDAHL (m):
          </note>
          <note>
            Fru talman! Först vill jag säga att jag nog är en lika ansvarsfull
            politiker som justitieministern är.
          </note>
          <note>
            Dessvärre är det regeringen själv som kan fatta beslut om tingsrätternas
            nedläggningar. Det avgör inte riksdagen. Det finns en riksdagsmajoritet
            som vill behålla de små tingsrätterna, men regeringen kan göra
            vad den vill. Det var därför jag ställde dessa frågor. Vilken
            eller vilka tingsrätter står i tur att läggas ned?
          </note>
          <note>
            Kompetens och säkerhet för medborgarna - det är precis vad de
            små tingsrätterna kan ge. Man kan ha kompetent personal. Man kan
            utveckla IT-
          </note>
          <note>
            verksamheten, t.ex. Man har alltid god service på små tingsrätter.
            Ärendena behandlas mycket fortare på små tingsrätter. Uteblivna
            förhandlingar förekommer inte alls så mycket som i storstäderna.
            Går vi tillbaks och tittar på hur det var 1994 ser vi att 65 miljoner
            kronor bara försvann i intet därför att folk inte inställde sig
            för att bli dömda i tingsrätterna.
          </note>
          <note>
            Vi moderater har många förslag till hur vi kan åtgärda det. Vi
            kan inte bara låta pengar rinna ut i det svenska samhället på
            detta vis därför att folk inte kommer till tingsrätterna. Små
            tingsrätter klarar av det mycket bättre. Det finns personkännedom.
            Var bor folk? Var gömmer de sig när de skall inställa sig vid
            tinget?
          </note>
          <note>
            Jag har ytterligare en fråga - på en halv minut, ser jag här
            - till justitieministern. Jag är fortfarande inne på små tingsrätter.
            Hur ser justitieministern på länsrätternas roll? Skulle man kunna
            splittra upp dem, där det går, för att få ut den verksamheten
            till tingsrätterna? Många gånger är länsrätten väldigt anonym
            för människor, och de har ändå en del med den att göra.
          </note>
          <note>
            Anf. 16 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Gunnel Wallin tar upp frågan om den oro som finns
            på många håll. Det finns en oro. Det är ingen tvekan om det. Jag
            tror att det då är viktigt att människor får klart för sig hur
            den faktiska situationen är. Det är inte alltid så att oron motsvaras
            av de faktiska förhållandena. Det är viktigt att ha kunskap om
            hur det faktiska läget är, så att man också kan angripa de reella
            problemen.
          </note>
          <note>
            Jag tror att det har väldigt stor betydelse att polisens arbete
            under senare år har inriktats på att bli mer problemorienterat.
            Man styrs av de problem som faktiskt finns i samhället och medborgarnas
            behov.
          </note>
          <note>
            Det kan låta som en självklarhet och borde egentligen vara det,
            men dessvärre har det inte varit det. Men nu tror jag att jag
            kan säga att polisens arbete i allt större utsträckning styrs
            av vilka problemen är och en vilja att utveckla metoder för att
            angripa de problemen.
          </note>
          <note>
            En annan viktig sak som präglar polisarbetet numera är att man
            i större utsträckning också frågar sig vilka effekterna och resultatet
            av de insatser man gör faktiskt är, så att man kan anpassa och
            hela tiden förbättra sina åtgärder. Jag tror att det är sådant
            som kommer att leda till att människor upplever att vi faktiskt
            har en bättre förmåga än vi hittills har haft att skapa trygghet
            i samhället och inte minst få ned brottsligheten.
          </note>
          <note>
            Jag tror att det är rätt att som Gunnel Wallin gör fråga sig
            om det inte finns arbetsuppgifter som polisen har i dag som likaväl
            skulle kunna göras av andra.
          </note>
          <note>
            Ett sådant renodlingsarbete och renodlingstänkande pågår inom
            polisen.
          </note>
          <note>
            När det gäller tillgången till personal - särskilt polisutbildad
            personal - tror jag att det är väldigt viktigt att ha en långsiktig
            planering av vilken bemanning man vill ha, inte minst av hänsyn
            till att man måste se till att man har en jämnare åldersfördelning.
          </note>
          <note>
            Att man inte har haft denna långsiktiga planering är en brist
            som har funnits i tidigare politisk planering, anser jag. Nu har
            Rikspolisstyrelsen ett uppdrag att ta fram ett underlag för att
            de politiska instanserna skall kunna ta ställning till en sådan
            planering.
          </note>
          <note>
            Maud Ekendahl återkommer till tingsrätterna och frågar varför
            vi inte delar upp länsrätterna. Återigen ställer jag mig frågan:
            Finns det någon medborgare som har krävt att länsrätterna skall
            organiseras på något annat sätt än i dag?
          </note>
          <note>
            Vi har en länsrätt i varje län. Länsrätten har allt större betydelse
            för enskilda medborgare och för det lokala näringslivet. Det är
            länsrätterna som i allt större utsträckning garanterar mål och
            ärenden som har stor betydelse för medborgarna. Jag har inte upplevt
            att det finns kritik från medborgarna mot länsrätternas sätt att
            arbeta. Något krav på att göra länsrätterna mindre och sprida
            dem i större utsträckning över landet har jag inte upplevt att
            det finns.
          </note>
          <note>
            Vi granskar givetvis också hur länsrätterna fungerar. I de försöksverksamheter
            som pågår över landet handlar det bl.a. om att de två olika domstolsorganisationer
            vi har skall lära av varandra och finna sätt att samarbeta, utnyttja
            sina resurser, ge personalen möjligheter att utveckla sin kompetens
            i högre utsträckning än i dag och utjämna obalanser och sårbarheter
            som kan finnas. Det är vad försöksverksamheten går ut på.
          </note>
          <note>
            Jag kan bara beklaga att moderaterna, som faktiskt var de som
            tog initiativ till att se över domstolsorganisationen, totalt
            har tappat intresset för utvecklingen av våra domstolar.
          </note>
          <note type="speaker">
            Anf. 17 GUNNEL WALLIN (c):
          </note>
          <note>
            Fru talman! Jag vill fortsätta diskussionen ett tag till och
            ta vara på alla tillfällen. Jag håller med om att det behövs kunskap.
            Men om man kommer ut i verkligheten och säger att kunskap behövs,
            står poliserna där och vet inte om de får avlösning eller inte.
            De orkar inte med mer övertid. De har ett starkt tryck från medborgarna.
            Människor säger: Varför svarar ni inte på telefonen? Varför kommer
            ni inte ut när någonting händer?
          </note>
          <note>
            För den enskilde är en händelse otroligt stor. När sedan polisen
            prioriterar och sätter den i sitt sammanhang kanske den har en
            lägre prioritet. Men det är jättesvårt att informera och föra
            ut den kunskapen.
          </note>
          <note>
            För den enskilde just i det ögonblicket är situationen fruktansvärd
            när man har blivit utsatt för ett intrång på något sätt.
          </note>
          <note>
            Sedan tror jag också som justitieministern framhöll i svaret
            att det behövs ett stort samarbete mellan olika organ som arbetar
            med rättssäkerhet. Man kan även samarbeta på andra plan i samhället.
            Det tror jag har en stor betydelse i effektiviteten i samhällsarbetet.
          </note>
          <note>
            Den långsiktiga planeringen när det gäller polisutbildningen
            tycker jag är glädjande. Tack så mycket för svaret.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1998/99:149 om det statliga stödet
            till brottsoffren
          </note>
          <note>
            Anf. 18 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Ragnwi Marcelind har frågat mig vad jag avser att
            göra för att garantera det enskilda brottsoffrets rätt till effektiv
            och snabb handläggning av brott, förbättra det statliga stödet
            till brottsoffren samt inom polisen öka kunskapen om och förståelsen
            för brottsoffrens situation.
          </note>
          <note>
            Jag delar helt och hållet Ragnwi Marcelinds uppfattning att brottsoffrens
            situation måste uppmärksammas. Att stärka brottsoffrens ställning
            är också en högt prioriterad fråga för regeringen. Det finns för
            närvarande ett brett upplagt arbete och ett spektrum av åtgärder
            med det syftet. Det är bl.a. fråga om dels en rad lagstiftningsåtgärder
            och en mängd insatser på myndighetsnivå, dels att stödja och utveckla
            samarbetsformerna med de ideella organisationerna. Det finns inte
            utrymme att här redogöra för allt. Jag begränsar mig därför huvudsakligen
            till de angivna frågorna.
          </note>
          <note>
            Inledningsvis vill jag påminna om Brottsofferutredningens betänkande
            Brottsoffer - Vad har gjorts? Vad bör göras? (SOU 1998:40). Betänkandet
            ger en samlad redovisning av de lagstiftningsåtgärder och andra
            insatser till stöd för brottsoffren som genomförts sedan slutet
            av 80-talet. I betänkandet lämnas förslag om bl.a. bättre stöd
            till målsägande under rättegången, bättre bemötande av brottsoffer
            hos polis, åklagare och domstolar samt ökat ekonomiskt stöd till
            de ideella brottsofferorganisationerna.
          </note>
          <note>
            Betänkandet har remissbehandlats, och mottagandet har på det
            hela taget varit mycket positivt. Den fortsatta beredningen pågår
            nu i Regeringskansliet.
          </note>
          <note>
            Avsikten är att en proposition skall kunna lämnas till riksdagen
            under hösten.
          </note>
          <note>
            Behandlingen av Brottsofferutredningens betänkande ger tillfälle
            till såväl överväganden om de principiella utgångspunkterna för
            samhällets åtgärder för brottsoffer som samlade insatser på området.
            Detta rimmar väl med behovet av en helhetssyn på brottsofferarbetet.
          </note>
          <note>
            Ragnwi Marcelind tar mot bakgrund av Brottsoffermyndighetens
            handläggning av brottsskadeärenden enligt brottsskadelagen (1978:413)
            upp frågan om det enskilda brottsoffrets rätt till effektiv och
            snabb handläggning av brott. När det gäller Brottsoffermyndighetens
            handläggning av ärenden om brottsskadeersättning vill jag framhålla
            att myndigheten, som inrättades 1994, har visat mycket goda resultat.
          </note>
          <note>
            Som regeringen har framhållit i budgetpropositionen för innevarande
            år (prop. 1998/99:1, utgiftsområde 4, s. 108) bör dock myndighetens
            ansträngningar för att förkorta handläggningstiderna fortsätta.
          </note>
          <note>
            Till riksdagen överlämnades nyligen propositionen 1998/99:41
            om ändringar i brottsskadelagen. I
          </note>
          <note>
            propositionen föreslås bl.a. en ny bestämmelse om ansökningstid
            och preskription. Den nya bestämmelsen kommer både att underlätta
            hanteringen vid myndigheten och ge brottsoffren längre tid att
            söka brottsskadeersättning. Den syftar alltså bl.a. till att effektivisera
            handläggningen vid myndigheten. För att nå uppsatta mål och utveckla
            verksamheten har vidare myndighetens anslag fr.o.m. i år i enlighet
            med regeringens förslag ökat med 3 miljoner kronor till ca 12,5
            miljoner kronor.
          </note>
          <note>
            När det gäller effektiviteten vid handläggning av brott inom
            rättsväsendet i stort vill jag hänvisa till det svar jag nyss
            gav på Gunnel Wallins interpellation
          </note>
          <note>
            (1998/99:136) om rättsväsendet. Jag nämnde i det sammanhanget
            att regeringen avser att tillsätta en beredning för moderniseringen
            av rättsväsendet. Beredningen avses sammanfattningsvis få i uppdrag
            att främja helhetssyn, effektivitet och kvalitet i rättsväsendets
            verksamheter. Det handlar bl.a. om att bidra till att ärendenas
            handläggningstider blir kortare samt att informationen till den
            enskilde om vad som händer under ärendets gång blir bättre. Moderniseringsarbetet
            syftar alltså inte minst till att tillgodose varje medborgares
            och varje brottsoffers berättigade intresse av en snabb och effektiv
            handläggning av brott.
          </note>
          <note>
            Regeringen har vidare nyligen i en lagrådsremiss lämnat ett lagförslag
            om försöksverksamhet med videokonferens vid handläggning av mål
            och ärenden i de allmänna domstolarna. Syftet med försöksverksamheten
            är att ge domstolarna redskap som möjliggör en mer flexibel handläggning
            av mål och ärenden och att erbjuda medborgarna ökad tillgänglighet
            till domstolarna.
          </note>
          <note>
            Ragnwi Marcelinds fråga om förbättringar av det statliga stödet
            till brottsoffren ger anledning att nämna Brottsofferfonden. Från
            fonden delas varje år medel ut till forskning, utbildning, information
            samt till annan utvecklingsverksamhet på brottsofferområdet.
          </note>
          <note>
            Under det gångna året beslutades om utdelning av
          </note>
          <note>
            12,2 miljoner kronor från fonden. Drygt 40 % av dessa medel avsåg
            bidrag till ideella organisationer.
          </note>
          <note>
            Projekt inriktade mot våld mot kvinnor har prioriterats.
          </note>
          <note>
            En viktig insats för att förbättra och utveckla stödet till de
            ideella organisationernas arbete på brottsofferområdet är de försöksverksamheter
            med stöd till brottsoffer som regeringen beslutade om i september
            i fjol och som nu påbörjats.
          </note>
          <note>
            Brottsofferjourernas riksförbund och Brottsoffermyndigheten har
            i var sitt projekt anställt en länsassistent respektive en samordnare.
            Länsassistenten skall inom ramen för brottsofferjourernas operativa
            verksamhet dels verka för att brottsoffren ges förbättrat stöd,
            dels öka tillgängligheten till jourerna för brottsoffren i Sörmlands
            och Östergötlands län.
          </note>
          <note>
            Samordnaren, som är placerad i Örebro, skall där och på ytterligare
            ett antal orter bl.a. inventera det brottsofferarbete som finns
            samt ta initiativ till nya projekt och nätverk mellan ideell och
            offentlig verksamhet.
          </note>
          <note>
            Regeringen kommer att följa verksamheterna noga för att sedan
            ta ställning till vilka lösningar som bör väljas för att stödja
            och utveckla brottsofferarbetet framöver.
          </note>
          <note>
            För att vidga utrymmet för bidrag ur Brottsofferfonden till de
            ideella organisationerna kan fonden behöva förstärkas. Brottsofferutredningen
            har på denna punkt lämnat ett förslag om höjning av brottsofferavgiften
            med detta syfte. Regeringen överväger för närvarande förslaget.
          </note>
          <note>
            Brottsofferutredningens betänkande omfattar också insatser för
            att inom polisen öka kunskapen om och förståelsen för brottsoffrens
            situation, bl.a. när det gäller grundutbildning och fortbildning.
            Jag vill som svar på Rangwi Marcelinds fråga på denna punkt också
            framhålla att brottsofferfrågorna redan i dag i
          </note>
          <note>
            Polishögskolans grundutbildning behandlas bättre än tidigare.
            De är en integrerad del av utbildningen.
          </note>
          <note>
            Eleverna får ta del av aktuell forskning. Frågor om våld mot
            kvinnor lyfts fram på ett tydligt sätt. I utbildningen ingår också
            ett block som gäller familjevåld. Frågorna tas upp såväl från
            ett psykologiskt som ett juridiskt perspektiv.
          </note>
          <note>
            Rikspolisstyrelsen skall vidare enligt regeringens myndighetsgemensamma
            uppdrag om våld mot kvinnor, som beslutades i december 1997, inventera
            vilka särskilda insatser som görs vid polismyndigheterna i fråga
            om våld mot kvinnor. Inventeringen genomförs för närvarande vid
            landets samtliga polismyndigheter.
          </note>
          <note>
            Samtidigt inventeras polisens brottsofferarbete i övrigt. Genom
            arbetet sprids kunskaper, erfarenheter och goda exempel på brottsofferområdet
            till alla polismyndigheter.
          </note>
          <note>
            En första redovisning av uppdraget skall lämnas den 1 juli i
            år. Redovisningen kommer att ge ytterligare underlag för det pågående
            arbetet på brottsofferområdet.
          </note>
          <note type="speaker">
            Anf. 19 RAGNWI MARCELIND (kd):
          </note>
          <note>
            Fru talman! Jag vill tacka justitieminister Laila
          </note>
          <note>
            Freivalds för svaret på min interpellation, och särskilt för
            skrivningen där ministern säger att hon helt och hållet delar
            min uppfattning om att brottsoffrens situation måste uppmärksammas.
            Det som är viktigt inför framtiden är att se till att detta sker
            och att alla löften uppfylls.
          </note>
          <note>
            På min första fråga som handlar om vikten av en snabb och effektiv
            handläggning av brott svarar ministern att Brottsoffermyndighetens
            hantering av ärenden har gett goda resultat. Detta uttryck, goda
            resultat, kan ju låta väldigt bra, men allt beror ju egentligen
            på vilket utgångsläge man har. Det handlar fortfarande om långa
            väntetider.
          </note>
          <note>
            I regeringens proposition 1998/99:1 under utgiftsområde 4 på
            s. 44 säger regeringen att utredningsarbetet har fortsatt att
            uppvisa en negativ utvecklingen under 1997. Vidare säger man att
            balansutvecklingen
          </note>
          <note>
            1998 visserligen är positiv totalt sett, men för vissa brottstyper
            har balanserna ökat. Man säger också att det är av största vikt
            att polisen vidtar kraftfulla åtgärder för att bryta utredningsverksamhetens
            negativa utveckling. För detta krävs resurser. Det är ju särskilt
            viktigt då det gäller handläggning av ärenden som gäller sexuella
            övergrepp på barn.
          </note>
          <note>
            När det gäller fråga nummer två om förbättring av det statliga
            stödet hänvisar ministern bl.a. till en rad projekt som är på
            gång i hela landet. Jag håller med justitieministern om att det
            är mycket viktigt att ta till vara de ideella organisationernas
            verksamhet och att samordnaren i Örebro kan ta initiativ till
            nätverk mellan organisationer på olika orter.
          </note>
          <note>
            Men när man studerar vart pengarna från Brottsofferfonden har
            gått blir jag lite fundersam. Till brottsofferjourernas löpande
            verksamhet gav
          </note>
          <note>
            Brottsoffermyndigheten 1,5 miljoner kronor under
          </note>
          <note>
            1997. Ministern skriver i svaret att 40 % av de 12,2
          </note>
          <note>
            miljoner kronor som delades ut 1998 avsåg bidrag till ideella
            organisationer. Jag tycker att det är mycket viktigt med forskningsprojekt
            osv., men samtidigt kan jag se en snedfördelning när det gäller
            fördelningen till verksamheter som har den direkta kontakten med
            brottsoffren. Kan ministern svara mig på hur vi skall få jämvikt
            i den fördelningen av pengarna?
          </note>
          <note>
            Min tredje fråga besvarar ministern med att brottsofferfrågorna
            redan i dag är en integrerad del av polisutbildningen. Det är
            självklart bra, men faktum är att det är en bråkdel av alla poliser
            som just nu ingår i utbildning. Det är främst de som nyutbildas.
          </note>
          <note>
            Då det gäller fortbildning av redan utbildade poliser är detta
            ännu inte en högt prioriterad fråga. Här kommer vi tillbaka till
            resursbristen. Här är det nödvändigt med en medveten satsning
            på att alla som finns i tjänst i dag skall få en god information
            om hur möten med brottsoffer skall gå till.
          </note>
          <note>
            Det räcker alltså inte med allmänna ordalag om att sprida kunskap,
            erfarenheter och goda exempel till polismyndigheterna. Det krävs
            insatser. Sättet att möta och stödja människor som utsatts för
            brott måste utvecklas.
          </note>
          <note>
            Fru talman! Justitieministern hänvisar till en inventering som
            görs runt om i landet som skall visa hur brottsofferarbetet ser
            ut. Det välkomnar vi kristdemokrater. Vi hoppas att inventeringen
            inte stannar som en skrivbordsprodukt utan att den verkligen leder
            till åtgärder.
          </note>
          <note>
            Anf. 20 Justitieminister LAILA
          </note>
          <note type="speaker">
            FREIVALDS (s):
          </note>
          <note>
            Fru talman! Jag tror att Ragnwi Marcelind sammanblandar två saker
            som ofta diskuteras parallellt.
          </note>
          <note>
            Det är dels Brottsoffermyndighetens handläggning av brottsskadeärenden,
            dels brottsutredningar som utförs av polis- och åklagarmyndigheter.
            Det som jag talade om i mitt interpellationssvar gäller Brottsoffermyndighetens
            hantering av skadeärenden som har utvecklats mycket positivt.
            En annan diskussion gäller brottsutredningar. Vi bör kanske inte
            sammanblanda dessa två saker.
          </note>
          <note>
            Stödet till de ideella organisationerna är en av de frågor som
            Brottsofferutredningen har tagit upp. Det finns förslag som bereds
            i det sammanhanget.
          </note>
          <note>
            Samma sak gäller polisutbildningen. Även om en del åtgärder redan
            har vidtagits för att höja insatserna när det gäller kunskap om
            brottsoffer, inte minst på kvinnoområdet, finns det ytterligare
            förslag från
          </note>
          <note>
            Brottsofferutredningen som övervägs.
          </note>
          <note>
            Över huvud taget tycker jag ändå att man måste se till att det
            har gjorts mycket stora framsteg under de tio senaste åren. Men
            Brottsofferutredningens inventering och analys av det som har
            gjorts och vad som ytterligare behöver göras visar att det fortfarande
            finns mycket kvar att göra.
          </note>
          <note>
            Det arbetet pågår, Ragnwi Marcelind. Mot bakgrund av det engagemang
            som så många har visat i den här frågan tycker jag inte att det
            finns någon anledning att tro att vi talar om skrivbordsprodukter.
          </note>
          <note>
            Verkligheten under de senaste tio åren visar väl tvärtom på att
            idé, ibland t.o.m. förvånande fort, har omsatts till verklig handling
            på detta område. Jag avser att säkerställa att det är den utvecklingen
            vi också kommer att ha framöver.
          </note>
          <note type="speaker">
            Anf. 21 RAGNWI MARCELIND (kd):
          </note>
          <note>
            Fru talman! Jag tror att vi är rörande överens om att det är
            viktigt att se till att det finns resurser för att ta itu med
            den situation som brottsoffren faktiskt hamnar i. Jag tror att
            justitieministern, precis som jag, får en rad samtal, brev och
            mejl från människor som har drabbats på ett eller annat sätt.
            Där kan man tydligt se att man inte följer de beslut som har fattats
            när det gäller information under utredningstiden samt när det
            gäller skadeersättning och det stöd som man behöver under den
            tid som hela den här processen pågår. Vi vet ju att man hamnar
            i olika faser under det att man försöker bearbeta det man har
            genomgått.
          </note>
          <note>
            När det gäller resurser menar jag att det är viktigt att vi är
            med och påverkar så att fondutdelningen sker till verksamheter
            som ligger nära och i direktkontakt med dem som drabbats. Precis
            som jag sade, tycker jag att det är viktigt att man avsätter medel
            till forskning osv. Men när man tittar på fördelningen kan man
            lätt se att det är mindre belopp som går till de verksamheter
            som ligger mycket nära dem som har drabbats.
          </note>
          <note>
            Det är mycket möjligt att justitieministern har rätt i att jag
            blandar ihop olika uppgifter när det gäller frågan om hur ärendena
            utreds. Men i det avseendet kan jag ändå konstatera att det uppenbarligen
            är så att vi ligger oerhört mycket efter enligt budgetpropositionen
            som kom i höstas. Det krävs mer resurser för att kunna utreda
            de här brotten så snabbt som man lovar, nämligen att 70 % av utredningarna
            skall ske inom en tremånadersperiod.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1998/99:162 om oljeväxtodling
          </note>
          <note>
            Anf. 22 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Roy Hansson har frågat mig om jag avser att vid kommande
            ministerrådsmöte i EU och på annat sätt agera för att säkerställa
            fortsatt och om möjligt ökad odling av frö- och oljeväxter i Sverige
            till den andel som motsvarar Sveriges kvot inom EU.
          </note>
          <note>
            EU-medlemskapet har inneburit en betydande minskning av den svenska
            oljeväxtodlingen. Samtidigt har odlingen av spannmål, ärter och
            oljelin ökat.
          </note>
          <note>
            Oljeväxtodlingen har under senare år uppgått till ca 60 000 hektar,
            vilket innebär att ungefär hälften av den tillgängliga basarealen
            utnyttjats. Basarealen har också beräknats med utgångspunkt från
            arealerna före medlemskapet då lönsamhetsrelationen var mer fördelaktig
            för oljeväxter.
          </note>
          <note>
            Kommissionens förslag i Agenda 2000 innebär samma arealbidrag
            för såväl spannmål som för oljeväxter.
          </note>
          <note>
            De beredskapsskäl som vi tidigare hade i svensk jordbrukspolitik
            för att upprätthålla en oljeväxtproduktion som ungefär motsvarade
            den inhemska konsumtionen av oljor och fetter är inte längre giltiga.
          </note>
          <note>
            Den svenska principiella inställningen är att marknadskrafterna
            i största möjliga utsträckning skall styra odlingens inriktning.
            Vi har därför förordat ett system där stödet per hektar är lika
            stort för de grödor som ingår i systemet. Marknaden skulle således
            styra odlingens inriktning och inte administrativa beslut i form
            av reglerade priser, stöd och odlingsbegränsningar.
          </note>
          <note>
            Vi arbetar också för att få bort de administrativa odlingsbegränsningar
            som finns i nuvarande CAP.
          </note>
          <note>
            Detta skulle möjliggöra att de fördelar som finns i en gemensam
            marknad skulle utnyttjas bättre.
          </note>
          <note>
            Ett generellt fortsatt extra stöd till oljeväxter enligt nuvarande
            modell innebär ökade kostnader för
          </note>
          <note>
            EU:s budget och därmed även för svenska skattebetalare. Samtidigt
            skulle ett ökat återflöde i form av arealbidrag till svenska oljeväxtodlare
            ske. Detta skulle dock vara lägre än kostnaden för svenska skattebetalare
            varför vi inte kan förorda ett sådant system.
          </note>
          <note>
            Om särlösningar för oljeväxter i något område blir aktuellt bör
            även den svenska oljeväxtodlingen vara med i en sådan.
          </note>
          <note type="speaker">
            Anf. 23 ROY HANSSON (m):
          </note>
          <note>
            Fru talman! Jag tackar jordbruksministern för svaret.
          </note>
          <note>
            Jag kommer från Gotland där jordbruksnäringen och livsmedelsindustrin
            har stor betydelse. Vi ser därför med oro på de förändringar -
            ofta till det sämre
          </note>
          <note>
            - som nu sker inom den svenska jordbrukssektorn.
          </note>
          <note>
            Det är viktigt för svenskt jordbruk att vi kan bibehålla en så
            allsidig odling som möjligt. Det som nu bekymrar är den förändring
            av oljeväxtodlingen som är att befara.
          </note>
          <note>
            Oljeväxtodlingen har minskat i Sverige. 1995 odlades 105 000
            hektar, och under 1998 odlades enbart
          </note>
          <note>
            54 000 hektar. Det har således skett en dramatisk minskning.
            Lägger man därtill att Sveriges kvot är större än den areal som
            odlades 1995 blir minskningen ännu mer oroande. Jag utgår från
            att när Sveriges kvot bestämdes inom EU var den väl genomtänkt
            och balanserad med hänsyn till de arealer avbrottsgröda som är
            lämpliga.
          </note>
          <note>
            Minskar nu denna odling av avbrottsgröda, vilket oljeväxtodlingen
            är, innebär det att vårt jordbruk blir ännu mer ensidigt. Det
            finns betydande nackdelar, och då inte bara odlingstekniska om
            man nu kan uttrycka det så, utan det innebär även förändringar
            av landskapsbilden. Jag tycker att det skulle vara till skada
            om jag i fortsättningen inte skulle mötas av de intensivgula rappsfälten
            när jag närmar mig Roma slätt på Gotland. Och vem vill gå miste
            om ett blommande linfält eller en åker med klöverfröodling.
          </note>
          <note>
            Jag nämner i min interpellation också odlingens betydelse för
            biodling och honungsframställning och jag tycker att detta är
            en viktig del av svensk livsmedelsframställning.
          </note>
          <note>
            Fru talman! Finns det något sötare än svensk honung?
          </note>
          <note>
            Naturligtvis är ändå det viktigaste för jordbruket att ingå lämpliga
            växtföljder med tillgång till bra avbrottsgrödor. Hit hör oljeväxtodling
            och fröodling.
          </note>
          <note>
            Jag tror att vi alla är överens om att så långt det är möjligt
            minska bekämpningsmedel i jordbruket och begränsa behovet av tillförsel
            av handelsgödsel.
          </note>
          <note>
            Som jag nämner i min interpellation finns det ett stort antal
            studier som visar på att en växtföljd som innehåller avbrottsgrödor
            avsevärt minskar miljöbelastningen. Jag tror att vi alla önskar
            detta, i dag inte minst våra jordbrukare. Att sedan den biologiska
            mångfalden ökar så att säga på köpet är ytterligare en bonuseffekt.
            Det är därför viktigt att man vid förhandlingarna om jordbrukspolitiken
            som fortsätter inom EU så långt det är möjligt beaktar detta.
          </note>
          <note>
            Fru talman! Det finns i jordbruksministerns svar en inriktning
            som jag till en del delar. Dock ser jag av svaret att det finns
            risk för att frö- och oljeväxtodlingen kommer att fortsätta att
            minska med de nackdelar som jag tror att vi alla är överens om
            att försöka undvika. Men jag tolkar den sista meningen i svaret
            så att jordbruksministern inte kommer att avvisa ett förslag,
            om det kommer ett sådant, om någon form av särlösning. Jag tror
            det vore bra om jordbruksministern kunde förtydliga detta något.
            Kanske är det så att det på departementet arbetas med någon form
            av särlösning för svenskt jordbruk.
          </note>
          <note>
            Anf. 24 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Får jag börja med att säga Roy Hansson som kommer
            från Gotland att det finns särskild anledning, menar jag, att
            vara lite bekymrad över just den delen av vårt land. Gotlands
            landshövding var hos mig förra veckan och framförde den oro som
            uppenbarligen väldigt många människor på Gotland känner över framtiden
            och framtidsutsikterna för det gotländska jordbruket. Det gjorde
            hon på ett oerhört tydligt sätt, om jag säger så.
          </note>
          <note>
            Det handlar både om sockerbetsodlingen och i det här fallet om
            oljeväxtodlingen, men också om jordbrukspolitiken i sin helhet.
            När Danisco lade ned sockerbruket i Roma gjorde regeringen särskilda
            insatser - väldigt mycket mer än normalt - för att omställningen
            skulle, om inte gå smärtfritt för det kan den ju aldrig göra,
            så i alla fall bli så lindrig som möjligt. Det var jag själv väldigt
            angelägen om. En ö som Gotland har ju alltid speciella problem,
            men också möjligheter får man väl tillägga.
          </note>
          <note>
            Det förs fram i interpellationen att oljeväxter kan ha miljöfördelar
            framför en ensidig spannmålsodling, och det är ju naturligtvis
            så. I och för sig kan det gälla andra avbrottsgrödor också.
          </note>
          <note>
            Vi är angelägna, och det finns också ett löfte från min företrädare
            till branschen, om att försöka hitta en lösning för oljeväxterna
            inom ramen för förändringen av den nuvarande jordbrukspolitiken
            inom EU. Det här har jag framfört inte en gång utan många gånger
            till kommissionären, senast förra veckan till det tyska ordförandeskapet
            och också till det tidigare österrikiska ordförandeskapet. Jag
            har framfört att vi har det här problemet och vi är bekymrade.
            Om andra delar av EU skall få särbehandling t.ex. för sina solrosor
            har vi sagt att det också skall omfatta Sverige och i det här
            fallet oljeväxterna.
          </note>
          <note type="speaker">
            Anf. 25 ROY HANSSON (m):
          </note>
          <note>
            Fru talman! Som jordbruksministern sade har jordbruket stor betydelse
            för Gotland. Jag tror att det är det län som är mest beroende
            av dels jordbruket, dels livsmedelssektorn.
          </note>
          <note>
            Jag kan väl här nämna att när det gäller sockerbetsodlingen som
            togs upp här var det ett dramatiskt avbrott. Men jag kan något
            glädja med att transporten har lyckats väl den här hösten. Jag
            tror att det var en transport som blåste inne, och jordbrukarna
            är nöjda.
          </note>
          <note>
            Dock är de naturligtvis inte nöjda med att de får betala en del
            av transporten själva, med det var en lösning. Jag beklagar ändå
            att bruket på Gotland inte kunde finnas kvar, både odlingstekniskt
            och för att det var en industrisysselsättning som var värdefull
            för orten.
          </note>
          <note>
            Jordbruksministern tar också upp att en ö har möjligheter och
            svårigheter. Jag vill nog mest fokusera på möjligheterna. Vi har
            ett alldeles ypperligt klimat för just jordbruksproduktion. Jag
            tror att vi har mest soltimmar i Sverige. En del odlare utnyttjar
            detta väl, t.ex. morotsodlarna. Jag är säker på att de morötter
            som köps i Stockholm i dag kommer från
          </note>
          <note>
            Gotland till allra största delen.
          </note>
          <note>
            Det var ju alldeles utmärkt att jordbruksministern och jag var
            överens om att just avbrottsgrödor har miljöfördelar där oljeväxtodlingen
            är en väsentlig del.
          </note>
          <note>
            Jag noterade med tillfredsställelse det jordbruksministern sade
            om att man skall försöka hitta en särlösning för just den här
            odlingen. Och som sagt, det är viktigt för vår del, både växtföljdsmässigt,
            miljömässigt och inte minst landskapsbildsmässigt. Jag hoppas
            verkligen att de instundande förhandlingarna kommer att lyckas.
          </note>
          <note>
            En god jämförelse är, som nämndes här, solrosodlingen. Såvitt
            jag förstår arbetas det intensivt från södra Europa för att få
            fram en lösning. Om jag har lärt mig detta de här veckorna har
            solrosodlingen och oljeväxtodlingen i den norra delen av Europa
            ungefär samma förutsättningar, och det kanske vore en förhoppning
            att man kunde få en lösning tillsammans med solrosodlingen i länderna
            i södra Europa.
          </note>
          <note>
            Anf. 26 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag tror inte att vi är särskilt oense, utan jag
            tycker att vi har samma syn på Gotland som en lantbruksö. Det
            har vi också när det gäller att se om det finns möjligheter att
            hitta någon särlösning, om det blir en motsvarande särlösning
            för t.ex. solrosor. Jag vet att man jobbar mycket för det i de
            sydligare länderna, precis som jag har aktualiserat frågan om
            oljeväxtodlingen visavi olika parter i EU.
          </note>
          <note>
            Vi tittar ju naturligtvis också på möjligheter till miljöersättningar.
            Men det är inte något alternativ som diskuteras i ministerrådet.
            Det är ett alternativ som vi i så fall lägger fram förslag om
            själva och så småningom får godkänt av kommissionen. Vi håller
            också på med ett nytt miljöprogram för den kommande perioden,
            så vi får väl avvakta. Men jag tror, som sagt, att våra uppfattningar
            inte skiljer sig särskilt mycket åt.
          </note>
          <note type="speaker">
            Anf. 27 ROY HANSSON (m):
          </note>
          <note>
            Fru talman! Det här var ju faktiskt en riktigt trevlig debatt
            när vi i stort sett är överens, och jag tackar särskilt för detta.
          </note>
          <note>
            Jag hoppas bara att det lyckas i de intentioner som jordbruksministern
            har att få till en lösning, så att vi kan fortsätta med den här
            viktiga odlingen.
          </note>
          <note>
            Lite bekymrad blir jag dock när jordbruksministern avslutningsvis
            nämnde miljöersättningar. Det är en nationell lösning, och det
            finns väl just inte några större medel avsatta för detta. Skulle
            man bygga på detta kan det bli begränsningar som kan bli besvärande.
            Jag tror nog att man måste försöka se den här avbrottsgrödeodlingen
            i ett större sammanhang. Jag hoppas att det skall lyckas och jag
            skall ta med mig det här när jag åker hem om en liten stund.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1998/99:132 om drivkraften i landsbygdsutvecklingen
          </note>
          <note>
            Anf. 28 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Eskil Erlandsson har frågat mig om vilka åtgärder
            jag är beredd att vidta för att Sverige inte skall fortsätta att
            kantra och vilka åtgärder jag är beredd att vidta för att nyföretagandet
            inom jordbrukssektorn skall öka.
          </note>
          <note>
            Regeringens målsättning att motverka avfolkningen av landsbygden
            har slagits fast i regeringsförklaringen. Ett konkurrenskraftigt
            jordbruk spelar en viktig roll för att detta skall kunna förverkligas.
          </note>
          <note>
            Medlemskapet i Europeiska unionen har inneburit att en mycket
            större marknad öppnat sig för svenskt jordbruk och svensk livsmedelsindustri.
            Kraven på näringen har samtidigt ökat i och med att konkurrensen
            från andra producenter inom EU skärpts. Villkoren för produktionen
            måste därför göras så rättvisa som möjligt. Samtidigt bör våra
            rena livsmedel, frånvaron av salmonella, förbudet mot användning
            av antibiotika i tillväxtbefrämjande syfte och våra långtgående
            djurskyddsbestämmelser vara klara konkurrensfördelar.
          </note>
          <note>
            Ett flertal åtgärder för att bibehålla och stimulera till ökad
            sysselsättning på landsbygden har redan vidtagits. I årets budget
            är totalt 1,3 miljarder kronor avsatta för olika strukturstöd
            och regionala stöd inom jordbrukssektorn. Häri ingår t.ex. startstöd
            till yngre jordbrukare, investeringsstöd till lantbrukare och
            kompensationsbidrag till jordbruk i bergsområden och mindre gynnade
            områden. I de nu pågående diskussionerna inom EU om den framtida
            jordbrukspolitiken har betydelsen av landsbygdsutveckling särskilt
            lyfts fram och tillmäts en allt större betydelse.
          </note>
          <note>
            Just nu pågår också samtal mellan partierna om det framtida skattesystemet,
            och då kommer naturligtvis även jordbrukets situation upp, bl.a.
            vad gäller energibeskattningen.
          </note>
          <note type="speaker">
            Anf. 29 ESKIL ERLANDSSON (c):
          </note>
          <note>
            Fru talman! Jag vill tacka jordbruksministern för svaret. Jag
            hoppas att jordbruksministern och jag kan vara överens om tre
            saker.
          </note>
          <note>
            För det första: Jordbruket är drivkraften och motorn på den svenska
            landsbygden, dvs. en verksamhet som håller i gång andra verksamheter.
          </note>
          <note>
            För det andra: Det är nu viktigare än någonsin att vi inger den
            svenska jordbruksnäringen hopp och framtidstro, så att den återfår
            investeringsviljan.
          </note>
          <note>
            För det tredje: Det behövs en nyrekrytering av företagare till
            näringen, så att inte denna successivt avvecklas.
          </note>
          <note>
            Min fråga blir om vi är överens om de här tre sakerna.
          </note>
          <note>
            För att utveckla detta lite grann vill jag säga att man kan konstatera
            att jordbruket är en av förutsättningarna för en levande landsbygd
            i hela landet. Det genererar sysselsättning och service till andra
            som inte är direkt sysselsatta inom jordbruket. Det gäller service
            i form av dagis och skolor men också kommersiell service i form
            av affärer och reparationsverkstäder, för att ge några exempel.
          </note>
          <note>
            En nyrekrytering och det faktum att investeringsviljan måste
            återkomma leder i sin tur också till att landets ekonomiska tillväxt
            totalt ökar och till att vi kan bibehålla sysselsättningen inte
            bara i produktionsledet utan också i livsmedelsindustrin och bland
            underleverantörer. Det handlar där som bekant om ungefär 300 000
            människor i vårt land, alltså om en väldigt stor verksamhet, som
            vi måste göra allt för att hålla i gång dels för sysselsättningens
            skull, dels för den svenska landsbygdens skull.
          </note>
          <note>
            Jag anser att regeringen, här företrädd av jordbruksministern,
            har underlåtit att vidta de åtgärder som krävs för att inge hopp
            och framtidstro hos näringen totalt men framför allt hos de unga
            som skulle vara beredda att gå in i näringen. De avstår och ägnar
            sig åt andra verksamheter. Ibland ägnar de sig inte åt någonting
            alls, vilket innebär sysslolöshet och arbetslöshet.
          </note>
          <note>
            Min andra fråga blir: När kommer det besked om den Björkska utredningens
            förslag? Händer det över huvud taget någonting? Det är nu drygt
            ett år sedan
          </note>
          <note>
            Gunnar Björk lade fram förslag som skulle kunna bidra till att
            näringen ingavs framtidstro och hopp.
          </note>
          <note>
            Besked saknas. När kommer beskeden?
          </note>
          <note>
            Det vanliga svaret brukar vara att det pågår skatteöverläggningar.
            Ja, men de kan pågå ganska länge.
          </note>
          <note>
            Det måste nu sättas ut ett datum, så att människor vet när de
            kan förvänta sig ett svar.
          </note>
          <note>
            Anf. 30 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag tror att vi kan vara rätt överens på de tre punkter
            som Eskil Erlandsson räknade upp.
          </note>
          <note>
            Jordbruket är en motor för landsbygden, men nu kanske av lite
            andra skäl än tidigare. Det fanns förut många gårdar och lantbrukare.
            Produktiviteten var inte så hög, och det behövdes fler för att
            producera vår mat. När produktiviteten nu har ökat behövs det
            ett mindre antal, men inte desto mindre är de färre jordbrukare
            som finns i dag väldigt viktiga som en del i landsbygdens utveckling.
          </note>
          <note>
            Som jag ser det betyder det väldigt mycket för andra människor
            som skall bosätta sig på landsbygden att det finns ett levande
            jordbruk. Det är en viktig kvalitet för andra människor.
          </note>
          <note>
            Jag tycker också att man skall se landsbygden och jordbruket
            kopplade till staden och tätorten. Ofta sätter vi de här begreppen
            emot varandra, men det är ändå så att många människor som bor
            i städerna tillbringar åtminstone en månad på landet. Om man skulle
            göra en undersökning bland de personerna och fråga vilken månad
            på året som är bäst, tror jag att nästan alla skulle säga att
            det är den månad när de är på landet.
          </note>
          <note>
            Också för stadsborna betyder alltså landsbygden, för att inte
            tala om maten som kommer från landsbygden, den rena miljön osv.,
            väldigt mycket. Jag tycker att det är viktigt att försöka tona
            ned den motsättning som många gånger framhålls mellan stad och
            land. Båda är beroende av varandra. Det måste vara så, eftersom
            landsbygdens utveckling beror på hur stadsborna röstar.
          </note>
          <note>
            De flesta människor röstar, äter och bor ju i städerna, och det
            är därför viktigt att se denna koppling mellan stad och land.
          </note>
          <note>
            Jag vill också gärna försöka ge lantbruket hopp och investeringsvilja.
            Det var det som den andra frågan handlade om.
          </note>
          <note>
            Den tredje frågan handlade om nyföretagandet.
          </note>
          <note>
            Det varierar kanske beroende på var någonstans man bor och på
            i vilka delar av landet man rör sig. Själv kommer jag från Jämtland,
            och jag måste säga att investeringsviljan och investeringarna
            där i dag är på en hög nivå. Det är väldigt glädjande. Där tror
            man uppenbarligen på att jordbruket har en framtid, och jag önskar
            att fler skulle göra det.
          </note>
          <note>
            Men det är klart att ett jordbruk också måste anpassas till de
            nya förutsättningar som kommer att råda och som kommer att innebära
            mera av konkurrens.
          </note>
          <note>
            De kommer också att innebära mera av konsumentstyrning av vad
            som skall produceras och mindre av att vi politiker bestämmer
            att bönderna skall åstadkomma produkter i vissa kvantiteter och
            till vissa priser. Detta är det nuvarande systemet, som inte är
            bra och som vi försöker ändra på i Bryssel.
          </note>
          <note>
            Jag skall när jag är färdig med den här debatten gå över till
            EU-nämnden och redovisa våra positioner i
          </note>
          <note>
            EU inför nästa vecka. På måndag börjar det som förhoppningsvis
            är slutförhandlingarna om den förändrade jordbrukspolitiken. Jag
            kan försäkra Eskil
          </note>
          <note>
            Erlandsson att vad som ankommer på mig och på den svenska regeringen
            skall vi försöka åstadkomma en politik som skapar konkurrenskraftiga
            och även miljömässigt bättre jordbruk än hittills men också en
            landsbygdsutveckling helt i enlighet med det som vi kan läsa om
            i regeringsförklaringen om att hela Sverige skall leva.
          </note>
          <note type="speaker">
            Anf. 31 ESKIL ERLANDSSON (c):
          </note>
          <note>
            Fru talman! Vi är alldeles överens om att stad och land går hand
            i hand. Det är så att många människor finner upplevelser på den
            svenska landsbygden, och jag hoppas att så kan ske även i framtiden.
            Att vi dessutom kan erbjuda upplevelser för andra européer är
            en del av den landsbygdsutveckling som jag hoppas att vi båda
            vill se.
          </note>
          <note>
            Samtidigt måste man konstatera att två år i rad har
          </note>
          <note>
            210 av landets 289 kommuner tappat människor. Det är en alldeles
            förfärande siffra i mina ögon. Något måste göras nu innan det
            är för sent, därför att om det här pågår så blir det oreparabla
            skador, skador som alltså inte går att göra någonting åt när det
            har gått ytterligare några år, som i sin tur leder till - tror
            jag -
          </note>
          <note>
            att landets totala ekonomiska utveckling kommer att gå kräftgång.
            I stället önskar vi väl båda att den skulle gå i den andra riktningen,
            dvs. utvecklingen skulle gå framåt och tillväxten skulle öka.
          </note>
          <note>
            Då måste jag komma tillbaka till min avslutande fråga: Är ministern
            beredd att lyfta ut de förslag som
          </note>
          <note>
            Gunnar Björk presenterade i sin utredning från de skattesamtal
            som nu pågår så att vi kan få besked tidigare till den näring
            som väntar på besked och så att vi kan få besked till de unga
            människor som är beredda att ge sig in i näringen med liv och
            lust för att utveckla den svenska landsbygden? Är ministern beredd
            att ta ett sådant initiativ?
          </note>
          <note>
            Anf. 32 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Ja, det är bekymmersamt att denna omflyttning i landet
            har varit så stark under 90-talet, och det har ju i sin tur att
            göra med en ny förändrad situation där de gamla regionalpolitiska
            metoderna inte riktigt längre räcker till. Det är inte 60-tal
            eller
          </note>
          <note>
            70-tal nu, då vi på ett mera handfast sätt kunde styra över framför
            allt den privata företagsamheten.
          </note>
          <note>
            Samtidigt skall vi ju inte heller bortse från de insatser som
            har gjorts som består och som är annorlunda än de som var på 60-
            och 70-talen. Jag tänker då t.ex. på de regionala högskolorna,
            som har haft en kolossalt stor betydelse som motorer för regionernas
            tillväxt. Där har väl båda våra partier varit väldigt engagerade
            och delaktiga, till skillnad från vissa andra, i utvecklingen.
          </note>
          <note>
            Det som sker nu och som regionerna är i full färd med är ju tillväxtavtalen.
            Tanken med dem är ju att försöka se regionalpolitik på ett nytt
            sätt, inte von oben eller ovanifrån, från Stockholmsperspektiv,
            utan mera se det som att regionerna själva skall ges möjlighet
            att påverka och också få ett större ansvar för det regionala näringsklimatet.
            Det är då viktigt att olika parter är engagerade, och så är det
            ju, det vet vi från de samtal som vi nu hör om. Senast den 15
            april skall länen lämna förslag till åtgärdsprogram, och därefter
            kommer innehåll och finansiering av programmen att förhandlas
            mellan regeringen och länen.
          </note>
          <note>
            De första avtalen beräknas träda i kraft år 2000 och löpa på
            tre år. Jag ser fram emot det resultatet.
          </note>
          <note>
            När det sedan gäller den specifika frågan om
          </note>
          <note>
            Gunnar Björks utredning är det ju inte så enkelt som att säga
            att vi skall lyfta ut detta och göra en särskild proposition av
            det. Det ingår ju trots allt i vårt skattesystem. De samtal som
            förs handlar ju om skatter för privatpersoner, dvs. vanliga inkomsttagare,
            men också om skatter för företagare. Vi vet ju att Centerpartiet
            var det parti som först aktualiserade den här frågan i de samtalen,
            och då får väl ni i Centerpartiet fortsätta föra den diskussionen
            med regeringen och de andra partierna.
          </note>
          <note>
            Vi skall också komma ihåg att i sammanhanget är det så att vi
            inte vet vad som blir resultatet av Agenda 2000. Vi kan ha en
            hållning och en position, och det har vi, men vi är små. Vi har
            fyra röster i sammanhanget, och vi vet inte vad slutresultatet
            blir. Vi kan hoppas att det blir en bra reform. Vi har också sagt
            att om det blir en bra reform är vi väldigt angelägna om att budgeten
            skall hållas, men vi kan också tänka oss att det under en första
            period kan få kosta lite till. Detta skall också läggas in i hela
            diskussionen om lönsamheten i jordbruket, men också om kostnaderna
            för det svenska jordbruket.
          </note>
          <note type="speaker">
            Anf. 33 ESKIL ERLANDSSON (c):
          </note>
          <note>
            Fru talman! Det brukar sägas att Sverige håller på att flagga
            ut sin livsmedelsproduktion. Sverige höll ju för något år sedan
            också på att flagga ut sin sjöfart, men då var regeringen beredd
            att så att säga lyfta ut frågan och ta ett initiativ för att rädda
            den svenska sjöfarten, ett initiativ som vad jag minns stöddes
            av en mycket bred majoritet i den här kammaren. Varför inte göra
            på samma sätt när det gäller svensk livsmedelsproduktion för att
            rädda den svenska livsmedelsproduktionen och de högkvalitativa
            livsmedel som vi alla säkert är rädda om och vill ha även framgent,
            men som vi nu riskerar att som sagt var flagga ut? Därtill skulle
            vi ju, om vi gjorde på det sätt som jag föreslår, inge det hopp
            och den framtidstro som de många människorna på den svenska landsbygden
            vill ha.
          </note>
          <note>
            Jag tycker alltså inte att jag fick något konkret svar på min
            fråga om när beskeden kommer. Kan man inte sätta ut ett datum
            och säga att den 1 juli eller den 1 april lämnar vi ett besked
            om hur det blir? Jag är nämligen väldigt rädd för att de skatteöverläggningar
            som nu är i gång drar ut på tiden väldigt mycket. Vis av erfarenhet
            vet jag att den typen av överläggningar nämligen brukar göra så,
            och det vore ju beklagligt om den pågående utvecklingen på den
            svenska landsbygden fortsatte. Jag vill alltså inte vara med om
            det, och jag hoppas att ministern inte heller vill vara med om
            det. Tack för debatten!
          </note>
          <note>
            Anf. 34 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag vill bara helt kort tillägga: Nej, vi skall inte
            flagga ut den svenska livsmedelsproduktionen, och det sker inte
            heller! Vi har nöjet i Sverige att äta väldigt bra mat själva.
            Men vi har också nöjet att se att vi nu också kan exportera en
            del av den maten.
          </note>
          <note>
            Jag har själv varit i London och i Berlin och sett hur svenska
            producenter marknadsför sig och vilket intresse det finns. Jag
            vet att bönderna själva är i Japan, för att där finns också ett
            intresse av bra svensk mat.
          </note>
          <note>
            Så jag är faktiskt mera optimistisk än så.
          </note>
          <note>
            Svaret på din fråga är, återigen, att skatterna måste tas i ett
            sammanhang. Bönderna vill ju i andra sammanhang bli betraktade
            som företagare, och företagandet och dess villkor diskuteras just
            nu bl.a. i skattesamtalen. Då är det naturligt att frågan kommer
            att handhas där, och därför är jag inte beredd att plocka ut det
            här och säga att nu skall vi göra en särskild liten proposition
            om just denna sak, utan det får skötas där.
          </note>
          <note>
            Men återigen: Låt oss nu också se vad som kommer ut av Agenda
            2000-arbetet och se hur lönsamheten kommer att utvecklas för våra
            jordbrukare, men också hur kostnaderna för skattebetalarna kommer
            att se ut. Det finns ju också en baksida av det som vi nu diskuterar,
            nämligen om lönsamheten genom sänkta skatter eller ökade bidrag
            kan öka. Baksidan heter ju att vi antingen tappar skatteintäkter
            eller måste betala mer för att åstadkomma det här.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1998/99:152 om livsmedel med hälsosamma
            effekter
          </note>
          <note>
            Anf. 35 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Inga Berggren har frågat socialministern om vilka
            åtgärder han avser vidta för att skapa klarare regler för functional
            foods samt om statsrådet kommer att medverka till att frågan om
            hälsopåståenden vid märkning och marknadsföring av livsmedel med
            kraft drivs vidare inom EU och internationellt.
          </note>
          <note>
            Arbetet inom regeringen är så fördelat att det är jag som skall
            svara på interpellationen.
          </note>
          <note>
            Innan jag går in på hur denna fråga kan drivas vidare vill jag
            klargöra några begrepp. Functional foods är inte ett allmänt vedertaget
            begrepp eller definierat i någon lagstiftning. Vad vi talar om
            är vanliga livsmedel som på ett eller annat sätt förändrats så
            att de får en speciell effekt, en effekt som skall ge något utöver
            det som den så att säga traditionella kosten ger. En viktig förutsättning
            för en utveckling av denna produktgrupp är möjligheten att via
            märkning och marknadsföring framhäva vad produkterna är bra för.
            Jag skulle vilja påstå att det är detta som är den väsentliga
            frågan vad gäller functional foods. Med andra ord:
          </note>
          <note>
            Vad kan sägas i märkning och marknadsföring av livsmedel utan
            att komma i konflikt med läkemedelslagstiftningen, och hur skall
            angiven effekt dokumenteras och granskas?
          </note>
          <note>
            Jag tycker också att det är viktigt att man i detta sammanhang
            skiljer på allmänna påståenden som hänvisar till ett etablerat
            samband mellan kost och hälsa och mer produktspecifika påståenden
            som anger att en produkt i sig har en särskild effekt.
          </note>
          <note>
            Jag vill i detta sammanhang erinra om att branschen har utarbetat
            ett s.k. egenåtgärdsprogram för användning av vissa hälsopåståenden
            på livsmedel.
          </note>
          <note>
            Grundprincipen för användning av hälsopåståenden inom ramen för
            programmet är att påståendena måste bygga på allmänt erkända och
            väldokumenterade samband mellan kost och hälsa. Åtta väletablerade
            samband anges i programmet. Som exempel kan nämnas sambandet mellan
            högt blodtryck och koksalt. Detta program bedöms inte strida mot
            gällande gemenskapslagstiftning.
          </note>
          <note>
            Det anses därmed tillåtet att i märkning och marknadsföring t.ex.
            ange att "vanligt salt kan i för stor mängd öka risken för högt
            blodtryck. Denna produkt har låg salthalt."
          </note>
          <note>
            Däremot är det inte förenligt med programmet att säga "denna
            produkt sänker ditt blodtryck". Ett sådant produktspecifikt påstående
            avviker från programmets krav om att påståendena bör ingå i ett
            orsakssammanhang och betona helhetsbilden. Produktspecifika påståenden
            måste naturligtvis kunna verifieras, och dokumentation måste finnas
            som styrker påståendet.
          </note>
          <note>
            För konsumenten är det ett grundkrav att märkningen skall vara
            korrekt och inte vilseledande.
          </note>
          <note>
            Statens livsmedelsverk har på uppdrag av regeringen analyserat
            och utrett hälsopåståenden vid märkning av livsmedel. Livsmedelsverkets
            rapport får betraktas som en lägesrapport, och ärendet bereds
            för närvarande. Livsmedelsverket lämnar inga förslag till hur
            hälsopåståenden i framtiden skall kunna vara utformade utan pekar
            i stället på ett antal olika möjligheter.
          </note>
          <note>
            Jag anser att frågan om hälsopåståenden är viktig och kommer
            att fortsätta att driva den internationellt.
          </note>
          <note>
            Sverige har i sitt yttrande beträffande EG-
          </note>
          <note>
            kommissionens grönbok om livsmedelslagstiftningen påtalat att
            frågan om hälsopåståenden erbjuder svårigheter, bl.a. med hänsyn
            till gränsdragningen mellan livsmedel och läkemedel. Standarder
            och regler får dock inte försvåra utvecklingen av hälsomässigt
            gynnsamma produkter. Det finns därför anledning att åter ta upp
            arbetet inom EU med regler för väl underbyggda hälsopåståenden.
          </note>
          <note>
            Jag ser således positivt på utvecklandet av nya livsmedel med
            sammansättningar som kan bidra till en näringsriktig kost. Jag
            ser också positivt på att arbeta för att bra information kan ges
            om sambandet mellan kosten och hälsan.
          </note>
          <note>
            Jag vet att konsumentorganisationerna är mycket engagerade i
            denna fråga och att många olika synpunkter har förts fram, allt
            från uppfattningar som att hälsopåståenden inte behövs till att
            lagstiftningen hindrar utvecklingen av hälsosamma livsmedel. De
            konsumentorganisationer som framför kritiska synpunkter är oroade
            över att helhetssynen på sambandet mellan kost och hälsa undergrävs
            om man fokuserar på enskilda produkter. De framför också att hälsopåståenden
            på enskilda livsmedel kan vara ett starkt försäljningsargument
            vars budskap det kan vara svårt att värja sig mot. Andra framför
            att konsumenter har rätt att få information om livsmedel som aktivt
            hjälper till att hålla oss friska.
          </note>
          <note>
            Det viktiga nu är att skaffa kunskap om vilka effekter hälsopåståenden
            kan få ur ett brett folkhälsoperspektiv och vilka konsekvenser,
            såväl positiva som negativa, som en konsumtion av sådana produkter
            kan få för olika målgrupper.
          </note>
          <note>
            Jag ämnar ta initiativ till att en dialog mellan olika intressenter
            kommer till stånd. Ett nära samarbete behövs mellan olika myndigheter,
            konsumenter, livsmedelsbranschen samt företrädare för livsmedelsforskningen.
          </note>
          <note type="speaker">
            Anf. 36 INGA BERGGREN (m):
          </note>
          <note>
            Fru talman! Tack för svaret som redan i inledningen anslår en
            positiv och konstruktiv ton. Ministern säger som nummer ett, vilket
            är bra, att utvecklandet av livsmedel med sammansättningar som
            bidrar till näringsriktig kost är någonting bra och att det är
            viktigt att informera om sambandet mellan kosten och hälsan.
          </note>
          <note>
            Att intresset för mat med hälsoeffekter växer är mycket tydligt.
            Angelägenheten ökar då också att reda ut att mat i sig inte är
            medicin men att vissa livsmedel innehåller naturliga ämnen som
            har egenskaper som kan bidra till att minska risken för sjukdomar.
          </note>
          <note>
            Matvanorna är en av de viktigaste påverkbara faktorerna bakom
            våra stora folksjukdomar, både hjärt- och kärlsjukdomar och vissa
            former av cancer.
          </note>
          <note>
            Övervikt och diabetes ökar starkt i hela västvärlden.
          </note>
          <note>
            Ändringar av matvanorna skulle ge betydande vinster för både
            individ och samhälle.
          </note>
          <note>
            Vad kommer det då att finnas på framtidens menyer? Bl.a. denna
            fråga ställdes till en framtidsforskare på Svenska Dagbladets
            livsstil/matsida i går. Han sade: Färdiglagad mat med fokus på
            hälsa och nytta.
          </note>
          <note>
            Det skall gå snabbt och smidigt men samtidigt vara nyttigt. Fler
            och fler väljer vegetarisk mat. Maten skall inte bara vara hälsosam,
            utan det skall finnas krav på att den skall bota sjukdomar, åtminstone
            förebygga sjukdomar.
          </note>
          <note>
            Det är här som functional foods kommer in. Jag anser att functional
            foods hör framtiden till. Dessa livsmedel med specifika effekter
            som kan minska risken för sjukdomar har kommit för att stanna.
          </note>
          <note>
            I Sverige finns redan en väl etablerad samverkan längs hela livsmedelskedjan,
            från råvara till färdigutvecklad produkt. Denna samverkan bygger
            på en struktur med ett öppet och kreativt förhållningssätt som
            främjar utveckling. Inte minst för den svenska livsmedelsindustrins
            framtida konkurrenskraft och möjlighet att utveckla produkter
            på funcional foodsområdet är det viktigt att reda ut begreppen.
          </note>
          <note>
            Jag instämmer med Margareta Winberg i att regler och standarder
            inte får försvåra utvecklingen av hälsomässigt gynnsamma produkter.
            Det är därför med gillande som jag konstaterar att jordbruksministern
            kommer att driva frågan vidare. Då undrar jag om frågan i första
            hand skall drivas inom gemenskapen, alltså inom EU. Hur och i
            vilka forum nationellt och internationellt avser Margareta Winberg
            att arbeta, och hur ser tidsperspektiven ut?
          </note>
          <note>
            Anf. 37 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är roligt med debatter mellan en företrädare
            för Moderata samlingspartier och regeringen, där vi inte genast
            hamnar på kollisionskurs.
          </note>
          <note>
            Vi tycks inte göra det alls i denna fråga. Det tycker jag är
            bra, därför att ibland måste vi också kunna finna varandra. Jag
            tror att detta är en sådan fråga där vi kan finna varandra.
          </note>
          <note>
            Jag tycker att referatet från Svenska Dagbladet var intressant.
            Hur maten kommer att se ut i framtiden är en fråga som jag har
            funderat mycket på. En förutsättning för vårt svenska jordbruk
            och vår livsmedelsindustri bygger ju på vad konsumenten vill ha
            och vilka råvaror som kommer att behövas framöver. Jag delar nog
            mycket av det som sades, t.ex. att färdiglagad mat kommer att
            växa något och att vegetarisk mat kommer att öka i omfattning.
          </note>
          <note>
            Däremot tror jag också - jag vet inte om det framgick av vad
            framtidsforskaren sade - att det kommer att finnas ett ökat intresse
            för genuina råvaror, därför att det, tror jag, kommer att finnas
            ett ökat intresse för matlagning som sådan. Till detta bidrar
            inte minst våra utmärkta och duktiga svenska kockar som har vunnit
            så många tävlingar.
          </note>
          <note>
            Vad jag funderar mycket på, men jag har inget färdigt svar, är
            hur man skall kunna förmedla detta intresse till våra ungdomar,
            så att unga människor äter bättre och därmed kanske också billigare
            genom att laga maten själva och inte alltid, gärna någon gång,
            köpa färdig pizza, hamburgare, korv och liknande. Detta är någonting
            som jag grubblar över, men som jag inte har något svar på. Jag
            hoppas att det så småningom blir åtminstone en diskussion om hur
            det skulle kunna gå till.
          </note>
          <note>
            För att gå över till detta med att man vill att livsmedel också
            skall bota och förebygga sjukdomar är jag övertygad om att det
            är så, därför att människor i
          </note>
          <note>
            Sverige och övriga västvärlden blir mer och mer medvetna om kopplingen
            mellan mat och hälsa. Man blir också mycket mer medvetna om miljöns
            betydelse för bra mat och god hälsa. Allt detta sammantaget kommer
            säkerligen att göra att man kommer att fråga efter den här typen
            av functional foods. Då är det viktigt att vi har ett regelsystem
            som är korrekt.
          </note>
          <note>
            När Livsmedelsverket gjorde sin utredning pekade man på flera
            olösta frågor, såsom t.ex.: När medför påståenden om effekter
            att ett livsmedel blir att betrakta som ett läkemedel? Eller hur
            skall man se på allmänna respektive produktspecifika påståenden?
          </note>
          <note>
            Skall vi ha nationella regler eller regler på gemenskapsnivå?
            Hur är det med märkningens effekt på enskilda konsumenter och/eller
            på befolkningen som helhet?
          </note>
          <note>
            Det finns alltså ett antal frågor som ännu inte är besvarade,
            men det gör ju det hela så mycket mer spännande. Då kan vi fortsätta
            diskussionen för att få fram ett bra svar.
          </note>
          <note>
            Inga Berggren frågade också hur jag avser att driva det hela
            vidare och med vilken tidplan. Jag kan inte säga någonting om
            tidplanen, men det finns ju olika forum. Sverige är ett naturligt
            forum för ett nationellt arbete. Det finns mycket att göra här.
            EU är ett annat forum, och Codex Alimentarius är ju ett tredje
            sådant forum. Det behövs arbetas på alla nivåer, enligt mitt förmenande.
          </note>
          <note type="speaker">
            Anf. 38 INGA BERGGREN (m):
          </note>
          <note>
            Fru talman! Margareta Winberg tog upp frågan om hur vi skall
            intressera unga människor för att laga mat. Det är väldigt viktigt
            att man satsar på utbildning och undervisning i både grundskolan
            och gymnasieskolan. Det finns många bra argument för att se över
            läroplaner och liknande i framtiden.
          </note>
          <note>
            Som Margareta Winberg sade tror jag också att det finns ett intresse
            för genuin mat, för råvarorna i sig, för att kunna hantera dem
            på rätt sätt och för att kunna laga maten. Man bör delvis handgripligen
            ta tag i dessa saker plus ge information om sambandet mellan kost
            och hälsa. Det är vi överens om.
          </note>
          <note>
            Jag vill också ta upp en sak som jag läste med intresse häromdagen.
            Stig-Björn Ljunggren skrev i
          </note>
          <note>
            Arbetet Nyheterna: Politiken kan inte ta ansvar för hur vi arbetar
            med vår livsstil. Möjligen kan vi få vissa fingervisningar i skolutbildningen
            och genom friskvårdskampanjer, men ytterst är det ändå vi själva
            som bestämmer hur vi vill leva vårt liv.
          </note>
          <note>
            Det är så sant så. Skola och utbildning är där viktigt att komma
            ihåg.
          </note>
          <note>
            Kostcirkeln är ett enkelt rättesnöre, att man äter en varierad
            kost, att man tar en del av varje sjundedel, att man rör på sig
            i lagom portioner. Också här kommer functional foods in. Det kan
            vara en del i en väl balanserad kost.
          </note>
          <note>
            Gränsen mellan läkemedel och livsmedel är naturligtvis en nyckelfråga
            i det här sammanhanget. En förutsättning för att påståenden om
            fysiologiska effekter av livsmedel skall kunna accepteras är att
            de håller sig på rätt sida av gränsen mellan livsmedel och läkemedel.
            Jag anser att det är viktigt att produkter av det här slaget i
            grunden är ett näringsmässigt bra livsmedel som passar in i en
            näringsriktig kost.
          </note>
          <note>
            Naturligtvis är det med rätta som konsumenter kräver information
            om dessa livsmedel som aktivt kan hjälpa till att hålla oss friska.
          </note>
          <note>
            I Sverige har vi redan det s.k. egenåtgärdsprogrammet, som Margareta
            Winberg nämnde i sitt svar.
          </note>
          <note>
            Det finns också ett väl utarbetat förslag att vidga programmet.
            Det skulle kunna vara en god grund för ett nödvändigt arbete med
            att ta fram mer preciserade regler så att functional foods kan
            klassificeras som livsmedel.
          </note>
          <note>
            Variationerna mellan länderna i Europa är stora.
          </note>
          <note>
            Det ges mer eller mindre utrymme för tolkningar av läkemedelslagstiftningen.
            Sverige ligger väl framme och är välrustat med förslaget om utbyggt
            egenåtgärdsprogram. Därför bör vi ta tag i den här frågan, vilket
            jag förstår att Margareta Winberg också avser att göra.
          </note>
          <note>
            Det är angeläget att tillsammans med andra länder finna vägar
            så att regler och villkor för livsmedel med hälsosamma effekter
            harmoniseras.
          </note>
          <note>
            Anf. 39 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Helt kort som avslutning: Vi är överens. Det går
            inte att ha nationella regler på det här området, men man kan
            driva en opinion nationellt för att få människor medvetna. Jag
            delar också uppfattningen som uttrycktes här, att det är vi själva
            som bestämmer. Men för att kunna göra ett bra val måste vi vara
            informerade. Vi måste ha kunskap, och det kan vi få genom skolan
            och också genom ett allmänt opinionsarbete. Det är även viktigt
            med annan information än enbart märkning av livsmedel. Det är
            angeläget att kost och hälsa sätts in i ett större sammanhang
            där utbildningen spelar en väldigt stor roll.
          </note>
          <note>
            Slutligen är jag naturligtvis villig att samarbeta både nationellt
            och internationellt med dem som är intresserade av dessa frågor,
            och jag tror att det är ganska många som är det.
          </note>
          <note type="speaker">
            Anf. 40 INGA BERGGREN (m):
          </note>
          <note>
            Fru talman! Jag vill beröra ytterligare en sak som
          </note>
          <note>
            Margareta Winberg tog upp i slutet av sitt interpellationssvar.
            Hon säger att det behövs en, som jag kallar det, livsmedelsrelaterad
            näringsforskning för att skaffa kunskap om vilka effekter olika
            hälsopåståenden kan få. Det är en viktig sak att understryka.
            En sådan forskning är ju grunden för att man skall kunna utveckla
            functional foods, alltså forskning som fokuserar på samband mellan
            komponenter i livsmedel och fysiologiska funktioner.
          </note>
          <note>
            Jag har också uppfattat svaret så att jordbruksministern avser
            att vara pådrivande i det fortsatta arbetet och även för att stegra
            tempot när det gäller dessa frågor.
          </note>
          <note>
            Jag kommer naturligtvis att följa den här frågans vidare hantering
            med stort och granskande intresse.
          </note>
          <note>
            Redan år 2001 borde Sverige ha flyttat fram sina positioner för
            att under sitt ordförandeår inom EU
          </note>
          <note>
            ytterligare intensifiera arbetet med att göra reglerna klarare
            när det gäller möjligheten till påståenden kring effekterna av
            functional foods preciseras.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1998/99:154 om industrifiske i Östersjön
          </note>
          <note>
            Anf. 41 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Kjell-Erik Karlsson har frågat vilka åtgärder jag
            tänker vidta för att i enlighet med miljöbalkens intentioner och
            regler stoppa det pågående industrifisket i Östersjön i avvaktan
            på miljökonsekvensanalyser.
          </note>
          <note>
            Det svenska fisket, liksom allt havsfiske, skall bedrivas på
            ett hållbart sätt. Vid förvaltandet av fiskbestånden skall försiktighetsprincipen
            tillämpas och ekosystemansatsen beaktas. En hållbar förvaltning
            utgår från ett optimalt nyttjande av fiskbestånden. En tillämpning
            av försiktighetsprincipen och ekosystemansatsen innebär att hänsyn
            även tas till balansen inom och mellan arter.
          </note>
          <note>
            Fisket i Östersjön bedrivs inom ramen för de totala tillåtna
            fångstmängder som fastställs av Fiskerikommissionen för Östersjön.
            Fångstmängderna beslutas efter förhandlingar mellan länderna runt
            Östersjön. I förhandlingarna företräds Sverige av EG-
          </note>
          <note>
            kommissionen. Besluten föregås av rådgivning från
          </note>
          <note>
            Internationella havsforskningsrådet.
          </note>
          <note>
            Sverige har inom Fiskerikommissionen för Östersjön aktivt verkat
            för att försiktighetsprincipen skall tillämpas och principen har
            varit vägledande inför fastställandet av den totalt tillåtna fångstmängden
            för år 1999. Med bl.a. den biologiska bedömningen som underlag
            beslöt Fiskerikommissionen om en stegvis sänkning av kvoterna
            för år 1999 för sill och skarpsill. Kvoterna för dessa arter har
            sänkts med 15 %
          </note>
          <note>
            jämfört med föregående år.
          </note>
          <note>
            Vad avser sillfisket i Stockholms skärgård har jag inhämtat uppgifter
            från Fiskeriverket där det framgår att det under 1998 inte utgjorde
            mer än 0,4 %, dvs.
          </note>
          <note>
            665 ton, av Sveriges totala sillfiske i Östersjön. Under
          </note>
          <note>
            1999 har det hittills inte inrapporterats några fångster i det
            nämnda fisket. Tillgängliga biologiska undersökningar tyder inte
            på att detta fiske skulle hota att slå ut strömmingbeståndet i
            denna region.
          </note>
          <note>
            Fisket bedrivs inom områden på de djup där i princip endast sill
            och skarpsill förekommer, vilket också har bekräftats av undersökningar.
            Bifångster i denna typ av fiske är därför mycket marginella. I
            de områden i Östersjön där det kan förekomma bifångster har sådant
            sillfiske inte tillåtits.
          </note>
          <note>
            De försämrade sillfångster som det kustnära yrkesfisket längs
            Östersjökusten har fått vidkännas kan delvis förklaras av den
            omfördelning som skett mellan sillpopulationer, till fördel för
            den mindre och långsamväxande sillen. Sådana redskap som används
            lokalt i det kustnära fisket fångar inte den mindre och långsamväxande
            sillen. Det är en förklaring till att kustfiskets fångster försämras.
          </note>
          <note>
            Jag anser att fiskelagstiftningen lever upp till miljölagstiftningens
            intentioner och att den innehåller alla de styrmedel som är nödvändiga
            för att upprätthålla ett hållbart fiske. Det ankommer på Fiskeriverket
            att, mot denna bakgrund, följa sillbeståndens utveckling och besluta
            om lämpliga åtgärder. Jag har därför inte för avsikt att för närvarande
            vidta några åtgärder beträffande trålfisket i Östersjön.
          </note>
          <note type="speaker">
            Anf. 42 KJELL-ERIK KARLSSON (v):
          </note>
          <note>
            Fru talman! Jag tackar för svaret men har en del kommentarer
            kring detta.
          </note>
          <note>
            Fiskeriverkets generaldirektör sade i december
          </note>
          <note>
            1998, när det framfördes kritiska röster kring det storskaliga
            industrifisket i Östersjön, att det finns många intressen att
            ta hänsyn till och att det i grunden är Fiskerikommissionen för
            Östersjön som styr genom fiskekvoterna.
          </note>
          <note>
            Då kan man undra: Vem styr Fiskerikommissionen?
          </note>
          <note>
            Beståndsuppskattningen och fördelningen av kvoterna i Östersjön
            sker vid internationella sammankomster med inblandade stater.
            Där har man konstaterat att lekbiomassan av sill och strömming
            minskar.
          </note>
          <note>
            I fjol gavs rekommendationer om att uttaget av sill/strömming
            skulle minska med 30-40% i egentliga
          </note>
          <note>
            Östersjön. Men beslutsfattarna stannade av olika skäl vid en
            minskning med 15 %.
          </note>
          <note>
            Varför skulle det behövas en minskning med 30-
          </note>
          <note>
            40 %? Jo, Fiskeriverket visar självt att strömmingsbeståndet
            är utsatt för en mångårig icke hållbar utveckling. Det kan man
            utläsa i verkets egna diagram och informationsblad. Enligt dessa
            var lekbeståndet av strömming i Östersjön 2 miljoner ton 1974.
            1990 var det nere på 1 miljon ton. 1 miljon ton är det tröskelvärde
            som Internationella havsforskningsrådet har slagit fast som lägsta
            nivå för att lekbeståndet skall kunna försörja nya generationer
            med en tillräcklig mängd yngel. Nu är vi nästan nere på ett lekbestånd
            om cirka en halv miljon ton, vilket är hälften av vad som är långsiktigt
            hållbart.
          </note>
          <note>
            Fiskeriverket säger självt i sin information Resurs
          </note>
          <note>
            99 del 1: "Beståndet beskattas ej inom säkra biologiska gränser."
          </note>
          <note>
            Det finns en laborator vid Havsfiskelaboratoriet i
          </note>
          <note>
            Lysekil som inte drar sig för att tala klarspråk när det gäller
            Östersjöfiskets situation. Han säger: Fanns politisk insikt i
            frågor som rör kust- och havsproblemen i vårt land skulle vi naturligtvis
            skydda Östersjöfisken i vår egen nationella zon. Vi har ju själva
            rätt att bestämma över var och hur uttagen skall fördelas.
          </note>
          <note>
            Strömmingstrålningen alldeles intill skärgårdskusten och "dammsugningen"
            nära land går ju att ändra på. Är ministern beredd att återinföra
            ett generellt trålförbud innanför fyrasjömilsgränsen från baslinjen?
          </note>
          <note>
            Vilken typ av fiske skall vi ha? Förra jordbruksministern sade
            för ett år sedan:
          </note>
          <note>
            "Det är självklart varje fiskares ambition att få en så bra avsättning
            som möjligt för det han fiskar, dvs.
          </note>
          <note>
            hellre ha en inriktning på ett fiske för humankonsumtion än ett
            fiske för foderbruk."
          </note>
          <note>
            Visst har kustfiskaren den ambitionen. Men vad sker när de stora
            trålfiskarna bedriver kustnära industrifiske för att leverera
            till fiskmjölstillverkning och minkmat? Inte blir det då mycket
            kvar för humankonsumtionsfiske.
          </note>
          <note>
            I ett svar på en annan fråga säger nuvarande ministern att "trålfisket
            bedrivs huvudsakligen i syfte att använda fångsten för direkt
            humankonsumtion".
          </note>
          <note>
            Detta måste väl ändå vara en missuppfattning. Huvuddelen går
            ju till fiskmjölstillverkningen, och det är ingen humankonsumtion.
          </note>
          <note>
            När det gäller önskan om utflyttning av gränsen för trålfisket
            har ministern sagt att sannolikheten är ganska liten att trålfiske
            sker innanför fyramilsgränsen, då sill och skarpsill inte finns
            i tillräcklig koncentration så nära land, samt att fiske bedrivs
            inom områden och på de djup där i princip endast sill och skarpsill
            förekommer. Tydligen - eftersom man fiskar där inne - förekommer
            de där.
          </note>
          <note>
            Anf. 43 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Att Stockholms skärgård är unik tror jag att vi alla
            håller med om. Men kommer den att fortsätta att vara unik om det
            inte finns någon bofast skärgårdsbefolkning? Jag tror att vi alla
            talar om att vi skall ha en levande skärgård och då menar vi säkert
            en levande skärgård året runt. I så fall går det inte att bara
            klä det här begreppet med ord, utan det behövs också ett innehåll.
          </note>
          <note>
            En första förutsättning är naturligtvis att folk skall kunna
            bo kvar och då skulle vi kunna diskutera fastighetsskatten och
            förmögenhetsskatten men det vet jag att vi absolut inte skall
            göra i dag.
          </note>
          <note>
            Vidare skall folk som bor i de här områdena kunna försörja sig
            på riktiga jobb. I Stockholms skärgård finns det en hel del som
            är fiskare och som försöker försörja sig på det. De fiskar, tillagar
            strömming och säljer på Skansen t.ex. Många i Stockholms skärgård
            är mångsysslare men de fiskar alltså. Ungefär 35
          </note>
          <note>
            personer är i dag fiskare. Det finns säkert ett femtiotal till
            som skulle vilja fiska om det bara fanns mer strömming i skärgården.
          </note>
          <note>
            Jag har ställt en skriftlig fråga till jordbruksministern i det
            här ämnet och har fått ett svar som är väldigt konstigt. Jordbruksministern
            hävdar, och jag vet inte varifrån hon har fått det, att kustfiskarna
            själva har begärt att man skall kunna fiska närmare kuststräckorna.
            Men då vill jag säga att det är något som härrör från 50-talet.
            På den tiden var trålarna inte så stora. De hade heller inte alls
            samma styrka, så många hästkrafter, som dagens trålare. Trålarna
            hade nämligen ungefär 30 hästkrafter och kunde inte alls fiska
            vad de kan i dag. I dag har de trålare som fiskar nära kusten
            flera tusen hästkrafter. Det är alltså helt andra förhållanden
            nu. Att påstå att de som bor i de här områdena själva har begärt
            det stämmer således inte överens med de förhållande som i dag
            råder.
          </note>
          <note>
            Det kustnära fisket, det industrifiske, som vi nu skall diskutera
            och som trots allt sker nära kusten, vid fyramilsgränsen, kan
            jämföras med att kalhugga havet flera gånger per år. Det är faktiskt
            vad som sker.
          </note>
          <note>
            Fiskare som i generationer har bott ute i skärgården berättar
            att det aldrig har varit så lite strömming som det är nu. Vi vet
            att bestånden ändras och att det är generationsväxlingar men det
            har aldrig varit ett så litet bestånd som nu.
          </note>
          <note>
            Mot den bakgrunden har jag tre frågor till jordbruksministern:
          </note>
          <note>
            1. Vilka frågor från jordbruksministerns utgångspunkt är de viktigaste
            för att få och bevara en levande skärgård i Stockholm året runt?
          </note>
          <note>
            2. Är jordbruksministern beredd att flytta ut fyrasjömilsgränsen
            utanför baslinjen - det finns ju så många öar - alltså utanför
            den yttre skärgården i
          </note>
          <note>
            Stockholm?
          </note>
          <note>
            3. Varför tror jordbruksministern inte att det tas upp mer fisk?
            I svaret till Kjell-Erik Karlsson beskriver hon att det inte togs
            upp så mycket fisk 1998
          </note>
          <note>
            och att inga fångster inrapporterades 1999. Vad tror jordbruksministern
            är skälet till detta?
          </note>
          <note>
            Anf. 44 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag skall kommentera några saker.
          </note>
          <note>
            Allt som kom fram här är kanske inte riktigt korrekt, i varje
            fall inte jämfört med de uppgifter som jag har och mina uppgifter
            baseras väldigt mycket på Fiskeriverkets rapporter.
          </note>
          <note>
            Det är riktigt att lekbiomassan för sillen i Östersjön har minskat
            de senaste åren, som Kjell-Erik
          </note>
          <note>
            Karlsson sade. Orsaken är att de enskilda fiskarnas medelvikt
            har minskat. Antalet sillar är däremot konstant och har t.o.m.
            ökat något.
          </note>
          <note>
            Vi har i Fiskerikommissionen för Östersjön beslutat om en sänkning
            med 15 % som kommer att ske år 2000. Som påpekats här har Internationella
            havsforskningsrådet föreslagit en 40-procentig sänkning.
          </note>
          <note>
            Dels måste alltid ske en förhandling mellan olika länder som
            kanske tycker lite olika, och i en förhandling skall det ju ges
            och tas. Dels gör man självfallet en bedömning av hur stor nedsättning
            som kan ske med tanke på den biologiska mångfalden och försiktighetsprincipen
            och också med tanke på näringen som sådan, och det är det som
            man har gjort.
          </note>
          <note>
            1999 års fiskekvoter betyder inte att lekbeståndet kommer att
            minska. Vi vet genom beräkningar från
          </note>
          <note>
            Havsfiskelaboratoriet att lekbeståndet med dagens kvoter kommer
            att vara oförändrat till nästa år. Lekbeståndet av sill är inte
            500 000 som Kjell-Erik
          </note>
          <note>
            Karlsson sade, utan det uppgår till omkring 730 000
          </note>
          <note>
            ton, och det har varit konstant sedan 1996. Det var alltså inte
            en riktig uppgift som kom fram här.
          </note>
          <note>
            Om vi skulle sänka det hela till 40 % är det klart att de sannolikt
            skulle slå ut delar av fiskenäringen, inte minst de kustnära fiskarna,
            som Kjell-Erik Karlsson talade om. Därför har vi inte gått på
            denna högre linje. Men det främsta skälet är naturligtvis det
            som jag sade först och som har med beståndet och försiktighetsprincipen
            att göra. Vi har ansett att 15 % har kunnat godtas.
          </note>
          <note>
            Det är också viktigt att Sverige agerar och verkar inom internationella
            organ och inte ställer sig utanför, därför att fisken rör sig
            och är ibland inom våra gränser och ibland utanför våra gränser.
          </note>
          <note>
            Marietta de Pourbaix-Lundin tog upp det lokala beståndet. Det
            är klart att man kan tycka att alla väl är för att öarna och skärgården
            skall leva. Ja visst, det är väl ingen som säger emot det. Men
            samtidigt måste ju vår fiskepolitik basera sig på något annat
            än att öbefolkningen skall ha en försörjning. Den måste ju i första
            hand basera sig på att bestånden skall kunna vara uthålliga och
            långsiktiga. Och vi skall förvalta bestånden och inte fördela
            bestånden. Det är ju själva kärnan i fiskerilagen.
          </note>
          <note>
            Den generella trålgränsen på fyra nautiska mil finns för att
            skydda de stationära kustbestånden som är gös, gädda, sik och
            abborre och lekbestånden av sill. Inflyttning av trålgränsen har
            endast gjorts på platser där det ej anses föreligga risk för skada
            på dessa bestånd. Också undersökningar av bifångster har bekräftat
            detta. Det är Fiskeriverket som sätter denna gräns och gör det
            utifrån de kunskaper, både vetenskapliga och andra kunskaper,
            som man har.
          </note>
          <note>
            Och jag har inte för avsikt att gå in och förändra vare sig Fiskeriverkets
            rätt att göra det eller i sak förändra den här gränsen.
          </note>
          <note type="speaker">
            Anf. 45 KJELL-ERIK KARLSSON (v):
          </note>
          <note>
            Fru talman! Siffrorna på lekbeståndet framgår av diagrammet på
            Fiskeriverkets egen hemsida. Där framgår de siffror som jag har
            presenterat.
          </note>
          <note>
            För att återkomma till det kustnära industrifisket finns det
            tydligen fångster av intresse för fiskmjölsråvaruhämtarna så nära
            land, eftersom de bevisligen setts dra sina trålar där. Att det
            förekommer bifångster är ganska klart, men hur de redovisas är
            en annan sak.
          </note>
          <note>
            Fiskeriverkets provtagningar av landningarna visar att det förekommer
            att fördelningen mellan arterna är en helt annan än vad som uppgivits
            i loggboken och landningsdeklarationerna. Här finns en uppgift
            att ha kontroll på.
          </note>
          <note>
            I svaret på min interpellation säger ministern vad avser sillfisket
            i Stockholms skärgård att det togs upp
          </note>
          <note>
            665 ton 1998, vilket motsvarar 0,4 % av kvoten för
          </note>
          <note>
            1998. Jag skall inte ifrågasätta dessa siffror. Men visst är
            procentsatsen liten? Men den skall ju ställas i relation till
            beståndet i skärgården och inte till hela den svenska kvoten för
            sillfisket i Östersjön. Med statistik och siffror kan man ju faktiskt
            plocka fram vad man vill.
          </note>
          <note>
            Den kraftigt förändrade genomsnittsstorleken på strömmingen borde
            ju vara ett faktum som leder till stor försiktighet i fråga om
            mängden av uttag av beståndet. Ministerns yttrande att de försämrade
            sillfångsterna som det kustnära yrkesfisket längs Östersjökusten
            fått vidkännas skulle bero på att en omfördelning har skett av
            sillpopulationen till långsamväxande sill och att yrkesfiskarna
            med sina redskap inte skulle kunna fånga denna sill, tycker jag
            är att underskatta denna yrkeskårs kunnande.
          </note>
          <note>
            Kanske är det så att det borde användas redskap som säkerställer
            en uppväxande population om man vill ha ett uthålligt fiske och
            en framtida näring. Hurusom så är det svårt att nu få någon konsumtionsströmming
            i skärgården.
          </note>
          <note>
            Om Fiskeriverket och ministern inte kan dra någon slutsats om
            att fiskens minskning i storlek beror på det intensiva fisket
            i området och därför drar slutsatsen att någon åtgärd ej behöver
            vidtas, skulle jag vill vända på det och säga att just därför
            borde man vidta åtgärder tills vi med säkerhet vet att det intensiva
            fisket inte utgör ett hot mot strömmingsbeståndet.
          </note>
          <note>
            Försiktighetsprincipen i miljöbalken borde man känna till även
            på Fiskeriverket. Ingen verksamhet skall tillåtas som hotar eller
            riskerar att försämra miljötillståndet. Endast verksamhet som
            ingår i ett uthålligt kretslopp skall tillåtas. Och vi i Vänsterpartiet
            gör bedömningen att det pågående kustnära industrifisket i Östersjön
            långtifrån uppfyller försiktighetsprincipen samt hänsynsreglerna
            i miljöbalken. Därför är det bra att Länsstyrelsen i Stockholm
            har reagerat. Jag hoppas nu att även andra beslutsfattare skall
            reagera.
          </note>
          <note>
            Anser jordbruksministern att fisket följer miljöbalken?
          </note>
          <note>
            Anf. 46 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag kan konstatera att svaret på min fråga om vad
            som är viktigast för skärgården var att visst vill vi att vi skall
            ha en levande skärgård. Men då blir det bara tomma ord om man
            inte gör någonting. Jordbruksministern får det att låta som att
            det är något motsatsförhållande att man skall ha uthållighet,
            långsiktighet och att även andra skall få fiska. Nej, det är väl
            inget motsatsförhållande, det är ju bra för dem som fiskar lite
            mer, och det är bra för dem som bor i skärgården. Det är ju inget
            motsatsförhållande i detta.
          </note>
          <note>
            Jag får ett klart nej på min andra fråga om jordbruksministern
            är beredd att flytta ut fyramilsgränsen.
          </note>
          <note>
            Det är hon inte. Det är väldigt tråkigt, tycker jag, eftersom
            det är något som de som bor i skärgården verkligen vill att man
            skall göra.
          </note>
          <note>
            Sedan får jag absolut inget svar på varför jordbruksministern
            tror att det inte fångas mer fisk. Det enkla svaret om man talar
            med skärgårdsbor, och jag kan hälsa från dem, är att det beror
            på att man inte kan fånga något som inte finns. Den strömming
            som de vill fånga finns inte.
          </note>
          <note>
            Det är inte bara vi som står här och talar om detta som är oroade
            utan det är också Länsstyrelsen i
          </note>
          <note>
            Stockholm som har skrivit om detta och är mycket oroad över detta.
            Till slut måste ju någon reagera.
          </note>
          <note>
            Och jag vet att jordbruksministern har fått flera frågor om detta.
            I sitt första svar till en partikamrat var jordbruksministern
            ganska tvärsäker. I svaret till mig upplever jag att jordbruksministern
            inte alls är lika tvärsäker. Hon skriver För närvarande. Man får
            noga följa. Då börjar det finnas lite glidningar. Jag förstår
            därför att jordbruksministern börjar bli lite osäker. Och vi har
            ju en jordbruksminister som är känd för att stå på barrikaderna
            ute i Europa. Då vore det väl bra om hon stod på barrikaderna
            här hemma i
          </note>
          <note>
            Sverige för Stockholms skärgård och för att befolkningen där
            skall kunna försörja sig på sitt fiske och för att vi skall ha
            kvar fisk, fin strömming i Sverige.
          </note>
          <note>
            Anf. 47 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Låt mig börja med bifångsterna, eftersom jag fick
            en fråga om dem. Det var Kjell-Erik
          </note>
          <note>
            Karlsson som sade att loggbokens och Fiskeriverkets siffror visar
            olikheter, att de inte stämmer överens.
          </note>
          <note>
            Vid den här typen av fiske är bifångsterna marginella.
          </note>
          <note>
            Fisket bedrivs inom områden på djup där endast sill och skarpsill
            förekommer. De undersökningar som vi lutar oss mot är gjorda av
            Havsfiskelaboratoriet.
          </note>
          <note>
            Även deras finska motsvarigheter har bekräftat detta.
          </note>
          <note>
            Preliminär statistik visar att av de största sammanlagda bifångsterna
            för hela 1998 uppgår torsk till 0,8 %, vilket är 219 ton, spigg
            till 1,2 %, vilket är 325 ton, och lax till en tusendels promille,
            vilket motsvarar 45
          </note>
          <note>
            laxar. Det kan man inte betrakta som särskilt mycket.
          </note>
          <note>
            Påståendet beträffande det lokala beståndet, att det riktade
            fisket riskerar att slå ut strömmingsbeståndet i
          </note>
          <note>
            Stockholms skärgård, är inte korrekt därför att pelagisk fisk,
            dvs. sill och skarpsill, är inte stationär på samma sätt som de
            kustbundna sötvattenarterna. Sillen rör sig över stora områden.
            Därför är det inte troligt att regioner kan bli utfiskade så som
            hävdades här.
          </note>
          <note>
            Jag vill också säga att svenskt fiske verkar för en tillämpning
            av ekosystemansatsen. Det är viktigt att säga det i detta sammanhang.
            I ett fiske som är anpassat till ekosystemets krav måste även
            balansen mellan olika arter beaktas. Därför kan ett totalstopp
            av en viss fiskart få oönskade konsekvenser för en annan art.
            Fiskeriverket har genomfört olika undersökningar, som har visat
            att alltför stora mängder sill och skarpsill kan hota tillväxten
            av torsken på grund av dessas predation när det gäller torskägg
            och torskyngel. Därför är det så viktigt med en helhetsbedömning.
          </note>
          <note>
            Marietta de Pourbaix-Lundin säger att det inte finns någon motsättning
            mellan en levande skärgård och skärgårdsbefolkningens eget behov
            av fiske och att andra kommer dit. Det gör det visst, inte minst
            tycker ni det i ditt eget parti. Jag minns mycket väl när vi diskuterade
            handredskapsfisket för tio år sedan.
          </note>
          <note>
            Då var det en stor motsättning mellan skärgårdsbefolkningens
            hävdvunna rätt att få fiska och dem som skulle invadera öarna
            och skärgården med sina handredskap. Då måste ni ha ändrat uppfattning.
            Då tyckte ni alla fall på ett annat vis. Därmed vill jag inte
            säga att jag delar er uppfattning vare sig då eller nu.
          </note>
          <note type="speaker">
            Anf. 48 KJELL-ERIK KARLSSON (v):
          </note>
          <note>
            Fru talman! Det låter som att det är lite när ministern talar
            om bifångsterna, men det är vad fiskare redovisar. När det gäller
            strömming kontra skarpsill har Fiskeriverket verkligen påvisat
            de stora skillnader som framkommit vid provtagningarna.
          </note>
          <note>
            Enligt den proposition och det betänkande om ett hållbart fiske
            som behandlades 1997/98 skall fisket bedrivas på ett uthålligt
            sätt. Ett optimalt nyttjande av fiskbeståndet skall nationellt
            uppnås genom att försiktighetsprincipen tillämpas och att den
            biologiska mångfalden säkerställs, står det. För att nå detta
            behövs att det kustnära fisket utvecklas på bekostnad av den storhavsbaserade
            fiskeflottan. Inom ramen för processen om Östersjöregionens framtid,
            den s.k.
          </note>
          <note>
            Visbyprocessen, har det beslutats att en Agenda 21-
          </note>
          <note>
            plan skall utarbetas för hela Östersjöregionen även inom fisket.
            Arbetet skulle omfatta allt fiske i Östersjöregionen. Den planen
            skulle vara klar sommaren
          </note>
          <note>
            1998. Vad har skett med den?
          </note>
          <note>
            Det bör ställas krav på ökade ansträngningar på att återskapa
            fisket inom våra kustområden. Då skall de stora supertrålbåtarna
            hållas utanför fyramilsgränsen. Det är kanske dags att dessa båtar
            utrustas med en satellitsändare så att man vid varje tillfälle
            får se var de befinner sig.
          </note>
          <note>
            Det är viktigt att regeringen börjar se över sin fiskeripolitik
            för att kunna presentera en svensk strategi för ett uthålligt
            och hållbart fiske, och det ganska snart. Det gäller också näringens
            framtid som skall balanseras på rätt nivå. Vilken vikt lägger
            ministern vid att man känner till var båtarna tar sin fångst?
          </note>
          <note type="speaker">
            Anf. 49 TALMANNEN:
          </note>
          <note>
            Marietta de Pourbaix-Lundin har förbrukat sin rätt till anförande,
            men eftersom Marietta de Pourbaix-
          </note>
          <note>
            Lundin blev så direkt angripen medger jag ytterligare ett kort
            inlägg.
          </note>
          <note>
            Därefter har jordbruksministern ordet för ett avslutande anförande.
          </note>
          <note>
            Anf. 50 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag tackar för det, och jag skall hålla mig väldigt
            kort.
          </note>
          <note>
            Det kan inte råda något motsatsförhållande mellan att det finns
            tillgång, att vi har en långsiktighet och uthållighet och att
            det finns fisk dels för yrkesfiskarna, som fiskar i lite större
            skala, dels för skärgårdsbefolkningen. Det som är viktigt är att
            man kanske flyttar ut gränsen så att strömmingen kan få in där
            den vill gå in och leka i lugn och ro för att beståndet skall
            öka. Det är det jag pratar om.
          </note>
          <note>
            Anf. 51 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! För att börja med det sista vill jag säga att de
            uppgifter vi har är att lekbeståndet inte finns där. Därför är
            det rimligt att ha den här ordningen med de gränser som vi nu
            har.
          </note>
          <note>
            Till Kjell-Erik Karlsson vill jag säga att uthålligt fiske är
            det som styr regeringen och våra myndigheter, i det här fallet
            Fiskeriverket. När det gäller Agenda 21-arbetet för Östersjön
            har en långsiktig plan tagits fram för hela Östersjöområdet t.o.m.
            år 2030.
          </note>
          <note>
            För laxens del är den klar, för torsken blir den klar i år och
            för sillen nästa år. Det är oerhört viktigt att detta sker.
          </note>
          <note>
            Det är också viktigt, så som Kjell-Erik Karlsson tar upp och
            där jag vill hålla med, att vi skall ha en svensk strategi för
            fisket. Vi lade ju fram en proposition, som Kjell-Erik Karlsson
            själv hänvisade till.
          </note>
          <note>
            Vad vi gör nu är att vi internt på departementet försöker se
            över vad vi skall ha för fiskepolitik och utarbeta en strategi
            för den för att i EU kunna vara pådrivande. Då är försiktighetsprincipen
            en väldigt viktig grundbult i det arbetet. Jag vill gärna säga
            det. Men den nya strategin - i vad mån den blir väldigt annorlunda
            den gamla kan jag inte svara på - är inte klar, utan arbetet pågår.
            Jag håller med om att det är viktigt.
          </note>
          <note>
            Jag delar också Kjell-Erik Karlssons uppfattning om satellitövervakning.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1998/99:133 om bostadslösheten
          </note>
          <note>
            Anf. 52 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Gunnel Wallin har frågat vad regeringen avser att
            göra för att förhindra att bostadsbristen får försvårande sociala
            konsekvenser för ännu fler människor.
          </note>
          <note>
            Att det i Sverige finns människor som har problem med bostad
            eller är utan bostad är allvarligt. Jag vill understryka betydelsen
            av att de olika instanserna i samhället gör sitt yttersta för
            att lösa detta problem.
          </note>
          <note>
            Regeringens målsättning är självklart att alla människor skall
            har tillgång till en god bostad.
          </note>
          <note>
            Kommunernas socialnämnder har det yttersta ansvaret för att människor
            i utsatta situationer får det stöd och den hjälp de behöver. Kommunerna
            är medvetna om de ökande problemen för de bostadslösa, och jag
            vet att det pågår ett intensivt utvecklingsarbete för att finna
            åtgärder för gruppen bostadslösa som ofta är svårt utsatta människor.
            Dessa människor har olika behov och önskningar. Därför behövs
            också olika åtgärder. Även olika ideella organisationer kompletterar
            socialtjänstens arbete på ett beundransvärd sätt.
          </note>
          <note>
            I regeringens proposition om bostadspolitik för en hållbar utveckling
            (prop. 1997/98:119) konstateras att de styrmedel som kommunerna
            förfogar över bedöms vara tillräckliga för att de skall kunna
            driva en aktiv bostadspolitik.
          </note>
          <note>
            Regeringen har under de senaste åren beslutat om olika åtgärder
            för att stimulera kommunerna och de ideella organisationerna för
            att få till stånd olika åtgärder för de bostadslösa.
          </note>
          <note>
            I mars 1997 avsattes 30 miljoner kronor ur Allmänna arvsfonden
            under en treårsperiod för ideella organisationers kostnader för
            att tillsammans med kommuner utveckla och pröva nya modeller för
            stöd och boende för personer med psykiska problem.
          </note>
          <note>
            I budgetpropositionen för år 1999 föreslog regeringen ytterligare
            30 miljoner kronor under en treårsperiod till nyskapande projekt
            för bostadslösa. Det handlar om att utveckla och pröva olika stödformer,
            finna metoder för lokala inventeringar och uppsökande verksamhet.
            Storstädernas särskilda problematik skall beaktas. Stödet skall
            ges till kommuner och ideella organisationer. Ansökningar om stöd
            ur dessa
          </note>
          <note>
            30 miljoner kommer att administreras av den parlamentariska kommittén
            Nya former för stöd åt hemlösa som regeringen tillsatte den 22
            december 1998.
          </note>
          <note>
            Kommitténs uppdrag är att i dialog med berörda myndigheter, organisationer
            och andra föreslå och initiera åtgärder som syftar till att skapa
            en bättre situation för de hemlösa och förhindra att hemlöshet
            uppstår.
          </note>
          <note>
            Kommittén skall lämna underlag och förslag för regeringens ställningstagande
            till fördelning av projektmedel.
          </note>
          <note>
            Regeringen har också i Socialstyrelsens regleringsbrev för 1999
            gett Socialstyrelsen i uppdrag att kartlägga omfattningen av hemlösheten
            i Sverige och redovisa de insatser som görs för hemlösa.
          </note>
          <note>
            Regeringen beslutade den 25 juni 1998 att tillsätta en bostadssocial
            beredning med parlamentarisk sammansättning. Ett av uppdragen
            är att följa utvecklingen på det bostadssociala området och lämna
            förslag till åtgärder för att stödja särskilt utsatta grupper
            på bostadsmarknaden, bl.a. hemlösa, psykiskt störda och ekonomiskt
            svaga hushåll. Beredningen skall lämna förslag till åtgärder för
            den händelse att kommunerna inte kan uppfylla sitt bostadssociala
            ansvar.
          </note>
          <note>
            Avslutningsvis vill jag understryka att regeringen tar problemen
            med hemlöshet mycket allvarligt, vilket också markeras i regeringsförklaringen.
            För mig som socialdemokrat är kampen mot hemlöshet och utanförskap
            därför en av de viktigaste rättvisefrågorna inför framtiden. Under
            de kommande åren skall fokus i socialpolitiken riktas mot de svagaste
            i samhället. Jag kommer noga att följa effekterna av de olika
            satsningar som planeras eller redan har vidtagits.
          </note>
          <note type="speaker">
            Anf. 53 GUNNEL WALLIN (c):
          </note>
          <note>
            Fru talman! Jag vill först tacka socialministern för svaret.
            Socialministern har tagit frågan om bostadslöshet på allvar. Han
            säger att regeringens målsättning självklart är att alla människor
            skall ha tillgång till en god bostad. Det är bra, men vi är inte
            där än.
          </note>
          <note>
            Bostadslöshet är faktiskt ingen ny företeelse. Den har funnits
            sedan lång tid tillbaka. Och den finns över hela landet men mest
            i storstäderna.
          </note>
          <note>
            Det har gjorts undersökningar, bl.a. i Stockholms stad. Det har
            gjorts en kartläggning över hemlösheten; den är mycket unik. Jag
            tänkte använda mig av en del material som har framkommit i den
            FoU-
          </note>
          <note>
            rapport som föreligger.
          </note>
          <note>
            I Stockholm finns det ungefär 3 000 hemlösa, och det finns ett
            stort mörkertal. Jag har valt att specifikt utgå från kvinnornas
            situation, eftersom den har varit dåligt belyst, inte bara nu
            utan även längre tillbaka i tiden.
          </note>
          <note>
            År 1993 fanns det 400 hemlösa kvinnor i Stockholm. När man följde
            upp detta 1996 fann man att det fanns 700 hemlösa kvinnor plus
            det mörkertal som man inte vet någonting om. Många är missbrukare
            och psykiskt sjuka. På ett härbärge där det finns ungefär 340
            kvinnor är medelåldern 40 år. Den yngsta är
          </note>
          <note>
            18 år, och den äldsta är 82 år. Det är alltså kvinnor i den här
            åldersgruppen. Kvinnorna är i en förnedrande situation. Oftast
            är de fråntagna sina barn. Många har flytt från misshandlande
            män. Det är kvinnor som lever ett riskfyllt liv.
          </note>
          <note>
            Mer än tre fjärdedelar har svåra missbruksproblem. Över hälften
            är psykiskt sjuka. Jag ser med stor oro på det här. 1993 var 18,5
            % psykiskt sjuka.
          </note>
          <note>
            1996 var 44,5 % psykiskt sjuka. Detta oroar mig verkligen.
          </note>
          <note>
            En tredjedel har dubbeldiagnos. De är både psykiskt sjuka och
            missbrukare. Det handlar om psykoser, schizofreni och svåra misshandelsskador,
            som brännskador och sönderslagna käkar. De med dubbeldiagnos är
            kvar länge på härbärget, upp till 400
          </note>
          <note>
            dagar under en femårsperiod.
          </note>
          <note>
            Det har gjorts mycket. Man har tillsatt utredningar. Man har
            fattat beslut. Men om man tittar på situationen i Stockholm kan
            man trots detta se att det inte finns något mellanboende. Det
            finns inga alternativ.
          </note>
          <note>
            De här kvinnorna far illa. De har rätt till ett permanent boende.
            Tycker socialministern också det? Det finns ett godkänt boendeprogram
            för hemlösa. Men vad hjälper det att ha ett program när det inte
            finns en bostad i verkligheten? I verkligheten ökar antalet hemlösa,
            och insatserna från socialtjänsten och sjukvården är inte tillräckliga.
            Det finns också en stor brist på adekvata stödåtgärder.
          </note>
          <note>
            Anf. 54 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Gunnel Wallin pekar på ett av de mest grundläggande
            problemen för oss politiker, nämligen att vi faktiskt inte har
            någon aktuell kunskap, vilket jag tycker är ganska besvärande.
            Den senaste stora undersökning som gjordes är från 1993.
          </note>
          <note>
            När vi talar om antalet hemlösa i Sverige förekommer ofta uppgiften
            att det är 10 000. Den kommer ju från en undersökning som är nästan
            sex år gammal. Sannolikt är det precis som Gunnel Wallin säger,
            att problemen har ökat under 1990-talet och att vi har fler hemlösa.
            Sannolikt har också andelen kvinnor bland de hemlösa ökat, även
            om vi inte är alldeles säkra på uppgiften.
          </note>
          <note>
            År 1993 var 83 % av de hemlösa män och 17 %
          </note>
          <note>
            kvinnor. Men mycket pekar på - precis som den här undersökningen
            från Stockholm - att andelen kvinnor faktiskt har ökat och att
            det är kvinnor som nu har kommit att bli de mest utsatta.
          </note>
          <note>
            Det är bristen på aktuell kunskap som har gjort att vi har gett
            Socialstyrelsen i uppdrag att göra samma slags undersökning som
            den som gjordes 1993. Förhoppningsvis kommer detta att ge oss
            ett bra underlag för att diskutera vilka ytterligare åtgärder
            vi kan vidta.
          </note>
          <note>
            Ett bekymmer som vi alla är medvetna om är att det när vi talar
            om hemlöshet finns flera dimensioner.
          </note>
          <note>
            En dimension är den faktiska bristen på bostäder. Det är ganska
            allvarligt att det i dag tycks bli allt svårare att övertyga hyresvärdar
            om att de skall hyra ut sina bostäder till människor som t.ex.
            har betalningsproblem eller betalningsanmärkningar.
          </note>
          <note>
            Det ena problemet är bristen på bostäder. Det andra problemet
            är att vi nu ser tillkortakommanden när det gäller psykiatrin.
            Det handlar alltså om människor som behöver vård endera beroende
            på missbruk eller beroende på psykiska sjukdomar. Det är bara
            att erkänna att de reformer som har vidtagits på det här området
            inte har följts upp med tillräckliga åtgärder.
          </note>
          <note>
            Tillkortakommanden och misslyckanden när det gäller psykiatrin
            har lett till att antalet människor som inte har en fast punkt
            i tillvaron har ökat. Det leder oss fram till att vi under de
            närmaste åren måste öka våra insatser från statens sida och från
            kommunernas och landstingens sida när det gäller den psykiatriska
            vården.
          </note>
          <note type="speaker">
            Anf. 55 GUNNEL WALLIN (c):
          </note>
          <note>
            Fru talman! Jag tror att det brister i kunskap, men den här rapporten,
            som jag gärna delar med mig av, är från 1998. Det finns material.
            Den här rapporten är från Stockholms stad. Det gäller att ta vara
            på det som finns.
          </note>
          <note>
            Det döljs säkert mycket i det här mörkertalet, särskilt i storstäderna.
            Man har en förmåga att dölja det här. Många kvinnor har löst bostadsproblemen
            på egen hand. De har flyttat ihop med män med stora missbruksproblem.
            De har fått vara hos dem en tid.
          </note>
          <note>
            Sedan har de blivit utslängda när de inte längre duger.
          </note>
          <note>
            Då har de på nytt fått söka upp härbärget. Så det behöver verkligen
            göras mycket på det här området.
          </note>
          <note>
            Socialministern sade att det är brist på bostäder. I
          </note>
          <note>
            t.ex. min egen byggd reade man och satte ned hyran med 50 % bara
            för att få bostäder uthyrda. På vissa håll finns det alltså bostäder,
            men i storstäderna finns det inte. Vi har bostäder på fel håll,
            och det gäller att hushålla med resurserna.
          </note>
          <note>
            Det har funnits särskilda ställen för män, och männens situation
            har noterats. Men kvinnornas situation har varit dold. Det är
            viktigt att vi lyfter fram den. Jag är glad om socialministern
            också hjälper till med detta, så att vi kommer till skott.
          </note>
          <note>
            Jag har nu tittat lite närmare på den här situationen. Och en
            sak som oroar mig är att man kanske hittar en lokal men att de
            närboende tyvärr inte vill att dessa människor skall placeras
            just där. Det oroar mig. Jag tänker då på den här devisen om alla
            människors lika värde. Här har vi verkligen någonting att arbeta
            för.
          </note>
          <note>
            Jag är glad för att socialministern är medveten om den här situationen
            och för att vi på olika sätt kan lyfta upp situationen och hjälpa
            kvinnorna. För det här är kvinnor som har svårt att föra sin egen
            talan.
          </note>
          <note>
            De är kränkta. De har blivit fråntagna sina barn. De har varit
            med om upprepad misshandel. De har blivit sexuellt utnyttjade.
            De är verkligen utslagna. De måste känna att vi politiker ställer
            upp.
          </note>
          <note>
            Anf. 56 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Gunnel Wallin pekar i slutet av sitt inlägg på ett
            problem som har blivit allt tydligare, nämligen att det är svårt
            att skapa detta mellanboende i särskilt boende beroende på att
            grannarna inte ställer upp. Det är tankeväckande att man i Stockholms
            kommun avsatte 25 miljoner kronor för 1998 för insatser för särskilt
            boende. Bara hälften av pengarna kom till användning på grund
            av att man stötte på patrull just hos grannar som såg detta som
            ett problem. Jag tror att detta grundar sig på okunnighet och
            okunskap.
          </note>
          <note>
            Det är en otroligt viktig uppgift för alla myndigheter att upplysa
            om att ett särskilt boende för människor med de här problemen
            faktiskt inte innebär de problem man föreställer sig - och framför
            allt om att vi alla har en skyldighet att ställa upp. Varje människa
            som söker sig fram på Stockholms gator utan att ha ett eget hem
            och utan att ha någon fast tillvaro är ju ett misslyckande inte
            bara för samhället utan också för oss som medborgare.
          </note>
          <note>
            Så jag delar uppfattningen att vi gemensamt skall försöka ändra
            attityderna och arbeta för detta. Om nu samhället har avsatt resurser,
            som Stockholms kommun har gjort, är det rimligt att de också används
            till det de är avsedda för, dvs. att se till så att människor
            har ett eget hem.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1998/99:144 om de prostituerades
            livssituation
          </note>
          <note>
            Anf. 57 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Ewa Larsson har frågat mig hur regeringen avser att
            se till att ekonomiska resurser öronmärks och överförs till kommuner
            och landsting för att förbättra de prostituerades livssituation
            samt om regeringen avser att ta initiativ till ett forskningsprojekt
            om de olika vägvalen för att stödja de prostituerade i deras livssituation.
          </note>
          <note>
            Det grundläggande synsättet bakom den nya lagen om förbud mot
            köp av sexuella tjänster är att prostitutionen medför allvarliga
            skador både för den enskilda och för samhället. I Sverige är förhållningssättet
            gentemot prostitution därför annorlunda än i t.ex.
          </note>
          <note>
            Holland, där prostitution i sig inte alltid betraktas som skadlig.
          </note>
          <note>
            Den nya lagen skall ses som ett komplement till de sociala insatser
            som syftar till att motivera de prostituerade att söka hjälp och
            till att ge dem det stöd de behöver för att komma bort från prostitutionen.
            Jag vill dock understryka att det är kommunerna som har det grundläggande
            ansvaret för de sociala insatser som behövs. Jag vet också att
            socialtjänsten sedan länge arbetar aktivt med att minska prostitutionen.
          </note>
          <note>
            När det gäller frågan om initiativ till forskningsprojekt vill
            jag nämna att Socialstyrelsen har fått i uppdrag att leda ett
            utvecklingsarbete som bl.a. innebär att följa den internationella
            utvecklingen i frågor som rör prostitution. I detta arbete ingår
            bl.a. representanter från forskarvärlden.
          </note>
          <note>
            Avslutningsvis kan jag konstatera att det hittills bara gått
            knappt två månader sedan lagen trädde i kraft och att det är för
            tidigt att uttala någon bestämd uppfattning om huruvida situationen
            för de prostituerade har förändrats. Jag kommer noga att följa
            utvecklingen.
          </note>
          <note type="speaker">
            Anf. 58 EWA LARSSON (mp):
          </note>
          <note>
            Fru talman! Jag skall koncentrera mig på de två frågor som jag
            har ställt. Vi skall försöka hålla två bollar i luften när vi
            pratar om den här interpellationen. Den ena frågan gäller hur
            ett riksdagsbeslut implementeras, hur man förbereder beslutet
            och vad man ger för ekonomiska resurser för att praktiskt kunna
            genomföra det. Den andra frågan gäller uppföljningen av beslutet.
            Den gäller hur mycket mytbildning man skall tillåta och hur mycket
            fakta man vill ha på bordet.
          </note>
          <note>
            Först vill jag säga att vi ju är helt överens om att det bara
            har gått två månader sedan lagen trädde i kraft. Det är ingenting
            att diskutera. Däremot har det förberetts väldigt olika. Jag tycker
            att det är bättre att förekomma än att förekommas. Som det är
            nu beror det på vilken del av landet de här utsatta kvinnorna
            bor i vad de har för möjligheter att få stöd och hjälp i den situation
            som de befinner sig i.
          </note>
          <note>
            Då kan man säga att inför lagen fick polisen ökade resurser för
            att se till att lagen skulle efterföljas.
          </note>
          <note>
            De skulle kunna kontrollera den på ett bra sätt. För de sociala
            myndigheterna, de sociala nämnderna i landet, innebar det också
            en ny situation.
          </note>
          <note>
            Det finns i dag tre grupper som jobbar explicit med de här frågorna
            i landet. Det är i Stockholm,
          </note>
          <note>
            Göteborg och Malmö. I Norrköping håller man på att förbereda
            ett arbete med speciellt riktade resurser.
          </note>
          <note>
            I Stockholm förberedde man arbetet genom att anslå två och en
            halv tjänst i något man kallar provcentrum. Det gjorde man redan
            i september 1998. Arbetet bedrivs tillsammans med uppsökarenheten,
            som fanns redan tidigare. Den har ungefär 20 anställda och av
            dem är det ungefär fyra stycken som jobbar med de prostituerade,
            som har gjort det hela tiden och som har de här etablerade kontakterna.
          </note>
          <note>
            Här är man väldigt glad över att lagen har trätt i kraft. Man
            tycker att det är ett fint stöd. Man har fått en resursförstärkning.
            Man tycker att det är fantastiskt att ansvaret för prostitutionen
            för första gången i historien fokuseras på männen.
          </note>
          <note>
            Nu är det så att man inte är lika glad för det här i
          </note>
          <note>
            Göteborg. Man är glad över lagstiftningen. Men prostitutionen
            där ser annorlunda ut. Man har inte samma missbrukarproblem. Det
            är fyra personer som arbetar med frågan på heltid. De är mycket
            kritiska till att de inte har fått några resursförstärkningar.
            Det handlar om de prostituerades livsstil. Det är alltså ett livsstilsmönster
            som skall brytas. Det är inte till övervägande delen missbrukande
            kvinnor utan det är en livsstilsproblematik.
          </note>
          <note>
            I Malmö har man två heltidstjänster. Där välkomnar man inte lagen,
            men man har sett att den nu verkar preventivt. Man är kritisk
            till sina lokalpolitiker, som man inte tycker har givit speciella
            resurser. Det är svårare att jobba med de prostituerade eftersom
            man inte har prostitutionen på gatan.
          </note>
          <note>
            Vad säger nu Lars Engqvist till Göteborg och
          </note>
          <note>
            Malmö där man är mycket missnöjd med att man inte har fått resurstilldelning
            i motsvarande utsträckning som polisen?
          </note>
          <note>
            Anf. 59 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag tror att det är viktigt att konstatera att vi
            diskuterar i flera olika dimensioner. Såväl i
          </note>
          <note>
            Stockholm och Göteborg som i Malmö har ju arbetet mot prostitution,
            arbetet med att hjälpa de prostituerade, pågått under lång tid.
            Det är ingen ny företeelse som en följd av lagen. Lagen var ju
            till för att faktiskt stödja den verksamhet som har bedrivits.
          </note>
          <note>
            Det är ganska viktigt att inte se lagstiftningen som något alldeles
            nytt. Lagstiftningen är ny ur juridisk synpunkt, och den betyder
            otroligt mycket när det gäller vår hållning. Men den innebär för
            socialtjänsten faktiskt inte något alldeles nytt åtagande.
          </note>
          <note>
            Malmö var, det vet jag eftersom jag arbetade i
          </note>
          <note>
            Malmö på den tiden, föregångare när det gäller att arbeta för
            de prostituerade. En arbetsgrupp i socialtjänsten arbetade under
            ett antal år i direkt kontakt med de prostituerade för att ge
            dem stöd och hjälp att lämna prostitutionen. Denna grupp var mycket
            framgångsrik. Motsvarande verksamhet har skett tidigare.
          </note>
          <note>
            Däremot är det alldeles uppenbart att lagen innebär ökade krav
            på socialtjänsten. Skall lagen ha avsedd effekt måste vi ju ge
            det stöd till kvinnor som lagen förutsätter att socialtjänsten
            kan ge. Det jag säger till kommunalpolitiker i Göteborg och Malmö,
            likaväl som i andra städer som har problem med prostitution, är
            att det är deras skyldighet att ge socialtjänsten de resurser
            som behövs för att kunna ge kvinnorna hjälp.
          </note>
          <note>
            Än vet vi inte hur det fungerar. Vi vet inte vilket stöd kvinnorna
            begär, och vi vet inte hur utvecklingen kommer att vara. Det är
            alltså lite för tidigt att riktigt utvärdera detta. Men det är
            socialtjänstens uppgift att ge det stöd som krävs.
          </note>
          <note>
            I Göteborg sysslar man med ett intressant projekt som avviker
            lite grann från de andra, nämligen det s.k. KAST-projektet, som
            alltså riktar sig till männen.
          </note>
          <note>
            Där har jag förstått att man från projektledningens sida inte
            är alldeles nöjd med det stöd man får från kommunen. Man har nämligen
            vänt sig till Socialdepartementet och begärt stöd. Denna fråga
            har vi inte tagit ställning till än. Den ligger hos oss. Vi har
            tagit kontakt med Socialstyrelsen och frågat om den kan ge stöd.
            Detta är ett projekt som behöver stöd, och på något sätt skall
            vi se till att det också får det.
          </note>
          <note type="speaker">
            Anf. 60 EWA LARSSON (mp):
          </note>
          <note>
            Fru talman! Det gläder mig att det projektet eventuellt kommer
            att få öronmärkt stöd.
          </note>
          <note>
            Jag delar inte Lars Engqvists uppfattning att det är för tidigt
            att uttala sig i den här frågan. Jag menar att man skulle ha gått
            in före lagstiftningen och gett stöd så att de utsatta kvinnorna
            hade kunnat få personal med den utbildning som behövs för att
            jobba på ett annat sätt. Jag menar att det här är en ny företeelse
            och att man därför får arbeta på ett annat sätt. De här kvinnorna
            förlorar helt enkelt sin arbetsinkomst i och med lagstiftningen.
            Det är en ny företeelse. Här tycker vi uppenbarligen olika.
          </note>
          <note>
            I Stockholm, Göteborg och Malmö, som jobbar organiserat med de
            prostituerade, anser man också att det är ny företeelse. Man måste
            arbeta på ett annat sätt i dag. Man måste söka upp kvinnorna på
            andra ställen - restauranger, klubbar och lägenheter. Det är en
            ny företeelse, och då behöver man vidareutbildning och kompetenshöjning.
          </note>
          <note>
            Just på grund av att vi inom den sociala sektorn inte har förberett
            oss tillräckligt för att ta hand om resultatet av lagstiftningen
            har vi, tycker jag, fått en felaktig debatt i medierna. Denna
            är innerligt trött på.
          </note>
          <note>
            Jag kommer därmed till andra delen av frågan. Varför inte i stället
            bjuda motstånd till den mediedebatt som nu pågår och som talar
            om att lagstiftningen är tandlös och att detta bara gör att kvinnorna
            dör? Jag vill påpeka att det är heroinet som gör att kvinnorna
            dör, inte lagstiftningen. Det är en väldigt dålig debatt som pågår
            just nu.
          </note>
          <note>
            Varför inte utnyttja de unika möjligheterna att i
          </note>
          <note>
            Sverige ta initiativ till ett forskningsprojekt? Socialministern
            svarar att Socialstyrelsen har fått i uppdrag att leda ett utvecklingsarbete
            som innebär att följa den internationella utvecklingen. Men det
            handlar ju mer om en kartläggning.
          </note>
          <note>
            Här kommer det att bli en internationell utveckling. Det kommer
            att bli en utveckling inom EU.
          </note>
          <note>
            Redan nu håller European Women Lobby Organisation på att förbereda
            olika motioner som kommer att väckas i EU-parlamentet. Den holländska
            lagstiftningen är nämligen diametralt olik den svenska. Där anses
            kvinnan - och mannen - kunna sälja sin kropp helt frivilligt,
            medan vi i Sverige anser att ingen frivilligt säljer sin kropp.
            Det är en kulturkrock. European Women Lobby Organisation misstänker
            nu att den holländska lagstiftningen kommer att innebära en stor
            attitydförändring i Europa. Men den svenska lagstiftningen är
            ju motkraften.
          </note>
          <note>
            Om vi skall kunna få ordning i mediedebatten behöver vi inte
            bara tro utan fakta. Vi behöver explicita forskningsresultat om
            just de här två olika infallsvinklarna, och vi behöver ha dem
            på bordet när vi skall möta de lobbyorganisationer som talar för
            världens tredje största industri, porrindustrin. Det är kraftiga
            lobbyorganisationer. Därför skulle jag faktiskt önska att vi fick
            det här forskningsprojektet och att socialministern inser vilka
            krafter det är vi har att göra med.
          </note>
          <note>
            Anf. 61 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Låt oss börja med att reda ut vad som är nytt. Jag
            menar att socialtjänstlagen redan 1982
          </note>
          <note>
            gav kommunerna en skyldighet att arbeta för att hjälpa prostituerade
            att komma ur sin beroendesituation och att ge dem hjälp till ett
            annat liv. Det, vill jag påpeka, har faktiskt skett i olika projekt.
          </note>
          <note>
            Det nya är just kriminaliseringen, och där har Ewa
          </note>
          <note>
            Larsson alldeles rätt: Den ställer situationen i ett nytt ljus.
            Men den ger inte principiellt kommunerna ett nytt ansvar. De har
            redan ansvaret enligt socialtjänstlagen. Jag tycker att det rimliga
            är att de kommuner som har problem med prostitution också har
            ansvaret för att se till att lagen följs upp i det här avseendet
            -
          </note>
          <note>
            dvs. att aktivt arbeta för att ge stöd åt kvinnor, att bedriva
            uppsökande verksamhet och att ge ett individuellt stöd till var
            och en som begär det.
          </note>
          <note>
            Det här arbetet sker och håller på att utvecklas i de kommuner
            som i första hand berörs. Jag är ganska optimistisk om att det
            kommer att gå framåt.
          </note>
          <note>
            Det är också rätt viktigt att vi har arbetsfördelningen mellan
            staten och kommunerna klar för oss.
          </note>
          <note>
            Det får inte bli så att varje gång riksdagen fattar beslut om
            en ny lag som grundar sig på de skyldigheter kommunerna har skall
            vi skjuta till nya resurser.
          </note>
          <note>
            Detta är en uppgift som kommunerna har haft sedan socialtjänstlagen
            tillkom år 1982.
          </note>
          <note>
            Men staten har ändå ett ansvar för att utveckla metoder och att
            ge stöd åt socialtjänsterna.
          </note>
          <note>
            Socialstyrelsens uppdrag är inte heller begränsat till att bara
            samla internationell kunskap. Socialstyrelsens uppdrag är att
            fortlöpande följa och samla kunskap om prostitutionens omfattning
            och utveckling, sammanställa kunskapen om sociala insatser som
            bedrivs på lokal nivå samt ge stöd till utveckling och förbättring
            av insatserna. Socialstyrelsen skall även följa den internationella
            utvecklingen i frågor som rör prostitutionen. I den delen av arbetet
            skall
          </note>
          <note>
            Socialstyrelsen samverka med Rikspolisstyrelsen, som ju fått
            i uppdrag att vara s.k. nationell rapportör i frågor som rör handel
            med kvinnor för sexuellt utnyttjande.
          </note>
          <note>
            Socialstyrelsens uppdrag är alltså att följa arbetet, att redovisa
            hur arbetet utförs samt att redovisa vilka metoder som är framgångsrika
            och hur vi kan utveckla dem. Det uppdraget finns hos Socialstyrelsen.
          </note>
          <note>
            Sedan har vi på det här området, som på så många andra områden,
            problem med den mediala debatten.
          </note>
          <note>
            Jag delar gärna Ewa Larssons uppfattning att vi har ett gemensamt
            ansvar att försöka se till att föra ut debatten om den svenska
            lagstiftningen och de svenska initiativen. Sverige är ett föregångsland
            på det här området, och när vi nu har tagit de här stegen skulle
            vi aktivt kunna bidra till att vrida debatten också i
          </note>
          <note>
            Europa. Det vore ju tragiskt om den holländska hållningen skulle
            vara den som blir vägledande för den europeiska utvecklingen.
            Det bör vara vår hållning i frågan.
          </note>
          <note type="speaker">
            Anf. 62 EWA LARSSON (mp):
          </note>
          <note>
            Fru talman! Ja, vi skall hålla reda på vad som är nytt och inte
            nytt. Jag menar och påstår att det är lättare att följa en ny
            lag om den har förberetts bättre.
          </note>
          <note>
            Vi visste ju att det rörde sig om en väldigt viktig lagstiftning
            - att kriminalisera könsköp.
          </note>
          <note>
            I Sverige har diskussionen varit: Skall vi kriminalisera bara
            torsken, eller skall vi kriminalisera den utsatta kvinnan också?
            Där har vår diskussion legat. I
          </note>
          <note>
            Holland har diskussionen handlat om huruvida illegalt invandrade
            kvinnor också skall ha rätt till ett socialt skyddsnät eller inte.
            När det är så vida skillnader, när vi med stor säkerhet kan misstänka
            att den holländska vägen kommer att betyda mycket för att ge ny
            fart åt porrindustrin och för att fler kvinnor från öst skall
            komma in - vi ser redan ökningen - och när vi vet att det som
            vi har gjort i Sverige är så väldigt viktigt - varför då inte
            förbereda bättre och i ett initialt skede också satsa ekonomiskt?
            Varför inte satsa på en generell ny kunskap som behövs för dem
            som arbetar med det nya sättet att hantera de prostituerade utifrån
            att köpet är kriminellt?
          </note>
          <note>
            Kartläggning i all ära - jag betraktar det som socialministern
            läste upp som kartläggning - men jag vill ha en forskning som
            explicit stöder oss i arbetet i
          </note>
          <note>
            Sverige så att vi kan få fram svenska fakta som vi sedan kan
            använda mot medierna i Sverige och också i EU-parlamentet. Jag
            hoppas innerligt att vi får den explicita forskningen, förutom
            den kartläggning som socialministern läste upp.
          </note>
          <note>
            Anf. 63 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Ewa Larsson och jag är överens i sakfrågan. Vi är
            överens om ambitionerna. Vi är överens om att lagstiftningen är
            ett mycket viktigt steg framåt.
          </note>
          <note>
            Det vi är oense om är i vilken mån staten skulle ha tagit ett
            större ansvar för att förbereda lagstiftningen och vilken roll
            staten har för att utvärdera och samla den kunskapen.
          </note>
          <note>
            Jag menar, och där skiljer vi oss åt, att det är kommunernas
            uppgift att förbereda lagstiftningen.
          </note>
          <note>
            Det är skillnad på polisens insatser, därför att staten är ansvarig
            för polisens insatser, och socialtjänstens insatser, där kommunerna
            måste ta ett större ansvar.
          </note>
          <note>
            Jag menar dessutom också att socialtjänsterna runtom i de borgerliga
            kommunerna faktiskt aktivt arbetar så som man bör göra.
          </note>
          <note>
            När det sedan gäller frågan om Socialstyrelsens kartläggning
            eller forskningsuppdrag menar jag att det material Socialstyrelsen
            har till uppgift att sammanställa skall vara till för att just
            utvärdera den nya lagstiftningen och se vad som händer. Men framför
            allt skall man se till att det finns ett underlag för att också
            arbeta framåt, både här hemma och i den internationella miljön.
          </note>
          <note>
            Vi kan alltid strida om huruvida insatserna är tillräckliga.
            Men jag tycker att vi har tagit viktiga steg framåt och att vi
            anvisar en väg som gör att vi skulle kunna visa också våra holländska
            EU-bröder och -
          </note>
          <note>
            systrar att vår väg är den enda som grundar sig på respekt för
            varje individs integritet och rättighet.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 1998/99:148 om tandvård
          </note>
          <note>
            Anf. 64 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Kerstin Heinemann har frågat mig om jag är beredd
            att vidta åtgärder för att hindra utvecklingen mot försämrade
            möjligheter att få hjälp av socialtjänsten för att få tandvård.
          </note>
          <note>
            Kerstin Heinemanns fråga är föranledd av Socialstyrelsens uppföljning
            av ändringar i socialtjänstlagen som trädde i kraft den 1 januari
            1998. Studien är en första kartläggning av hur kommunerna under
            våren
          </note>
          <note>
            1998 ändrat sin praxis och sina riktlinjer för socialbidrag.
            I studien framkommer att många kommuner blivit mer restriktiva
            när det gäller bistånd till tandvård. Alltfler kommuner ger endast
            hjälp till akut tandvård, och bedömningen av vad som skall betraktas
            som akut tandvård varierar mellan kommunerna. Detta är mycket
            oroande.
          </note>
          <note>
            För att en skälig levnadsnivå enligt socialtjänstlagen skall
            kunna uppnås måste behovet av akut tandvård tillgodoses. Behovet
            av bastandvård eller mer omfattande tandvård kan dessutom för
            den enskilde i vissa fall vara av avgörande betydelse för att
            han eller hon skall tillförsäkras en skälig levnadsnivå. En dålig
            tandstatus kan många gånger vara ett hinder för den enskildes
            möjligheter att kunna försörja sig och leva ett självständigt
            liv. Huvudprincipen i socialtjänstlagen är att man skall göra
            en individuell prövning av den enskildes behov. Riktlinjer kan
            bara vara vägledande. Därför kan kommunen ge bistånd även till
            mer omfattande tandvårdsbehandling. Detta är särskilt viktigt
            för dem som är beroende av socialbidrag under en längre tid.
          </note>
          <note>
            Tandvård som ges på socialtjänstens bekostnad får inte begränsas
            på ett sådant sätt att utanförskapet förstärks. Jag kan inte acceptera
            att tandstatus blir ett klassmärke för socialbidragstagare.
          </note>
          <note>
            När det gäller skillnader kommuner emellan bör
          </note>
          <note>
            Socialstyrelsens nyligen framtagna Allmänna råd, där begreppet
            akut tandvård tydliggörs, skapa förutsättningar för en mer likformig
            biståndsbedömning ute i landet.
          </note>
          <note>
            När regeringen behandlade propositionen Reformerat tandvårdsstöd
            utgick den från att Socialtjänstutredningen även kommer att behandla
            de ökade svårigheter som många människor har att betala sina tandvårdskostnader.
            Utredningen skall redovisa uppdraget senast den 31 maj 1999. Med
            hänsyn härtill är jag inte beredd att föregripa utredningens arbete
            genom att nu föreslå åtgärder på området.
          </note>
          <note type="speaker">
            Anf. 65 KERSTIN HEINEMANN (fp):
          </note>
          <note>
            Fru talman! Tack för svaret på min interpellation.
          </note>
          <note>
            Det som jag speciellt vill tacka för är de mycket klara signaler
            som socialministern ger i sitt svar angående människors möjligheter
            att få hjälp från socialtjänsten med nödvändig tandvård.
          </note>
          <note>
            Tänderna och munnens tillstånd är inte bara en estetisk fråga,
            utan också en fråga för hälsan. Tandvården och kostnaden för den
            har varit en fråga som har diskuterats mycket de senaste åren.
            Många människor med låga inkomster, även pensionärer med låg pension,
            känner en stor oro inför att få bekymmer med tänderna eller proteserna
            och vad man skall kunna göra då. Är det så att socialtjänsten,
            som utredningen visar, nu är ännu hårdare i bedömningarna är det
            mycket allvarligt. Det är inte heller så länge sedan många av
            oss upprördes över att vissa kommuner inte hjälpte till med lagning
            av tänder, utan man betalade bara tandutdragning.
          </note>
          <note>
            Som jag skrev i min interpellation anser jag att det är mycket
            oroande att möjligheten att få tandvård blir en klassfråga. Jag
            tycker att det är bra att socialministern i sitt svar så klart
            markerar att tandvård som ges på socialtjänstens bekostnad inte
            begränsas på sådant sätt att utanförskapet förstärks och att socialministern
            inte accepterar att tandstatus blir ett klassmärke för socialbidragstagare.
            Jag hoppas att många kommunalpolitiker tar det till sig.
          </note>
          <note>
            Problemet är att socialtjänsten gör olika bedömningar i olika
            kommuner. Det är naturligtvis viktigt att Socialstyrelsen tydliggör
            vad som är akut tandvård. Men människor blir ändå beroende av
            kommunernas bedömningar, och jag anser att det är bekymmersamt
            att det inte längre går att överklaga de beslut som fattas. Det
            tycker jag är inte minst viktigt för människors tilltro till socialtjänsten,
            speciellt när det som här handlar om människor i en livssituation
            som är mycket bekymmersam. Jag skulle därför vilja vädja till
            socialministern att han också funderar ordentligt över konsekvenserna
            av att överklagandemöjligheterna har tagits bort.
          </note>
          <note>
            Anf. 66 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Frågan om överklagandet hänger ihop med en större
            fråga som vi då och då diskuterar här i riksdagen, nämligen hur
            förhållandet är mellan de mål som vi fastställer, t.o.m. de lagar
            som fastställs i
          </note>
          <note>
            Sveriges riksdag, och kommunernas självbestämmanderätt. Jag tycker
            att det är ett problematiskt område. Men jag har flera gånger
            betonat att det som bör gälla är de nationella mål som fastställs
            här och den lagstiftning som fastställs här.
          </note>
          <note>
            Vi måste hitta ett bättre sätt att försäkra oss om att alla medborgare
            behandlas lika och får samma rättigheter, oavsett vilken kommun
            de lever i. Kommunen har sedan att avgöra på vilket sätt man skall
            leva upp till sina skyldigheter, hitta rätt organisatorisk form
            för det och hitta sina lösningar. Men medborgarens rättigheter
            skall inte vara beroende av i vilken kommun man bor.
          </note>
          <note>
            Jag vill påpeka att vi i anslutning till att vi skall behandla
            Socialtjänstutredningens betänkande får möjlighet att diskutera
            också hur vi i framtiden skall ställa oss till frågan om överklagande
            och hur det skall hanteras. Jag tycker inte att den nuvarande
            situationen är tillfredsställande.
          </note>
          <note type="speaker">
            Anf. 67 KERSTIN HEINEMANN (fp):
          </note>
          <note>
            Fru talman! Jag kan konstatera att socialministern och jag tycker
            likadant, att det är ett bekymmer att människor behandlas väldigt
            olika i vårt land. Självklart har politikerna ute i kommunerna
            ett stort ansvar att följa upp vad som händer inom socialtjänsten
            och att det sker på ett rättvist sätt utifrån de intentioner som
            vi bl.a. beslutar här i riksdagen.
          </note>
          <note>
            Samtidigt blir det så, när det är på det här viset, att regeringen
            och riksdagen också får ett speciellt ansvar för att se till att
            det ute i kommunerna blir som vi tycker.
          </note>
          <note>
            De uppgifter som nu kommer från Socialstyrelsen bekymrar mig
            ganska mycket. Det handlar ju inte bara om tandvården, utan om
            många av de andra tjänsterna också. Jag ser fram emot att vi kan
            titta närmare på hur vi skall kunna få en rättvis och lika bedömning
            av människor i svåra situationer, de som behöver vända sig till
            socialtjänsten.
          </note>
          <note>
            Tack!
          </note>
          <note>
            Överläggningen var härmed avslutad.
          </note>
          <note>
            Meddelande om interpellationerna 1998/99:135
          </note>
          <note>
            och 151
          </note>
          <note>
            Talmannen meddelade att svaren på interpellationerna 135 och
            151 inställdes på grund av sjukdom.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1998/99:48 Skattefrågor och investerarskydd
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 18 februari
          </note>
          <note>
            1998/99:176 av Beatrice Ask (m) till statsrådet Ingegerd Wärnersson
          </note>
          <note>
            S.k. vikariestopp i skolan
          </note>
          <note>
            1998/99:177 av Per-Samuel Nisser (m) till näringsministern
          </note>
          <note>
            Teknikutveckling inom energiområdet
          </note>
          <note>
            1998/99:178 av Siw Persson (fp) till justitieministern
          </note>
          <note>
            Den nationella insatsstyrkan
          </note>
          <note>
            1998/99:179 av Gun Hellsvik (m) till justitieministern
          </note>
          <note>
            Den nationella insatsstyrkan
          </note>
          <note>
            1998/99:180 av Gunnel Wallin (c) till justitieministern
          </note>
          <note>
            Den nationella insatsstyrkan
          </note>
          <note>
            1998/99:181 av Ragnwi Marcelind (kd) till justitieministern
          </note>
          <note>
            Den nationella insatsstyrkan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 2 mars.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 februari
          </note>
          <note>
            1998/99:373 av Hans Stenberg (s) till näringsministern
          </note>
          <note>
            EU-stöd
          </note>
          <note>
            1998/99:374 av Sten Tolgfors (m) till statsrådet Ingegerd Wärnersson
          </note>
          <note>
            Tvångsintegrering av barn med funktionshinder
          </note>
          <note>
            1998/99:375 av Johnny Gylling (kd) till socialministern
          </note>
          <note>
            Funktionshindrades tillgång till bankomater
          </note>
          <note>
            1998/99:376 av Ola Karlsson (m) till näringsministern
          </note>
          <note>
            Ärendehanteringen i Näringsdepartementet
          </note>
          <note>
            1998/99:377 av Kenth Skårvik (fp) till näringsministern
          </note>
          <note>
            Lotsutkiken vid Fiskebäcksvik i Bohuslän
          </note>
          <note>
            1998/99:378 av Åke Sandström (c) till näringsministern
          </note>
          <note>
            Taxibranschen
          </note>
          <note>
            1998/99:379 av Yvonne Ruwaida (mp) till finansministern
          </note>
          <note>
            Skatteregler för företag
          </note>
          <note>
            1998/99:380 av Åke Carnerö (kd) till försvarsministern
          </note>
          <note>
            Den svenska bataljonstaben i Makedonien
          </note>
          <note>
            1998/99:381 av Gudrun Lindvall (mp) till miljöministern
          </note>
          <note>
            Östersjön
          </note>
          <note>
            1998/99:382 av Yvonne Ruwaida (mp) till statsrådet
          </note>
          <note>
            Ulrica Messing
          </note>
          <note>
            Diskriminering av andra generationens invandrare
          </note>
          <note>
            1998/99:383 av Åke Carnerö (kd) till finansministern
          </note>
          <note>
            Ett svenskt yrkesfiskeavdrag
          </note>
          <note>
            den 19 februari
          </note>
          <note>
            1998/99:384 av Jan Backman (m) till kulturministern
          </note>
          <note>
            Handläggning av överklaganden
          </note>
          <note>
            1998/99:385 av Carl Fredrik Graf (m) till socialministern
          </note>
          <note>
            Detaljhandelsmonopolet för alkohol
          </note>
          <note>
            1998/99:386 av Inger Lundberg (s) till statsrådet
          </note>
          <note>
            Maj-Inger Klingvall
          </note>
          <note>
            Information till företagare om bostadsbidrag
          </note>
          <note>
            1998/99:387 av Inger Lundberg (s) till socialministern
          </note>
          <note>
            Alkohollagstiftningen
          </note>
          <note>
            1998/99:388 av Ester Lindstedt-Staaf (kd) till socialministern
          </note>
          <note>
            Pensionsreglerna
          </note>
          <note>
            1998/99:389 av Fanny Rizell (kd) till socialministern
          </note>
          <note>
            Bostadsbidrag och socialbidrag
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 mars.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 februari
          </note>
          <note>
            1998/99:260 av Lars Gustafsson (kd) till näringsministern
          </note>
          <note>
            Nytillverkning av delar till äldre bilar
          </note>
          <note>
            1998/99:321 av Ola Karlsson (m) till statsrådet Mona
          </note>
          <note>
            Sahlin
          </note>
          <note>
            Återbetalning av felaktiga avgifter
          </note>
          <note>
            1998/99:354 av Sten Tolgfors (m) till utrikesministern
          </note>
          <note>
            Robotar riktade mot Taiwan
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 2 mars.
          </note>
          <note>
            18 § Kammaren åtskildes kl. 12.18.
          </note>
          <note>
            Förhandlingarna leddes av tredje vice talmannen från sammanträdets
            början t.o.m. 9 § anf. 38 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
