<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--3</head>
          <docDate when="2021-09-15">2021-09-15</docDate>
        </div>
      </front>
      <body>
        <div>
          <note>
            § 1 Partiledardebatt
          </note>
          <note>
            Anf. 1 Statsminister STEFAN LÖFVEN (S):
          </note>
          <note>
            Herr talman! Jag vill börja med att citera Vilhelm Moberg från
            boken Din stund på jorden : ”Tag vara på ditt liv! Akta det väl!
            Slarva inte bort det! För nu är det din stund på jorden!”
          </note>
          <note>
            Det är vårt ansvar att ta vara på vår korta stund här på jorden,
            där vi tar hand om våra medmänniskor, vår natur och vår omvärld.
            Men vår gemensamma stund nu här på jorden håller på att förändras
            drastiskt. Den klimatkris som vi befinner oss i är akut. Det kommer
            att krävas mer av globalt samarbete, och det kommer att krävas
            ett rejält grönt samhällsbygge i vårt land – ett samhällsbygge
            som skapar ett bättre samhälle än det som vi en gång ärvde. Tillsammans
            ska vi ägna vår stund på jorden åt att rädda det viktigaste vi
            har, nämligen vår planet.
          </note>
          <note>
            Herr talman! För hundra år sedan blev Sverige en demokrati tack
            vare socialdemokraters och liberalers ihärdiga kamp. Trots att
            man tidigare hade haft svårt att samarbeta, och trots hårt motstånd
            från de konservativa, kunde man tillsammans genomföra demokrati
            i Sverige. Det är med politiska uppgörelser och koalitioner mellan
            demokratiska partier som vi kan ta vårt land framåt. Det är så
            svensk demokrati är uppbyggd. Det gäller än.
          </note>
          <note>
            Nu påstår en del partier att samarbete och kompromisser skulle
            vara att mixtra med demokratin eller att man ignorerar folkviljan,
            och vi har hört liknande påståenden från högerkonservativa ledare
            runt om i världen. Men det skapar misstro mot valresultatets legitimitet,
            och p å så sätt misstänkliggörs också v å ra institutioner och
            myndigheter. Vi ser hur det görs i flera länder. Nu ser vi att
            det också händer här.
          </note>
          <note>
            Herr talman! Samma partier vill också skifta fokus från det som
            har öppnat dörren för ett parti som vill ha sönder det som bygger
            Sverige starkt, det vill säga jämlikhet, frihet och demokrati.
            Det är ett parti som inspireras av länder som Polen och Ungern
            och den utveckling vi ser där nu, där demokratin urholkas steg
            för steg, där fria medier och akademin inskränks, där klimatkrisförnekelse
            och konspirationsteorier sprids, där kvinnors och hbtq-personers
            rättigheter kringskärs samt där hotet mot judar och andra grupper
            ökar. Jag kan förstå att man vill flytta fokus från just detta
            faktum, men väljarna har rätt att få veta vilka risker de partierna
            är beredda att ta när det gäller att ge avgörande makt åt ett
            parti som vill förstöra det som så många älskar med vårt land.
          </note>
          <note>
            Herr talman! Regeringen hade den stora äran att välkomna Tysklands
            förbundspresident Frank-Walter Steinmeier till Sverige i förra
            veckan. Han sa att friheten och rättsstaten måste erövras och
            aldrig kan betraktas som självklara, varken i Berlin eller i Stockholm.
          </note>
          <note>
            Tyskland vet hur skör demokratin är. Där har den breda högern
            stängt dörren mot högerextremismen. Den vägen hade den svenska
            högern också kunnat välja.
          </note>
          <note>
            Sverige är inte på något sätt vaccinerat mot den typen av antidemokratiska
            och auktoritära omvälvningar som vi ser runt om i vår värld. Demokratin
            kan inte tas för given. Den börjar och slutar med oss som medborgare.
          </note>
          <note>
            Herr talman! Jag är socialdemokrat därför att jag tror att vi
            tillsammans kan skapa en mycket bättre värld än vad vi hittills
            har sett. Jag vet att samhällsbygget aldrig blir klart. Vi måste
            ständigt ta vårt land framåt. Det finns stora utmaningar i vårt
            samhälle. Det finns revor i vår gemensamma välfärd. Det är alldeles
            för många människor som går arbetslösa. Den vedervärdiga gängkriminaliteten
            släcker människoliv. Inte minst råder det en akut klimatkris.
            Men ingen av de utmaningarna är för stora för att vi ändå ska
            kunna klara dem. Samhället är människans verk, som vi tillsammans
            kan skapa och förändra.
          </note>
          <note>
            Herr talman! Jag är också socialdemokrat för att jag vill bygga
            ett samhälle som är så starkt att människor slipper vara svaga.
            Det va r därför vi lade om politiken 2014 och påbörjade ett samhällsbygge
            för ett mer jämlikt och hållbart Sverige. Det är därför vi gör
            historiska satsningar på välfärden, och det är därför vi vill
            göra upp med högerns misslyckade marknadsexperiment som har skadat
            vår välfärd. Vi är alla beroende av en stark välfärd som finns
            där för oss från vaggan till graven. Det är därför vi ser till
            att den som blir arbetslös eller sjuk ska möta starkt stöd och
            tydliga krav, men inte fattigdom och hopplöshet. Vi vet att arbetsgivarna
            inte anställer människor för att de har blivit fattiga utan för
            att de har den utbildning som krävs för jobbet.
          </note>
          <note>
            Det är därför som Sverige ska leda den klimatomställning som
            hela världen måste göra. Den nyindustrialisering som pågår i Sverige
            visar att det går att både pressa ned utsläppen och skapa nya
            jobb.
          </note>
          <note>
            Det är därför vi satsar på fler poliser och hårdare straff, samtidigt
            som vi bekämpar grogrunden för gängkriminalitet med hela samhällets
            krafter. Vi lyssnar på polisen, som säger att det krävs krafttag
            för att stärka skola och socialtjänst så att nyrekryteringen till
            gängen kan brytas.
          </note>
          <note>
            Vägvalet om ett år kommer att stå mellan ökad sammanhållning,
            gemenskap och trygghet eller en öppen dörr för krafter som hotar
            det vi älskar mest med Sverige, nämligen välfärden, gemenskapen
            och tilliten. Det kommer att vara ett vägval för vilket Sverige
            vi vill ha.
          </note>
          <note>
            Herr talman! Jag är socialdemokrat därför att jag vet att vi
            människor har så mycket mer gemensamt än vad som skiljer oss åt.
            Jag är socialdemo ­ krat därför att jag tycker att alla har rätt
            till trygghet och gemenskap. Vi kan välja hur vi vill ta till
            vara vår stund på jorden, om vi vill ägna vår stund åt att spä
            på misstro och låta splittringen öka eller om vi vill bygga ett
            starkare samhälle, en mer hållbar värld och en starkare gemenskap.
            Jag vet vad jag väljer att ägna min stund på jorden åt.
          </note>
          <note>
            (Applåder)
          </note>
          <note>
            Anf. 2 ULF KRISTERSSON (M):
          </note>
          <note>
            Herr talman! Efter många års arbete i svensk politik är det här
            Stefan Löfvens sista riksdagsdebatt. I Sverige har vi en tradition
            som jag gillar, nämligen att skilja på sak och person. Man kan
            ogilla en åsikt men respektera människan bakom åsikten. Det här
            ligger nära yttrandefrihetens klassiska ideal: Jag håller inte
            med om vad du säger, men jag är beredd att gå i döden för din
            rätt att säga det.
          </note>
          <note>
            Låt mig återkomma till Stefan Löfven lite senare i dag.
          </note>
          <note>
            I dag måste vi också utvärdera regeringens resultat. Det är dags
            att göra bokslut över deras sju år vid makten. Ingenting har påverkat
            Sverige lika mycket under dessa år som den grova kriminaliteten.
            Sedan regeringen tillträdde 2014 har gängbrottsligheten både bildligt
            och bokstavligt exploderat. Sverige har fler dödsskjutningar än
            något jämförbart land. Denna sommar var den blodigaste i svensk
            historia.
          </note>
          <note>
            Det här sprider skräck i bostadsområden och kvarter. Sprängningar
            och skjutningar är de mest extrema uttrycken, men vi ser det på
            fler områden. De senaste sju åren har sexualbrotten tredubblats
            och rån mot barn mer än fördubblats. Allt fler föräldrar låter
            inte barnen gå hem själva.
          </note>
          <note>
            Ingen här inne vill att det ska vara så här, självklart inte.
            Men den här regeringen har inte prioriterat det riktigt viktiga
            för vårt land, inte orkat fatta de viktiga besluten.
          </note>
          <note>
            För mig är det provocerande att lägga miljarder på en familjevecka
            när det verkliga problemet är att det skjuts ihjäl en person varje
            vecka. Samti ­ digt närmar sig långtidsarbetslösheten 200 000
            personer. Det är den högsta siffran i svensk historia. Vi har
            EU:s fjärde högsta arbetslöshet efter Grek ­ land, Italien och
            Spanien – en bit från EU:s lägsta. Barnfattigdom och trångboddhet
            breder ut sig i Sveriges utsatta förorter. Problem som Sverige
            en gång har löst kommer nu tillbaka. Och år efter år missar regeringen
            de svenska klimatmålen. Enligt Klimatpolitiska rådet byggs det
            upp en ut ­ släppsskuld. Fossilfri kärnkraft avvecklas. Det leder
            till ökade utsläpp. Gång på gång drabbas Sverige av elbrist.
          </note>
          <note>
            Det här är ett rätt dystert bokslut. Visst finns det ljusglimtar.
            Svenska statsfinanser står sig starka i Europa, och det råder
            numera bred enighet om att stärka försvaret. Det är bra. Men annars
            är problemen stora, och de har blivit värre. Det här menar inte
            bara jag och Moderaterna. Undersökning efter undersökning visar
            att en stor majoritet av svenska folket tycker att Sverige utvecklas
            åt fel håll.
          </note>
          <note>
            Men misströsta inte! Alla bokslut öppnar för en ny start, och
            Moderaterna är redo att samla människor till uppgiften att få
            ordning på Sverige. Det här kräver inga underverk, men det kräver
            en regering som förstår problemen och tar tag i dem, som säger
            som det är, som har fokus på sakfrågorna och som kan prata med
            alla för att också få någonting gjort. Om polarisering, splittring
            och politiskt spel hade löst några problem skulle Sverige i dag
            inte ha några problem alls.
          </note>
          <note>
            Arbetet med att få ordning på Sverige måste börja omedelbart
            efter valet. Tre frågor är viktigare än alla andra.
          </note>
          <note>
            Allra först brottsligheten. Sverige har grövre kriminalitet än
            andra länder men också svagare lagstiftning. Justeringar i marginalen
            räcker inte. Moderaterna vill använda Sveriges egen terrorlagstiftning
            mot de kriminella gängen, lagar som redan finns i Danmark och
            Finland. Gängmedlemmar ska punktmarkeras. De ska avlyssnas, och
            vi ska göra hembesök. De som är medlemmar i kriminella gäng men
            inte svenska medborgare ska utvisas. Vi ska införa visitationszoner,
            dubbla straff för gängkriminella och många fler poliser, som får
            helhjärtat stöd i sitt viktiga arbete.
          </note>
          <note>
            Den andra stora frågan är långtidsarbetslösheten. Sverige behöver
            en ekonomisk politik för jobb och företagande och mot utanförskap
            och bidragsberoende. Då behövs ett bidragstak och sänkt skatt
            på låga inkomster så att det alltid lönar sig bättre att jobba
            än att leva på bidrag. Och alla som är nya i Sverige ska lära
            sig svenska språket för att bli anställbara och kunna förstå både
            rättigheter och skyldigheter. Därför kommer vi att införa språkkrav
            och att man steg för steg får jobba sig in i välfärden. En ny
            regering kommer att minska invandringen, annars kommer vi aldrig
            att klara av integrationen.
          </note>
          <note>
            Den tredje frågan är hur Sverige ska bli bäst i världen på omställning
            och grön tillväxt. Klimatförändringarna är ett hot mot mänskligheten.
            Den senaste FN-rapporten bekräftar de tidigare. Samtidigt vet
            vi nu mer om lösningarna, och engagemanget har aldrig förr varit
            lika starkt. Alla vill bidra till omställningen – medborgare och
            medarbetare, konsumenter och leverantörer, företag och aktieägare.
            Svenska bolag investerar miljarder i hållbarhet. Nu måste politiken
            gå hand i hand med näringslivet.
          </note>
          <note>
            En ny regering kommer att garantera ren, stabil elförsörjning
            och försvara all fossilfri elproduktion – vattenkraft, vindkraft
            och kärnkraft. Vi kommer att förenkla tillståndsprocesser och
            ta bort byråkratiska hinder, och vi kommer att stå upp för svenskt
            skogsbruk och enskild äganderätt.
          </note>
          <note>
            Kriminaliteten, arbetslösheten och klimatet – det är de tre områden
            där Sverige måste få ny kurs och ny start. Det kommer att ta tid,
            och därför måste vi börja nu. Det kommer att bli svårt, men det
            är inte omöjligt. Vi kommer att jobba dag och natt för att vända
            utvecklingen och få ordning på Sverige.
          </note>
          <note>
            (Applåder)
          </note>
          <note>
            Anf. 3 JIMMIE ÅKESSON (SD):
          </note>
          <note>
            Herr talman! Sju år av fagra tal. Sju år av löften som aldrig
            har genomförts, och vi står här med facit. Vi står här med en
            otrygghet som sprider sig som en löpeld genom landet. Platser
            där vi växte upp, platser där vi kände oss trygga, är i dag på
            många håll runt om i landet fullkomligt söndertrasade av otrygghet
            och misär.
          </note>
          <note>
            En våg av dödsskjutningar och andra grova våldsbrott sveper över
            landet. Bara under augusti begicks tio dödsskjutningar. Det är
            den högsta siffra som uppmätts för en enskild månad sedan vi började
            mäta. Det finns över 250 öppna mordutredningar bara i Stockholm.
            Skottlossning på allmän plats bland oskyldiga medborgare pågår
            mer eller mindre oavbrutet.
          </note>
          <note>
            Lägg till detta alla bortglömda vardagsbrott som inte ger stora
            rubriker: inbrott i hem och i bilar, cyklar som stjäls, bedrägerier,
            hot och ofredanden från högljudda så kallade ungdomsgäng, barn
            som blir rånade på kläder och värdesaker och utsätts för sexuella
            övergrepp och så vidare.
          </note>
          <note>
            Kriminella gäng tar över gator, kvarter och hela stadsdelar.
            För bara någon vecka sedan drabbade två klaner samman i Lund.
            De gjorde upp utanför akuten mitt på ljusa dagen. Man tror ju
            knappt att det är sant, herr talman. Skräcken och rädslan håller
            på att vinna.
          </note>
          <note>
            Allt det här leder naturligtvis till mer av otrygghet. Det gör
            att vanligt, hederligt folk tvingas anpassa sina liv – inte utifrån
            hur de själva vill leva sina liv utan utifrån hur de kriminella
            bestämmer att de ska leva.
          </note>
          <note>
            Sverige får inte fortsätta kapitulera inför empatilösa individer
            som hör hemma bakom lås och bom. Och vi måste, herr talman, våga
            se verklighe ­ ten som den faktiskt är.
          </note>
          <note>
            Den nyss presenterade Brårapporten om brottslingars bakgrund
            ger en del nyttiga ledtrådar. En majoritet, alltså de allra flesta,
            av alla brottsmisstänkta utgörs av personer med utländsk bakgrund.
            En majoritet av dem som är misstänkta för grov kvinnofridskränkning
            och en majoritet av alla misstänkta för våldtäkt utgörs av personer
            med utländsk bakgrund. Bland män som är andra generationens invandrare
            med bakgrund i Afrika var nästan var tredje person misstänkt för
            brott under mätperioden 2015–2018. Det är en mätperiod på fyra
            år. Var tredje.
          </note>
          <note>
            Det här har regeringar, både den vi har nu och de vi haft tidigare,
            blundat för i decennier och sopat under mattan. Man har vägrat
            utreda därför att Stefan Löfven och de andra helt enkelt inte
            ville veta vad de har ställt till med för Sverige och för svenskarna.
            Men hur obekvämt det än är för övriga partier i den här församlingen,
            herr talman, är det ett faktum att vi hade rätt och ni hade fel.
            Det är så enkelt. Och när vi får möjlighet att styra Sverige kommer
            vi inte bara att ha rätt. Vi kommer också att göra rätt.
          </note>
          <note>
            Sverige har 300 000 fattigpensionärer, och de allra flesta av
            dem är kvinnor. En majoritet av svenskarna är oroliga för sin
            pension. Vi har en av Europas högsta pensionsåldrar, samtidigt
            som vi har ett av Europas högsta skattetryck. Det är inte värdigt
            ett välfärdsland som Sverige att behandla sina gamla på det sättet
            – det är faktiskt ren ynkedom.
          </note>
          <note>
            Jag kan och vill, herr talman, här och nu avge ett löfte till
            Sveriges alla nuvarande och blivande pensionärer. Pensionerna
            blir en avgörande fråga för oss i framtida samarbeten. Den som
            söker Sverigedemokraternas stöd bör således dela den prioriteringen.
          </note>
          <note>
            I detta sammanhang, herr talman, är det såklart helt centralt
            att fler i Sverige jobbar. Men det som skulle bli Europas lägsta
            arbetslöshet är nu i stället en av Europas högsta. Det går inte
            att blunda längre. Vi har 700 000 invandrare i det här landet
            som inte är självförsörjande. Det säger sig självt, herr talman,
            att detta skapar oerhörda obalanser i välfärden och i alla delar
            av samhället.
          </note>
          <note>
            Vi behöver en ny regering!
          </note>
          <note>
            (Applåder)
          </note>
          <note>
            Anf. 4 ANNIE LÖÖF (C):
          </note>
          <note>
            Herr talman! Äntligen! Under mina tio år som partiledare har
            jag och andra centerpartister allt som oftast varit helt ensamma
            om att lyfta fram vår svenska landsbygd. Men nu kan vi äntligen
            ana en förändring, när allt fler partier och politiker lyfter
            blicken och tar in hela landets perspektiv. Detta är välkommet
            och viktigt, för det handlar om villkoren för de många miljoner
            människor som lever utanför våra större städer. Det handlar om
            de livsviktiga delar av vårt land där skogen, malmen, energin
            och maten finns. Vår landsbygd förtjänar större uppmärksamhet
            från fler – inte bara genom fina ord och kortare besök, utan genom
            en konstruktiv politik som gör skillnad i människors vardag och
            tar vår landsbygd, glesbygd och hembygd med på resan framåt.
          </note>
          <note>
            Här finns nämligen så mycket av det som är avgörande för ett
            starkare Sverige. Här finns företagarkraften och innovationskraften,
            och här finns det hållbara jordbruket. Lantbruken och skogarna
            ger oss förnybara bränslen och klimatsmarta byggmaterial. Lägre
            skatter, mindre krångel, smarta lösningar och gröna investeringar
            för alla som lever av och på vår landsbygd är helt avgörande,
            både för enskilda människors frihet och framgång och för hela
            Sveriges framgång.
          </note>
          <note>
            Det är därför Centerpartiet är så tydligt med att vi vill göra
            strandskyddet mer rättvist för att ge fler makten och möjligheten
            att bo, bygga och utveckla sitt liv runt om i landet, plocka bort
            vansinniga regler som slår mot landsbygden i allmänhet och Norrlands
            inland i synnerhet och ge framtidstro och frihet för fler.
          </note>
          <note>
            Det är också därför vi försöker fortsätta kämpa för en stärkt
            äganderätt för Sveriges skogsägare – för människor som vårdat
            och brukat sin skog på ett hållbart sätt i generationer och som
            länge varit, och fortfarande är, garanten för både jobben och
            den biologiska mångfalden och samtidigt förser oss med skogens
            förnybara resurser. Vi måste ta till vara kraften hos varje människa,
            oavsett var i landet hen väljer att bo.
          </note>
          <note>
            Vi måste också knyta ihop vårt land bättre för att utnyttja dessa
            krafter på bästa sätt. Vi måste fortsätta att investera i vägar,
            järnvägar och fiber och i en fungerande skola och tillgänglig
            vård i hela landet och se till att tryggheten gäller alla, på
            landsbygden och i våra utsatta områden och förorter.
          </note>
          <note>
            Vi måste kraftigt bygga ut våra svenska elnät, öka vår elproduktion
            och se till att ren, förnybar el kommer hela Sverige till del,
            från norr till söder och från tung basindustri till innovativa,
            gröna startups – exempelvis till den hangar på Säve flygplats
            utanför Göteborg där man nu är med och skapar vår gröna framtid.
            I företaget Heart Aerospaces lokaler byggs nämligen ett helt elektriskt
            flygplan, som när det är klart kommer att kunna flyga 40 mil på
            en laddning, helt utan koldioxidutsläpp. Redan nu har världens
            tredje största flygbolag, United Airlines, tecknat upp sig för
            100 plan. Det gröna, klimatsmarta flyget håller på att bli verklighet,
            och ett svenskt företag är med och leder utvecklingen.
          </note>
          <note>
            Så kan resultatet av tuffa, långsiktiga klimatmål och en tillväxtorienterad,
            ambitiös företagspolitik se ut. Så kan innovation, teknik och
            enskilda människors kraft göra skillnad och ta Sverige och världen
            framåt mot att bli grönare, smartare och smidigare.
          </note>
          <note>
            Ska vi klara att lösa den klimatkris som gjort sig smärtsamt
            påmind under sommaren finns det ingen annan väg framåt. Då måste
            vi från politikens sida tydligt peka ut en riktning, med ambitiösa
            klimatmål och för minskade utsläpp. Vi måste fortsätta att investera
            i ny teknik som vätgas och minusutsläpp och fortsätta att bygga
            ett ännu starkare samarbete i EU, som kan gå före och samtidigt
            pressa stora utsläppsländer som Kina att verkligen ställa om.
            Då måste vi fortsätta att ge kraften och friheten till företag
            att kunna leda den tekniska utvecklingen.
          </note>
          <note>
            Centerpartiet kommer att fortsätta vara en grön, liberal, självständig
            kraft för detta – för ett Sverige som går framåt för klimatet,
            tryggheten och landsbygden och för ett Sverige som håller ihop,
            där vi fortsätter att utvecklas tillsammans. Vi kommer att vara
            en konstruktiv kraft för fler öppna, ärliga samarbeten i mitten
            av svensk politik. Vi vet nämligen att det är där kraften och
            idéerna finns för att komma framåt och se att Sverige ska vara
            en grön förebild i omvärlden och för att ta människor ut ur misstro
            och otrygghet och ta till vara all den enorma kraft som finns
            över hela landet. Vi kommer att vara en kraft för att morgondagens
            Sverige också är möjligheternas Sverige – och då menar vi hela
            Sverige.
          </note>
          <note>
            (Applåder)
          </note>
          <note>
            Anf. 5 NOOSHI DADGOSTAR (V):
          </note>
          <note>
            Herr talman! Det är ett år kvar till ordinarie val; om det blir
            fler val innan dess låter jag vara osagt. Vi har en historiskt
            svag regering, som har valt att inte ta stöd av en majoritet i
            Sveriges riksdag. Denna regering kom ­ mer att lämna efter sig
            massarbetslöshet, vilda västern i det svenska skol ­ systemet
            och en underbemanning i omsorgen, som sliter på både vårdtaga
            ­ re och anställda.
          </note>
          <note>
            I dagarna kommer inkomstpensionstillägget, som enligt regeringen
            uppgår till 600 kronor. Men bara drygt hälften av pensionärerna
            berörs, och de med lägst inkomster får ingenting alls. De allra
            flesta får väsentligt mindre än de 600 kronorna.
          </note>
          <note>
            Vi vet hur vardagen ser ut för många av Sveriges pensionärer
            – Expressen skrev om det för drygt en månad sedan. Det handlar
            om svårt sjuka Maria, som arbetat i skolan och nu använder sparpengar
            för att ha råd att köpa mat. Det handlar om undersköterskan Irma,
            som fortfarande jobbar timmar och är hemlös, och om busschauffören
            Lars, som är 69 år gammal och har en värkande kropp men måste
            fortsätta jobba för att det ska gå ihop. I husvagnar bor pensionärer
            som inte har råd med annat.
          </note>
          <note>
            Hur kan Socialdemokraterna kalla det lilla tillägget för en satsning
            på Sveriges pensionärer? Att få en extra femtiolapp kan inte vara
            det som gör hela skillnaden för Lars.
          </note>
          <note>
            Vi är det land i EU där man jobbar längst. Ändå ligger vi i EU:s
            bottenliga avseende pensioner. Varför håller så många partier
            i riksdagen, från höger till vänster, fast vid det nuvarande,
            dysfunktionella pensionssystemet? Dessutom har socialdemokrater
            och moderater under denna mandatperiod gått ihop för att höja
            pensionsåldern, vilket förstås var ett stort misstag.
          </note>
          <note>
            Inför höstens budget har Vänsterpartiet varit tydligt med att
            den lägsta pensionen måste höjas, för att steg för steg höja de
            svenska pensionerna. Sveriges seniorer förtjänar bättre.
          </note>
          <note>
            Herr talman! De senaste 15 åren har det faktiskt inte spelat
            någon roll om det har varit moderater eller socialdemokrater som
            har suttit i regeringsställning. De har båda genomfört drakoniska
            försämringar i sjukförsäkringen och utförsäkrat svårt sjuka personer.
          </note>
          <note>
            Det är Sveriges löntagare och företagare som själva betalar in
            till sin sjukförsäkring. Den är deras, och den ska utfalla vid
            sjukdom, skador och olycksfall. Förra året, mitt i en hälsokris
            och en pandemi, slog Försäkringskassan nya rekord i avslag på
            ansökningar om sjukpenning.
          </note>
          <note>
            Socialförsäkringsministrarna har hetat Ulf Kristersson och Annika
            Strandhäll. De har båda svikit svårt sjuka personer i behov av
            vård och rehabilitering. Jag känner själv två sådana personer.
            De har fått cancerdia ­ gnoser som har krävt omfattande behandling.
            De har båda tvingats använ ­ da sin kvarvarande tid och kraft
            till att bråka med Försäkringskassan, som inte godkänner intyg
            och vill att de ska säga upp sig och bli arbetslösa på heltid
            i stället för att jobba på deltid i sitt nuvarande arbete och
            tillvarata den arbetsförmåga de faktiskt har. De stelbenta reglerna
            har blivit en mar ­ dröm.
          </note>
          <note>
            Sjukförsäkringen måste omedelbart renoveras, och det är bra steg
            på vägen som regeringen nu tar i statsbudgeten, där man går Vänsterpartiet
            till mötes i flera delar. Men än mer krävs för att löntagarnas
            egenfinansie ­ rade sjukförsäkring ska bli en försäkring att lita
            på.
          </note>
          <note>
            Därutöver är det förstås en självklarhet att den a-kassa som
            nu finns behöver permanentas. I en modern ekonomi som hela tiden
            utvecklas kan arbeten komma och gå, inte minst när nu näringslivet
            kommer att genomgå en grön omställning. Det kräver en tillförlitlig
            a-kassa, och jag utgår från att regeringen kommer att ge beskedet
            att a-kassan kommer att permanentas i höst och inte väljer att
            avstå bara för att använda frågan i valrörelsen.
          </note>
          <note>
            Sveriges löntagare behöver få veta i dag att de är skyddade.
            De ska inte vara del i en socialdemokratisk valstrategisk teaterföreställning.
            Pensio ­ ner, sjukförsäkring och a-kassa behöver renoveras för
            att återupprätta den svenska modellen. Sverige behöver byggas
            starkt igen.
          </note>
          <note>
            Anf. 6 EBBA BUSCH (KD):
          </note>
          <note>
            Herr talman! Om 361 dagar går svenska folket till val. Om 361
            dagar är det demokratins högtidsdag, och vi får äntligen rösta.
            Om 361 dagar får svenska folket säga sitt om den här regeringen
            och om det rödgröna styre som nu bestämt i snart åtta år.
          </note>
          <note>
            Den fråga som varje väljare måste ställa sig är om Sverige har
            blivit bättre eller sämre – ett bättre eller ett sämre land under
            de rödgrönas ledarskap. Fungerar välfärden bättre, fungerar landets
            styre bättre, görs de investeringar som krävs för att säkra jobben
            i framtiden, och är vi tryggare?
          </note>
          <note>
            Var och en måste göra sin utvärdering av den här mandatperioden.
            Det är en del av ens uppgift som medborgare, men jag uppmanar
            var och en att titta på verkligheten. På frukten känner man trädet.
          </note>
          <note>
            Jag vet att det finns en del personer som lite grann tappat tron
            på politiken. De ser många försämringar av vår välfärd och trygghet,
            men de vill tro på att förändring är möjlig. De är missmodiga
            men letar efter ett modigt alternativ. De känner i hjärtat att
            politiken måste ta ansvar och våga göra mer, och de letar efter
            ett alternativ med hjärtat på rätta stället. Men vem ska man tro
            på egentligen?
          </note>
          <note>
            Jag kommer aldrig att lova guld och gröna skogar. Den som påstår
            att den kan göra allting perfekt lovar mer än den kan hålla. Men
            jag kan berätta om fyra principer som kommer att vägleda oss,
            oavsett vad framtiden för med sig.
          </note>
          <note>
            Den första är att kristdemokrati handlar om andra. Vi är inte
            och har aldrig varit ett parti organiserat runt klass eller egenintresse.
            Vi drivs av att göra livet bättre för andra, våra medmänniskor,
            och av att skapa samhällsgemenskap. Det är därför vi alltid lyfter
            fram vikten av familjen, en fungerande vård, trygghet och omsorg
            om de allra mest utsatta i vårt samhälle.
          </note>
          <note>
            Den andra principen handlar om att vi är beredda att tala med
            alla. Vi är beredda till uppgörelser med alla och att samarbeta
            med alla partier här i Sveriges riksdag om det är vad som krävs
            och vad som är bäst för Sverige. Politik handlar inte om att posera
            med fina ideal – politik handlar om att göra skillnad på riktigt.
          </note>
          <note>
            Den tredje principen är att vi är beredda att lämna samma samtal
            och samarbeten och gå ut ur rummet om krav skulle ställas som
            strider mot våra grundvärderingar. Uppgörelser har inget egenvärde.
            Uppgörelser om fel politik för Sverige är just fel för Sverige.
            Vi är beredda att göra uppgörelser som för Sverige framåt.
          </note>
          <note>
            Den fjärde principen är: Om möjligheten uppstår kan man lita
            på att KD kommer att ta chansen. Vi kommer att ta chansen att
            förändra Sverige till det bättre. Politiska alternativ utan mod
            att agera är också utan mod att leda.
          </note>
          <note>
            Vi ryggar inte tillbaka inför de akuta problem som många gånger
            har lamslagit de rödgröna. Vi kommer att kapa vårdköerna, skapa
            en fungerande rättspolitik, säkra framtiden för en klimatsmart
            kärnkraft och ge oss en långsiktigt hållbar migrationspolitik.
          </note>
          <note>
            Söker du efter ett modigt alternativ till fyra år till med de
            rödgröna finns vi kristdemokrater. Vi lovar inte allt åt alla,
            men vi håller vad vi lovar.
          </note>
          <note>
            Två personer som inte har gett upp hoppet om förändring är Staffan
            Danielsson, tidigare riksdagsledamot och förbundsstyrelseledamot
            i LRF , och Mikael Bäckström, i dag ordförande för LRF Entreprenad.
            De har kommit från Centerpartiet för att bidra till en borgerlig
            valvinst. Jag medger: Det är inte ett fullskaligt bondeuppror
            än, men budkavlen går. Vi välkomnar dem, och vi välkomnar alla
            andra som vill se en politik för att hela Sverige ska fungera.
            Häng med till Kristdemokraterna!
          </note>
          <note>
            Det är 361 dagar kvar till valet. Vill du få förändring? Vill
            du få slut på skjutningarna? Vill du att vårdköerna ska kapas,
            så att hela Sverige ska fungera? Vill du att det ska bli annorlunda
            än i dag? Ja, då måste också fler rösta annorlunda än i dag.
          </note>
          <note>
            Vill du ha mer av samma, okej, rösta på samma gäng då, men vill
            du ha förändring, rösta för förändring!
          </note>
          <note>
            Vi har inte gett upp hoppet. Vi vet att vi kan vända detta. Tillsammans
            kan vi skapa ett Sverige att lita på, ett Sverige där hela Sverige
            fungerar.
          </note>
          <note>
            (Applåder)
          </note>
          <note>
            Anf. 7 JOHAN PEHRSON (L):
          </note>
          <note>
            Herr talman! Om två veckor öppnas Sverige igen till ett mer uppdaterat
            normalläge, åtminstone för alla människor som har kunnat och ansvarsfullt
            valt att vaccinera sig. Det är en svår tid som vi nu förhoppningsvis
            lämnar bakom oss. Det har varit en pandemi som har krävt stora
            insatser och uppoffringar för många människor, inte minst inom
            vård, skola och omsorg.
          </note>
          <note>
            Företag, kulturverksamheter, samfund, föreningar och idrott har
            pres ­ sats till bristningsgränsen, och ibland har den gränsen
            passerats. Social omsorg har pressats hårt. Nu finns det mycket
            för oss här att göra för att återupprätta äldreomsorg och LSS.
          </note>
          <note>
            Men vi står inför samhällsproblem som nu har bitit sig fast i
            Sverige, samhällsproblem som suger märgen och framtidstron ur
            människor. Det gäller inte minst skolan. Vi måste återskapa ordning
            och reda i klassrummet, i korridoren och på skolgårdarna.
          </note>
          <note>
            Vi möts återkommande av rapporter om socialt kaos och våld, som
            de senaste händelserna i Eslöv, Malmö, Nässjö och Hallsberg. Liberalerna
            har presenterat ett ordnings- och trygghetslyft för skolan med
            tio konkreta åtgärder för ett klassrum för lärande, där både elever
            och lärare ska kunna känna sig trygga.
          </note>
          <note>
            Lärarnas arbetssituation och elevernas mående kräver att Sveriges
            lärare får stöd med annat än just undervisningen. Det krävs fler
            karriärvägar, stärkt löneutveckling och ökad rätt till vidareutbildning.
          </note>
          <note>
            Låt staten omedelbart ta över ansvaret för de 28 skolor som fanns
            med i Skolinspektionens rapport om de verksamheter som har allra
            störst utmaning när det gäller att leverera kunskap till våra
            unga! Men vi ska aldrig backa från kunskapskraven. Underutbildning
            och det faktum att tiotusentals barn varje år inte får den kunskap
            som de förtjänar är ett betydande problem. När 15 procent inte
            klarar godkänt i grundskolan är inte lösning ­ en att sänka kraven
            för att komma in på gymnasiet, utan det är att stärka kunskapsinsatserna
            i grundskolan.
          </note>
          <note>
            Med 20 år av omfattande invandring och otillräcklig integrationspolitik
            har det v u x i t fram utanförskap, tyvärr massarbetslöshet och
            parallellsamhällen i Sverige. Det är i dessa sociala fakta som
            de kriminella gängen hämtar sin faktiska fysiska näring. Det är
            i den mentala istiden som unga människor blir lättfångade byten
            för grovt kriminella, allt i en dödsspiral mot kaos och avrättningar
            på våra gator. Det är i de här miljöerna som de skötsamma och
            strävsamma människorna löper störst risk att drabbas av gängens
            skottsalvor.
          </note>
          <note>
            Vi har från Liberalerna lagt fram ett integrationspaket som vi
            kallar Förortslyftet, med mängder av satsningar. Det handlar om
            utbildning, yrkesutbildning, om hur man ska kunna gå från bidrag
            till jobb och om hur vi med tidiga språkinsatser, inte minst för
            barn, ska kunna se till att jobben kommer i centrum. Det är så
            vi lyckas med integrationen.
          </note>
          <note>
            Jag vill påstå att det säkert var fler än jag som kippade efter
            andan häromdagen. Förra veckan, mitt på ljusan dag, kunde vi i
            Lund se till synes fysiskt friska män slåss i upplopp mellan klaner.
            Det är många frågor som infinner sig, som handlar om det mesta
            som vi debatterar här inne: Varför var dessa människor inte på
            ett arbete denna måndag? Vad gjorde de där?
          </note>
          <note>
            Herr talman! Vi behöver mineral och svenska cementfabriker för
            att man ska kunna bygga nya järnvägar, tillverka batterier och
            öka takten i elektrifieringen. Sverige ska ambitiöst, på två decennier,
            slutligt byta ut olja och fossil gas mot kärnkraft, vind och sol.
            Elbehovet växer så det knakar i Sverige, hela året och på alla
            platser. Tyvärr saknar regeringen en verklighetsbaserad karta
            för hur detta ska gå till. Efter sju år ser vi ett kraftigt försvagat
            elsystem söder om Dalälven. Tack vare europeiskt samarbete tar
            elen inte slut i Sverige, men den blir allt oftare galet dyr där
            och då den behövs.
          </note>
          <note>
            Herr talman! Mina förhoppningar på denna regering är begränsade.
            Nästa år behöver Sverige en ny liberal borgerlig regering – en
            liberal borgerlig regering som är beslutsam när det gäller att
            ta tag i de problem som i grunden gör Sverige till ett fattigare
            land. Vi måste garantera framtida välstånd, människors frihet
            och vår fysiska överlevnad.
          </note>
          <note>
            Herr talman! Liberalen Kerstin Hesselgren hade i dag, 100 år
            efter att hon klev in i riksdagens kammare, inte varit överdrivet
            imponerad av hur vi möter dagens samhällsproblem. Det är därför
            det krävs en ny start för Sverige.
          </note>
          <note>
            (Applåder)
          </note>
          <note>
            Anf. 8 MÄRTA STENEVI (MP):
          </note>
          <note>
            Herr talman! Sommaren 2018 beräknas cirka 600 svenskar ha dött
            som en följd av den extrema värmeböljan. Sedan dess har extremvädren
            fortsatt, och runt om i världen ser vi fler och fler dramatiska
            exempel på skogsbränder, översvämningar och torka med ett enormt
            mänskligt lidande som följd.
          </note>
          <note>
            Klimatkrisen händer nu. Därför måste varje partis klimatpolitik
            mätas mot ifall den gör att Sverige når upp till sina åtaganden
            i Parisavtalet – nu. Klimatpolitik är att välja. Vi kan välja
            att satsa på tåg och kollektivtrafik i hela landet och på att
            bygga hus i trä, vindkraft till havs och fler laddstolpar. Vi
            kan välja att sätta ett definitivt stopp för att utvinna fossila
            bränslen. Vi kan välja att skärpa våra klimatmål för att tillsammans
            sikta mot nollutsläpp om 14 år. Eller så kan man förstås dra ned
            på järnvägsunderhållet, sänka bensinskatten och behålla dieselsubventionerna,
            som den självutnämnda så kallade gröna högern gör. Det är för
            övrigt ett roligt namn, precis när man trodde att Folkpartiets
            namnbyte var något slags rekord.
          </note>
          <note>
            Nej, det är skrämmande tydligt här i dag att det blåbruna blocket
            fortfarande hoppas på att någon annan ska göra något, någon annanstans
            och någon annan gång. Det, mina vänner, kan man inte kalla klimatpolitik.
          </note>
          <note>
            Herr talman! Klimatförändringarna är inte längre något som ligger
            framför oss. Klimatkrisen händer nu. Därför ökar vi stödet till
            kommunernas klimatanpassning från 25 till 500 miljoner kronor.
            Det är väldigt myck ­ et pengar, men det är ingenting mot vad
            vi kommer att behöva betala i framtiden om vi inte klarar att
            nå målen i Parisavtalet.
          </note>
          <note>
            Herr talman! Under sommaren i år sköts 17 personer ihjäl. Den
            organiserade brottsligheten håller hela områden i skräck och begränsar
            livet och vardagen. Regeringen har höjt straffet för över 50 brott.
            Fler åtgärder är på väg. Det handlar bland annat om hemliga tvångsmedel
            i preventivt syfte. Och bara så det ska vara väldigt, väldigt
            tydligt: Det finns ingen straffskärpning som jag inte är beredd
            att överväga om det kan stoppa gängen och våldet. Gäng som skjuter
            på gatorna ska sitta inne.
          </note>
          <note>
            Men när jag lyssnar på de blåbruna partierna i dag kan jag inte
            låta bli att fråga mig: Hur många unga män kommer att skjutas
            ihjäl sommaren 2036 om vi inte investerar i det förebyggande arbetet
            i dag? För just nu, i år, föds det pojkar i våra förorter som
            då kommer att gå i nionde klass. År 2036 ska de fylla 15, och
            de förtjänar att ha hela livet framför sig. Polisen, socialtjänsten
            och civilsamhället i områden där gängen härjar har i åratal varnat
            för konsekvenserna av att barn lämnas i sticket. Om vi inte tar
            ansvar för jämlikhet och framtidstro för alla barn kommer alldeles
            för många av dem att växa upp i barnfattigdom och gå i skolor
            med otillräckliga resurser och inte klara sin utbildning.
          </note>
          <note>
            Vi skjuter till 2 ½ miljard kronor till rättsväsendet, för här
            och nu behövs kraftiga insatser från polis och åklagare, bättre
            verktyg och mer resurser. Det är väldigt mycket pengar, men det
            är ingenting mot vad vi kommer att få betala om ännu en generation
            får gå förlorad och falla offer för gängen.
          </note>
          <note>
            Herr talman! Var tredje vecka dödas en kvinna av en man som hon
            har eller har haft en relation med. Nästan vart tionde barn växer
            upp med våld i hemmet, och nästan var sjätte elev i årskurs 9
            uppgav 2017 att de lever under någon form av hedersrelaterat våld
            och förtryck.
          </note>
          <note>
            Dessa siffror är toppen av ett isberg – av misshandel, psykisk
            terror, ekonomiskt våld och förföljelse. Det är ett isberg av
            sexköp, av dokumen ­ tation av brutala övergrepp på barn som säljs
            och köps, av trakasserier på arbetsplatser som metoo-hösten synliggjorde
            och av hat och hot på nätet.
          </note>
          <note>
            Regeringen presenterade i juni ett omfattande åtgärdspaket om
            40 punkter mot mäns våld mot kvinnor. Och i går kunde jag berätta
            att vi nu äntligen för första gången viker permanenta medel till
            arbetet med ett långsiktigt och systematiskt arbete mot våldet.
            Det är medel som kommer att gå till brottsbekämpning och skydd
            men också till förebyggande och förhindrande. Det är mycket pengar,
            men det är ingenting jämfört med det pris ett barn betalar som
            växer upp med en våldsam förälder och ingenting mot det yttersta
            pris som kvinnor som mördas betalar.
          </note>
          <note>
            Herr talman! Det är nu vi avgör vad det i framtiden kommer att
            kosta i liv och pengar. Det är nu vi kan göra skillnad, när vi
            både möter de akuta behoven och håller ögonen på framtiden.
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 9 Statsminister STEFAN LÖFVEN (S):
          </note>
          <note>
            Herr talman! Det svenska samhällsbygget är inte vaccinerat mot
            den politiska utveckling som vi ser i många andra länder. Vi är
            inte immuna mot de politiska idéer som vill gradera människors
            värde efter kön, hudfärg, religion eller klass.
          </note>
          <note>
            Om ett år är det val, och det är då väljarna ska ta ställning
            till vilket samhälle vi vill ha, om vi vill fortsätta att stärka
            det som så många älskar med Sverige – välfärden, tilliten, tryggheten
            – eller om vi vill få en politisk utveckling där vi riskerar att
            gå miste om mycket av det som vi älskar med vårt land. De djupgående
            förändringar som vi ser i flera länder uppstod inte över en natt.
            Det har skett stegvis; det kan också ske i Sverige.
          </note>
          <note>
            Herr talman! Även om det är nästan två månader kvar tills jag
            avgår vill jag ändå passa på att tacka alla som gör demokratin
            möjlig i vardag och i kriser som vi har fått hantera tillsammans.
            Jag tänker inte minst på den fruktansvärda terrorattacken på Drottninggatan.
            Jag tänker också på den pandemi som vi har hanterat tillsammans.
          </note>
          <note>
            Till mina partiledarkollegor, till alla riksdagsledamöter, till
            talmanskollegiet: Tack för alla debatter och för ert arbete för
            svensk demokrati!
          </note>
          <note>
            Till alla er som jobbar här i riksdagen, tjänstemännen, säkerhetspersonalen,
            lokalvårdarna, vaktmästare, kockar och serveringspersonal: Tack
            för ert viktiga i arbete för svensk demokrati!
          </note>
          <note>
            Det är som sagt ännu en bit kvar tills jag avgår, så jag ser
            fram emot fortsatta replikskiften. Jag ser också fram emot en
            frågestund här i nästa månad, som jag väl ungefär vet hur den
            kommer att gå. Jag vill ändå passa på att tacka så mycket!
          </note>
          <note>
            (Applåder)
          </note>
          <note>
            Anf. 10 ULF KRISTERSSON (M) replik:
          </note>
          <note>
            Herr talman! Jag vill säga några ord till Stefan Löfven i hans
            sista riksdagsdebatt som partiledare och statsminister.
          </note>
          <note>
            Låt mig först bara understryka det som nog alla här inne redan
            vet: Du har gjort en remarkabel karriär i svenskt samhällsliv.
            Enstämmiga vittnes ­ mål säger också att du aldrig har gjort det
            för din egen skull utan alltid för att plikten har kallat.
          </note>
          <note>
            Om partipolitikern Stefan Löfven kan man tycka olika. Alla vi
            partiledare är ganska vana vid ris och ros. Det ingår liksom i
            tjänstebeskrivningen. I stället skulle jag vilja uttrycka betydelsen
            av den lågmälde statsministern i samtal på tu man hand i Rosenbad
            eller i Sagerska. Alldeles särskilt satte jag stort värde på att
            du, när jag själv var nyvald, bjöd in mig till diskussion i svåra
            frågor, ibland med agenda, ibland utan agenda. Ibland nådde vi
            snabbt enighet. Ibland nådde vi det aldrig.
          </note>
          <note>
            Så måste politiken också kunna fungera – att utan åhörare försöka
            förstå den andres bevekelsegrunder även om man inte alltid kan
            dela slutsatsen och till och med ibland, hemska tanke, se styrkan
            i den andra sidans argument och svagheten i sina egna. Ni andra
            får inte missuppfatta mig: Det här hände alltså inte särskilt
            ofta. Men det hände tillräckligt många gånger för att ge mig en
            bild av personen och inte bara av rollen.
          </note>
          <note>
            Det, Stefan, uppskattade jag mycket, och för det vill jag tacka
            dig. Och jag kan garantera din egen efterträdare att jag kommer
            att agera exakt lika ­ dant.
          </note>
          <note>
            Politiskt har vi mest skillnader men musikaliskt mer gemensamt.
            I en tv-debatt 2018 fick vi gissa varandras favoritmusik, och
            du hade ju koll på min hängivenhet för Eskilstunabandet Kent.
            Med en liten ledtråd insåg jag att vi båda också gillar Ulf Lundell.
          </note>
          <note>
            Nu när du plötsligt får oändligt mycket tid över vill jag därför
            bidra med en musikalisk upplevelse. Den är svensk och internationell,
            den är historisk och nutida och den förenar oss svenskar i generation
            efter generation.
          </note>
          <note>
            När vi andra åker till Almedalen i juli nästa år och njuter av
            ännu en intensiv valrörelse tänkte jag att du och Ulla ska åka
            till London och se och höra Abbas nya album och nya konsert ABBA
            Voyage . Här är biljetterna – jag tror att ni båda kommer att
            gilla det. Tack, Stefan!
          </note>
          <note>
            (Applåder)
          </note>
          <note>
            Anf. 11 Statsminister STEFAN LÖFVEN (S) replik:
          </note>
          <note>
            Herr talman! Det värmde verkligen, och jag tror att Ulla tittar
            på och är lika glad som jag. Det ser vi verkligen fram emot!
          </note>
          <note>
            Jag vill kvittera de ord som Ulf Kristersson nyss har nämnt om
            våra samtal. Jag har också uppskattat dem väldigt mycket. Jag
            uppskattar ditt intellekt och din nyfikenhet, och som du sa försöker
            vi ibland förstå var ­ andra på riktigt. Vad är kärnan i det vi
            vill åstadkomma? Det känns betydelsefullt inte minst i utrikespolitiska
            frågor och det som rör Sveriges omvärld och säkerhet.
          </note>
          <note>
            Att vi tycker olika i många frågor tror jag är självklart. Det
            kanske har framgått genom åren, och det beror naturligtvis på
            att vi har olika ideologier som vägleder oss. Det är inget konstigt.
            Men ibland försöker vi att ta ett steg tillbaka och se vad det
            är som egentligen är kärnan i argumenten.
          </note>
          <note>
            Jag uppskattar också mycket den raka debattstilen. Vi har prövat
            var ­ andras bästa argument här, och jag vet att Ulf Kristersson
            drivs av ett genuint engagemang. För det förtjänar du respekt,
            och jag uppskattar dig som politisk motståndare.
          </note>
          <note>
            Vi har haft många tuffa debatter och dueller och har någon ytterligare
            kvar. Jag tänker på Agenda i oktober, så vi kommer att mötas igen.
            Jag uppskat ­ tar väldigt mycket dina ord, och jag uppskattar
            inte minst den här fina, fina presenten! Tack ska du ha!
          </note>
          <note>
            (Applåder)
          </note>
          <note>
            Anf. 12 JIMMIE ÅKESSON (SD) replik:
          </note>
          <note>
            Herr talman! Statsministern! Jag fick räkna lite här. Socialdemokrater
            ­ na byter ju partiledare ganska ofta, oftare än vi gör i alla
            fall, och Stefan Löfven är den fjärde som jag har att hantera
            under min partiledartid. Socialdemokratiska partiledare kommer
            och går, men vissa saker består, ett tag till i alla fall – hoppas
            jag.
          </note>
          <note>
            Herr talman! Vi får säkert utrymme att diskutera de saker som
            Stefan Löfven provocerade kring i talarstolen i min nästa replikomgång,
            så jag släpper det så länge och försöker i stället att vara lite
            snäll.
          </note>
          <note>
            I samband med förra valet kunde många av oss konstatera att Stefan
            Löfven gillar ”koav”, som vi säger, eller ”korv”, som det heter
            på svenska. Det är inte mycket som förenar mig och Stefan Löfven
            politiskt, men intresset och vurmen för korv är en sak som förenar
            oss.
          </note>
          <note>
            Mat förenar människor. Korv förenar människor. Det tycker åtminst
            ­ one Jan Scherman, som har skrivit boken Den svenska korvresan.
            Här är ett signerat exemplar av den.
          </note>
          <note>
            Men man kan inte bara läsa om korv; man bör också äta en korv
            ibland, och till denna bok kommer en speciell korv. Den heter
            Die Harder 6.0. Det är inte jag som har hittat på namnet, och
            det ska inte på något sätt ses som ett hot, förtäckt eller inte.
            Det ska inte heller ses som någon allmän önskan om olycka i framtiden.
            Det är ett kulinariskt unikum, helt enkelt, som jag tycker att
            Stefan Löfven gärna får smaka till kvällskaffet med Ulla.
          </note>
          <note>
            Det finns dock en varningslapp här, för den är väldigt kryddstark.
            Den är lite för stark för mig, men med tanke på alla de kryddstarka
            formuleringar som Stefan Löfven har kommit att framföra genom
            åren tror jag nog att han klarar av den här korven bättre än jag.
          </note>
          <note>
            Jag vill också tacka Stefan Löfven för alla debatter och allt
            som vi har haft gemensamt under dessa år. För att nästan citera
            Pippi Långstrump: Det var trevligt och roligt att du kom, men
            det var roligare när du gick.
          </note>
          <note>
            (Applåder)
          </note>
          <note>
            Anf. 13 Statsminister STEFAN LÖFVEN (S) replik:
          </note>
          <note>
            Herr talman! Om den här korven är för stark för Åkesson ska jag
            banne mig äta den.
          </note>
          <note>
            (Applåder)
          </note>
          <note>
            Det är ingen hemlighet att Jimmie Åkesson och jag tycker väldigt
            olika om mycket och att vi har olika syn på människor. Vi är politiska
            motpoler. Så är det.
          </note>
          <note>
            Jag tror att det var i en av mina första debatter i Agenda som
            jag uttryckte att jag har helt andra uppfattningar än Jimmie Åkesson
            men att jag respekterar dig som människa. Det kommer jag alltid
            att göra.
          </note>
          <note>
            Jag tycker också att det var starkt gjort av Jimmie Åkesson under
            den tid när han själv hade det tufft som partiordförande. Att
            vara partiordförande är tufft rätt ofta. Det är stress, hemlängtan
            och ständig påpassning. Det är slitigt. Jimmie Åkesson fick ett
            tag säga nej och var öppen med det och att han måste vila.
          </note>
          <note>
            För några veckor sedan träffade jag två unga kvinnor som berättade
            om sin psykiska ohälsa. De sa inte minst att det betyder oerhört
            mycket att vuxna pratar om detta – att vi inte stigmatiserar detta
            – så att unga förstår att det kan vara så.
          </note>
          <note>
            Där tror jag att du gjorde en samhällstjänst, Jimmie Åkesson,
            att du berättade så öppet om att du hade dessa problem. Det är
            viktigt.
          </note>
          <note>
            Det är också viktigt att kunna se skillnad på sak och person.
            Och trots hårda duster har vi ändå kunnat pratas vid bakom kulisserna
            och bakom scenerna för att också kunna ha en hyggligt normal relation.
            Jag uppskattar det. Jag önskar dig också allt gott. Nu ser jag
            fram emot att få testa korven.
          </note>
          <note>
            (Applåder)
          </note>
          <note>
            Anf. 14 ANNIE LÖÖF (C) replik:
          </note>
          <note>
            Herr talman! Herr statsminister! Stefan Löfven och jag har tyckt
            olika i många frågor genom åren. Vi har försökt att ha ett utbyte
            av en viss energipolitisk rapport. Stefan Löfven har satt ord
            som käbbel på kartan. Vi har haft många ideologiska debatter och
            många förhandlingar under dessa år. Men vi har också klarat av
            att samarbeta för Sverige och för att hålla främlingsfientliga
            krafter utanför inflytande.
          </note>
          <note>
            Stefan Löfven har varit en samarbetskraft och en partiledarkollega
            som har stått för sitt ord. Det som man har kommit överens om
            öga mot öga har också gällt. Det är egenskaper som jag högaktar
            och som jag hoppas att vi får se mer av i svensk politik.
          </note>
          <note>
            Men för statsministern väntar nu ett nytt liv utanför politiken,
            ett liv som jag hoppas kommer att innehålla lite mer tid för avkoppling.
            Kanske kommer det också att ge lite nya vanor i köket. Jag vet
            att ett av statsministerns life hack är halvgräddade hämtpizzor.
            Han gräddar alltså klart dem hemma i ugnen för att få dem perfekta.
            Statsministern får nu kanske lite mer tid för att grädda egna
            pizzor, och hemmaugnen kanske kan uppdateras för att han ska se
            till att den där hämtpizzan kan behålla stunsen. Oavsett detta
            vill jag och Centerpartiet ge statsministern lite hjälp på traven
            med ett eget pizzastål. Det är tåligt, det är svensktillverkat
            och det är format och utvecklat i Norrland – lite som statsministern
            själv faktiskt. Vi hoppas att detta kan komma väl till pass framöver.
          </note>
          <note>
            Jag vill rikta ett stort och varmt tack till dig, Stefan Löfven,
            för dessa år – för debatter, för samtal, för förhandlingar och
            för den omtanke som du också visar som medmänniska och som partiledarkollega.
            Jag vill önska dig, Stefan Löfven, all lycka med vad du tar dig
            till framöver. Det gäller inklusive pizzastålet.
          </note>
          <note>
            (Applåder)
          </note>
          <note>
            Anf. 15 Statsminister STEFAN LÖFVEN (S) replik:
          </note>
          <note>
            Herr talman! Det var rejält. Den här är rätt tung, ska ni veta.
            Den kommer att komma till nytta, kan jag säga. Tack så hemskt
            mycket för presenten, och tack också för orden!
          </note>
          <note>
            Jag kan också kvittera. Det är väl känt att det var lite tufft
            och kärvt i början när en rapport skulle överlämnas. Och jag har
            så många gånger efteråt ångrat mig: Varför tog jag inte emot den
            där rapporten?
          </note>
          <note>
            (Applåder)
          </note>
          <note>
            Jag hade ju ett bra argument på första sidan. Jag hade nämligen
            läst den där rapporten. Det får bli i ett annat liv.
          </note>
          <note>
            Tack så mycket för alla samtal! Vi har kunnat lära känna varandra
            genom åren. Vi har fortfarande naturligtvis en del politiska åsiktsskillnader.
            Även vi har olika ideologier och drivs till en del av olika värderingar
            men också av samma värderingar. Jag uppskattar väldigt mycket
            att Centerpartiet och Annie Lööf är så oerhört tydliga i den för
            mig viktigaste värder ­ ingen om människors lika värde och jämlikhet.
            Det finns ingen mer grundläggande värdering för mig. Att Centerpartiet
            och Annie Lööf har stått upp för det, och står upp för det, uppskattas
            väldigt mycket.
          </note>
          <note>
            Vi har också haft rätt många samtal, också på tu man hand. Det
            har jag uppskattat väldigt mycket. Och jag har till hundra procent
            kunnat lita på Annie Lööf. Det som du har sagt – talmannen får
            ursäkta att jag tar mig lite friheter och säger du – har du också
            stått upp för. Det har varit väldigt förtroendeingivande.
          </note>
          <note>
            Tack för samarbetet! Jag har, som sagt, några månader kvar, och
            vi hinner nog ha några samtal till. Och tack för pizzastålet !
          </note>
          <note>
            (Applåder)
          </note>
          <note>
            Anf. 16 NOOSHI DADGOSTAR (V) replik:
          </note>
          <note>
            Herr talman! Det var kort, men det var händelserikt, Stefan.
            Därför kanske det kändes längre än det var.
          </note>
          <note>
            Jag tar fasta på det som du sa om din uppväxt hos din fosterfamilj
            när du annonserade din avgång i ditt sommartal, och som jag tyckte
            var väldigt fint. Du sa: I barnavårdsnämndens register hette jag
            570721 G, som i gosse. Men hos Iris och Ture Melander blev jag
            Stefan.
          </note>
          <note>
            Och du står här i dag. Det är en magisk livsresa, och det säger
            något om Sverige.
          </note>
          <note>
            (Applåder)
          </note>
          <note>
            Det gick väldigt bra för dig, och du jobbade på Hägglunds i flera
            år.
          </note>
          <note>
            Nu sitter ministrarna här bakom, så ta detta med en nypa salt.
            Jag tittade på regeringsmedlemmarnas cv:n, och jag har säkert
            missat någon, men det känns som att det bara är du, Stefan, som
            har haft ett riktigt jobb. Det har jag stor respekt för. Kanske
            är det detta som saknas här i kammaren – arbetare. Då är du ett
            mycket bra exempel .
          </note>
          <note>
            Jag minns hur det var i början, och hur det lät från moderat
            håll. Moderaterna har ju hånat detta mycket. Det var någon riksdagsledamot
            som sa: En svetsare, hur statsmannamässigt är det?
          </note>
          <note>
            Den typen av uttalanden tror jag inte imponerar på väljarna.
            Då tyckte jag att det var väldigt roligt när du svarade Ulf Kristersson
            på det. Därför kollade jag upp vad det var som du sa. Du sa: Nu
            är jag inte ekonom – jag är en enkel svetsare – men jag kan läsa.
            Ni lämnade efter er ett underskott. Socialdemokratin har stått
            för ordning och reda i de offentliga finanserna.
          </note>
          <note>
            Det tycker jag var ett riktigt bra svar, och det gillade jag
            mycket.
          </note>
          <note>
            Nu ser det ut som att du blir efterträdd av en ekonom, och det
            ska jag inte lägga mig i så mycket. Men lite synd kanske det ändå
            är.
          </note>
          <note>
            Jag vill välkomna dig till min hembygd Göteborg. Det är inte
            bara Göteborg som fyller 400 år. Det är många andra städer i Sverige
            som också gör det. Nu minns jag inte om det är staden Göteborg
            som har tagit fram en bok, men det finns en väldigt bra bok om
            Göteborg som jag kommer att överlämna till dig. Jag hoppas att
            du besöker Göteborg någon gång i framtiden.
          </note>
          <note>
            I boken finns både bilder av och text om hur hårt knegarna jobbade
            för att bygga Sveriges framsida. Mitt medskick är i slutändan:
            Stefan, glöm inte var du kommer ifrån!
          </note>
          <note>
            (Applåder)
          </note>
          <note>
            Anf. 17 Statsminister STEFAN LÖFVEN (S) replik:
          </note>
          <note>
            Herr talman! ”Stridbar” är väl en bra beteckning för Nooshi Dadgostar.
            Det blev uppenbart inte minst i somras – och det tänker jag inte
            tacka för!
          </note>
          <note>
            Men jag tackar så mycket för debatter vi har haft – vi har ändå
            hunnit med några – och för samtal om alltifrån ekonomi, som man
            ibland får tala om, till löntagares villkor. Det finns ett brinnande
            engagemang för jämlikhet hos Nooshi Dadgostar, liksom inte minst
            för bostadsfrågorna. Det blev som sagt tydligt. Jag tyckte om
            att ha utbyte om de frågorna, inte minst jämlikheten och löntagarnas
            villkor som vi rätt naturligt kommer tillbaka till givet vår bakgrund.
          </note>
          <note>
            Jag åker jättegärna till Göteborg. Jag har varit där många, många
            gånger. Jag uppskattar inte minst att industrin finns kvar där;
            den har inte försvunnit, utan där finns industrin kvar. När man
            åker där och ser SKF, Volvo och alla fina industrier känns det
            gott.
          </note>
          <note>
            Ibland finns det dock ett problem – som göteborgare själva har
            uttryckt, så jag vill inte lägga det …
          </note>
          <note>
            (NOOSHI DADGOSTAR (V): Det vill jag höra!)
          </note>
          <note>
            Ja, det är det här med vädret! En gång var jag och besökte Göteborg
            i augusti, som IF Metalls ordförande, och möttes av förste ombudsmannen
            Lennart Alverå. Jag sa: Tjena, hur är det? Han svarade: Jo, det
            är bra. Jag frågade: Har ni haft bra väder och en bra semester?
            Han svarade: Ja, ovanligt bra, det har bara regnat två gånger
            – den första gången i två veckor, och sedan var det uppehåll innan
            det regnade i en vecka till.
          </note>
          <note>
            Detta stämmer inte; jag har varit i Göteborg och sett solen där
            också. Jag har varit där och sett Bruce Springsteen på ett soligt
            Ullevi, vilket var en fantastisk upplevelse. Jag åker jättegärna
            till Göteborg.
          </note>
          <note>
            (Applåder)
          </note>
          <note>
            Anf. 18 EBBA BUSCH (KD) replik:
          </note>
          <note>
            Herr talman! Det finns risk att även jag kommer att dua statsministern
            i dag. Och, kära socialdemokrater, ni kan sänka axlarna: I dag
            blir det inget ris, utan i dag kommer det bara att bli ros – jag
            lovar.
          </note>
          <note>
            Jag fortsätter delvis där Nooshi Dadgostar började. Även jag
            vill tacka Stefan Löfven för hans tid som statsminister.
          </note>
          <note>
            Arne Geijer lär ha sagt att ordförandeskapet i LO är det finaste
            jobb en arbetargrabb kan få. Jag vill påstå att Stefan Löfven
            slutligt vederlagt det påståendet: I Sverige är det finaste jobb
            en arbetargrabb kan få att bli statsminister och leda vårt land.
            Den klassresa som Stefan Löfven gjort är soci ­ aldemokrati när
            den är som bäst. Vi har olika åsikter om många saker, men här
            är det lätt att finna varandra. Målet måste vara att alla människor
            ska kunna realisera sin inneboende potential. Det bör faktiskt
            vara en källa till nationell stolthet att vem som blir statsminister
            i Sverige inte bestäms utifrån vilka föräldrar man har utan utifrån
            vilket förtroende man vinner.
          </note>
          <note>
            Jag vill säga att det är få saker som har gjort mig så obekväm
            som den buskpropaganda som önskat göra statsministerns tidigare
            arbete till ett öknamn. Tvärtom anser jag att vi alla har kunnat
            vara stolta över att ha en statsminister som på ett högst handgripligt
            sätt vet hur tillväxt och export skapas.
          </note>
          <note>
            Jag är också glad att kunna säga att jag, även om jag många gånger
            kanske har påståtts vara Stefan Löfvens största kritiker, aldrig
            har haft skäl att misstro hans intentioner. Det är faktiskt få
            oppositionspolitiker förunnat att så ofta ha haft så många meningsskiljaktigheter
            med den sittande regeringen och samtidigt aldrig ha haft skäl
            att misstro statsministerns goda intentioner. Inte ens i en europeisk
            kontext är detta längre något självklart eller givet, och därför
            vill jag framhålla det.
          </note>
          <note>
            Jag vet att det finns en del medborgare som kanske tror att livet
            som regeringsledare är rätt mycket livet på en pinne – man har
            personal, bor i Sagerska huset, åker statsrådsbil och går på galamiddagar.
            Men jag vågar faktiskt tro att Stefan Löfven med lätt hjärta och
            ett stort leende lämnar allt det där för mer tid till den sanna
            glädje som finns i den nära gemenskapen med fru och familj.
          </note>
          <note>
            Det tycks vara lite av ett mattema på presenterna här, och jag
            har faktiskt en present i form av en middag för två på restaurang
            Hillenberg här i Stockholm. Vi försökte hitta en restaurang som
            serverar fläskpannkaka, för det vet jag att statsministern uppskattar,
            men på den fronten behövs det uppenbarligen fler krogentreprenörer.
            Hillenberg har i alla fall enligt min mening stans godaste köttbullar.
          </note>
          <note>
            Jag ska kanske också understryka att den här middagen för två
            inte är tänkt för dig och mig.
          </note>
          <note>
            (Statsminister STEFAN LÖFVEN (S): Jaså, okej!)
          </note>
          <note>
            Nej, jag tänker att en av mina presenter faktiskt kan vara att
            du kan få slippa mig.
          </note>
          <note>
            Återigen: Ett stort tack!
          </note>
          <note>
            (Applåder)
          </note>
          <note>
            Anf. 19 Statsminister STEFAN LÖFVEN (S) replik:
          </note>
          <note>
            Herr talman! Jag tackar Ebba Busch så mycket för present och
            fina ord!
          </note>
          <note>
            Det finns inte heller här någon tvekan om att vi har i stora
            delar mycket olika politiska uppfattningar, men privat har vi
            nog lite mer liknande intressen. Jag tänker på fotboll, som jag
            vet att Ebba Busch är intresserad av – även om hon tyvärr har
            valt fel lag. Å andra sidan spelar hennes lag i en högre serie
            än det lag jag håller på, så det kanske är något mer rätt. Jag
            tycker dock att det är bra med den där distansen – att kunna vara
            fullt engagerad i politiken, naturligtvis, men också ha någonting
            privat på sidan som engagerar. Och en bra fotbollsmatch slår nog
            det mesta i idrottsväg, i alla fall för mig!
          </note>
          <note>
            Jag ska nämna två saker till. Den ena är att jag tror att du
            var den första av partiledarna att höra av dig efter terrorattentatet
            på Drottninggatan, Ebba Busch. Flera partiledarkollegor hörde
            av sig, och vi delade naturligtvis löpande information om vad
            som hade hänt, men det kom ett sms där – jag hoppas att det inte
            gör någonting att jag avslöjar det – som var väldigt stärkande
            och stöttande i den svåra stunden. Det tackar jag för.
          </note>
          <note>
            Det andra jag ska nämna är att Ebba Busch har varit väldigt tydlig
            i hbtq-frågorna och stått upp för värderingar och för människor
            som behöver det stödet. Hon har sagt: Är man inte med mig och
            partiet på de frågorna har man ingenting i Kristdemokraterna att
            göra. Det är ett mycket tydligt ställningstagande som uppskattas
            av mig – men framför allt av många människor som behöver det stödet.
            Ett stort tack för det, alltså! Jag uppskattar den tydligheten.
          </note>
          <note>
            Jag uppskattar också tydligheten i äldreomsorgsfrågor, och vi
            har även diskuterat sjukvårdsfrågor. Även om vi har mycket olika
            uppfattningar har jag märkt att det – om man, återigen, tar ett
            steg tillbaka och funderar på vad vi egentligen vill åstadkomma
            – finns saker att hämta i framtiden. Det får dock någon annan
            person utveckla i den här rollen!
          </note>
          <note>
            (Applåder)
          </note>
          <note>
            Anf. 20 JOHAN PEHRSON (L) replik:
          </note>
          <note>
            Herr talman! Jag trodde att vi skulle leka paketleken, så jag
            tog med mig ett gäng.
          </note>
          <note>
            Det är en stor gärning som går mot sitt slut här i riksdagen
            och i regeringen. Från Liberalernas, min och Nyamko Sabunis sida
            vill jag gärna tacka Stefan Löfven för den enorma insats han har
            gjort i svenskt samhällsliv och för nationen Sverige. Det är många
            som sitter på läktaren och är experter, men det är få som vågar
            och orkar ta på sig – och sedan får – förtroendet att leda Sverige.
            Det är en stor gärning du har gjort, Stefan Löfven!
          </note>
          <note>
            Nu kanske du kan komma tillbaka lite senare; man kan gå in och
            ut i politiken, och människor brukar prata om att det är väldigt
            viktigt. Du kanske kommer tillbaka som en Abba-avatar här, inspirerad
            av Londonkonserten – vad vet jag. Men först ska det bli lite vila.
          </note>
          <note>
            När vi nu firar 100 år av demokrati i Sverige känns det ju som
            att man vill lämna över lite skrifter och böcker. Jag har en från
            Liberala Kvinnor om 100 år av arbete för rösträtt. Där stod vi
            ju sida vid sida. Socialdemokraterna och Liberalerna står ju sida
            vid sida i många andra frågor, men när det gäller rösträtten finns
            det en historisk koppling. Det fanns ju andra som var emot, men
            vi var för.
          </note>
          <note>
            Jag har också en bok om en svensk toppdiplomat som tillsammans
            med Branting dök upp när Nationernas förbund skulle bildas. Kvinnor
            banade ju väg här och på många andra områden, men det skedde också
            i statsförvaltningen. Detta är en väldigt intressant bok om Anna
            Bugge Wicksell .
          </note>
          <note>
            Du får de här först – dem måste du börja läsa!
          </note>
          <note>
            Jag vill också att du och Ulla ska äta lite gott. Du verkar ha
            fått mycket, men det här är mer hemma. Den här boken handlar om
            hur man gör c rème brûlée . Till det finns en brännare, som jag
            gissar att du kan hantera utan att skada dig.
          </note>
          <note>
            Med tanke på förmånsbeskattningsreglerna här i Sverige – även
            om ni i Socialdemokraterna avskaffade gåvoskatten – hade jag inte
            råd att köpa gaspatroner. Gaspriserna i Europa har ju blivit lika
            höga som elpriserna, så dem får du skramla ihop till själv!
          </note>
          <note>
            (Applåder)
          </note>
          <note>
            Anf. 21 Statsminister STEFAN LÖFVEN (S) replik:
          </note>
          <note>
            Herr talman! Det är lite typiskt Johan Pehrson.
          </note>
          <note>
            Först vill jag lugna församlingen: Jag tänker inte komma tillbaka;
            det är bra nu. Jag tänker definitivt inte komma tillbaka som Abba,
            för jag vill inte förstöra det fantastiska gänget.
          </note>
          <note>
            Det är utan tvekan så att man ska bjuda in Johan Pehrson om man
            vill ha frejdiga debatter. Det är inte alltid lätt att veta vad
            som kommer. Det finns dock alltid en botten i någonting som Johan
            Pehrson tror på, står för och vill ha sagt, och det är viktigt.
            Man kan väl uttrycka det som att han kan göra detta på ett mycket
            klurigt och oförutsägbart sätt.
          </note>
          <note>
            Jag vet inte om du möjligtvis har spionerat lite grann på vårt
            privatliv, Johan Pehrson.
          </note>
          <note>
            (JOHAN PEHRSON (L): Absolut inte – jag tittar bara i skyltfönster!)
          </note>
          <note>
            Grejen är att crème brûlée är Ullas favoritefterrätt, så jag
            kan säga att du kommer att bli väldigt populär hemma. Det är till
            och med av den arten att när vi sitter ute och äter och tittar
            på menyn kollar Ulla alltid om det finns c rème brûlée , så hon
            vet hur hon ska lägga upp hela middagen. Här har du träffat rätt;
            den saken är klar!
          </note>
          <note>
            Tack för allt, Johan Pehrson, här och i andra sammanhang. Jag
            skickar också en varm hälsning till Nyamko Sabuni. Jag uppskattar
            samarbetet med henne och de samtal vi har hunnit ha. Nu gick det
            ju i förlängningen inte som jag hade hoppats med januariavtalet,
            men jag uppskattar samtalen och samarbetet. Som sagt var: Tack,
            Johan, och ett varmt tack till Nyamko Sabuni!
          </note>
          <note>
            (Applåder)
          </note>
          <note>
            Anf. 22 MÄRTA STENEVI (MP) replik:
          </note>
          <note>
            Herr talman! Det är ju en förhållandevis kort tid som jag har
            fått nöjet att arbeta tillsammans med Stefan Löfven i den rödgröna
            regeringen. Det har dock varit sju ganska omtumlande månader,
            får man säga. Det har varit regeringskris. Vi har blivit avsatta.
            Vi har tillträtt igen.
          </note>
          <note>
            Genom allt detta har du, Stefan Löfven, visat väldigt tydligt
            vad ditt senaste tillskott på cv:t är. Du har varit statsminister
            och en väldigt tydlig ledare, med ett starkt och tydligt ledarskap.
            Detta har också kännetecknat alla de sju år som vi har arbetat
            tillsammans, genom terrordåd, genom en tilltagande klimatkris
            och, kanske inte minst, genom den pandemi som det här landet har
            gått igenom och fortfarande inte sett slutet på.
          </note>
          <note>
            Våra partier har tillsammans åstadkommit mycket. Vi har haft
            tuffa förhandlingar – vi är två olika partier i ett samarbete
            – men vi har åstadkommit väldigt mycket. Vi är också på god väg
            att bli det första fossilfria välfärdslandet, vilket utlovades
            2014.
          </note>
          <note>
            Vi har haft stora regeringschefer i krigstid. Vi har haft stora
            regeringschefer i fredstid. Jag är säker på att du kommer att
            gå till historien som en stor regeringschef i kristid, och jag
            vill tacka dig för det.
          </note>
          <note>
            Nu får du förhoppningsvis mycket tid över till annat. Då är det
            ju det där med mattemat här. Jag har lite synpunkter på valfriheten
            i Stockholm och tillgången på spettekaka; den har visat sig vara
            väldigt dålig. Därför tänkte vi att du i stället får komma med
            tåg till Malmö och när du är där också passa på att vandra lite.
          </note>
          <note>
            Tågkortet är dock ett interrailkort. Man kan nämligen åka tåg
            till Storbritannien. Man kan titta på fotboll i Storbritannien
            om man vill det. Men det kan också vara så, om Tottenham skulle
            lyckas ta sig in i Champions League, att det räcker med att åka
            till Malmö och titta när de möter Sveriges bästa lag, MFF.
          </note>
          <note>
            Jag vill rikta ett stort tack till dig. Det väntar spettekaka
            i Malmö så fort du har vägarna förbi. Det finns fantastisk natur
            att vandra i. Jag önskar dig och Ulla en riktigt fin tid framöver.
          </note>
          <note>
            (Applåder)
          </note>
          <note>
            Anf. 23 Statsminister STEFAN LÖFVEN (S) replik:
          </note>
          <note>
            Herr talman! Jag uppskattar väldigt mycket att åka till Skåne,
            så det gör jag gärna. En sådan resa var faktiskt planerad i september.
            Nu får vi skjuta på den ett tag, men jag åker gärna till Skåne
            och äter spettekaka.
          </note>
          <note>
            Man får väl ändå säga att det låter som att det finns en liten
            brist här – restaurangnäringen i Stockholm får tänka till. Det
            finns varken fläskpannkaka eller spettekaka i huvudstaden; det
            måste vi fundera lite grann på.
          </note>
          <note>
            Tack, Märta Stenevi och Miljöpartiet, för ett fint samarbete.
            Det är som sagt lite kvar. Så tidigt som i morgon ska vi ses på
            regeringssammanträde, så det finns lite kvar. Jag är dock väldigt
            stolt över det vi åstadkommit.
          </note>
          <note>
            Är vi klara? Nej, långt därifrån – det finns mycket mer att göra.
            Det har dock åstadkommits mycket under kanske inte helt oproblematiska
            par ­ lamentariska förhållanden.
          </note>
          <note>
            Jag vill också tacka Märta Stenevi speciellt för engagemanget
            i jämställdhetsfrågor. Det finns en tydlighet där, och vi måste
            verkligen stå upp för det. Vi är två olika kön, men det måste
            vara så att kvinnor och män har samma möjligheter – likvärdiga
            möjligheter – i samhällslivet i stort, hemma och på andra ställen,
            till exempel på arbetet. Det måste vara så – annars tar vi inte
            vara på allas kapacitet. Där är du, Märta Stenevi, tydlig och
            en väldigt fin förebild. Tack för detta!
          </note>
          <note>
            (Applåder)
          </note>
          <note>
            Anf. 24 ULF KRISTERSSON (M):
          </note>
          <note>
            Herr talman! Tillbaka till vardagen.
          </note>
          <note>
            Vårt land har en unik möjlighet att ta ledningen i den globala
            klimatomställningen. Det är få länder som har lika goda energimässiga
            och industriella förutsättningar som just vi har. Näringslivet
            håller på att bli Sveriges nya miljörörelse.
          </note>
          <note>
            Jag tycker att den här regeringen slarvar bort det framtidshoppet.
            År efter år missar Sverige klimatmålen rejält. Regeringen vill
            ha fossilfri el men lägger ned kärnkraften. Man vill ställa om
            industrin men vill inte för ­ enkla tillståndsprocesserna. Man
            vill ha elbilar men vill inte satsa på ladd ­ infrastrukturen.
            Man vill ha batterier men vill inte bryta mineral eller öpp ­
            na gruvor. Regeringen vill bygga nya hus i trä men vill inte bruka
            skogen. Det finns ingen strategi i regeringens klimat- och miljöpolitik.
          </note>
          <note>
            Nu har regeringen – eller, om vi ska vara alldeles ärliga, Miljöpartiet
            – siktet inställt på det svenska skogsbruket. Där ligger deras
            nästa attack. Men skogen är en ovärderlig resurs, både för att
            binda koldioxid och för att skapa hållbara produkter. Dessutom
            jobbar över 100 000 svenskar i skogsindustrin.
          </note>
          <note>
            Det är lite ödets ironi att Miljöpartiet och EU nu har blivit
            de två största hoten mot det svenska skogsbruket. Förslaget att
            tvångsförvalta 525 000 hektar skog, lika stor yta som hela Västmanland,
            har inte dragits tillbaka. Tvärtom presenterade Per Bolund för
            två dagar sedan en budgetpost som antydde att de går vidare med
            den största tvångsförvaltningen av skog och mark i modern tid.
            Men jag tror att det finns en stor majoritet emot den politiken.
          </note>
          <note>
            Alldeles strax, herr talman, kan vi få svar på frågan: Står Miljöpartiet
            fast vid hotet att tvångsförvalta ännu mer skog?
          </note>
          <note>
            (Applåder)
          </note>
          <note>
            Anf. 25 Statsminister STEFAN LÖFVEN (S) replik:
          </note>
          <note>
            Herr talman! Ungefär samtidigt som demokratins genombrott i vårt
            land skedde tog en revolutionerande tanke form. Det var att samhället
            måste axla ansvaret för de människor som är mest utsatta, och
            så togs de första stegen mot välfärdssamhället. Det var det samhälle
            som gav ett fosterbarn som jag själv lika möjligheter i skolan
            som läkarens son, som gav mig möjlighet att bli sedd för min potential
            och få samma vård och omsorg.
          </note>
          <note>
            Jag är socialdemokrat därför att jag vet att frihet för alla
            kräver ett starkt samhälle som tar ansvar för alla.
          </note>
          <note>
            Jag tycker ändå att välfärdssamhället under de senaste decennierna
            i många stycken har riskerat att monteras ned och hota jämlikheten.
            Medborgare blir till kunder, vinstintresset går före samhällsintresset,
            och det måste vi göra allt för att bryta.
          </note>
          <note>
            Min fråga till Ulf Kristersson är: Ser Moderaterna samma problem?
          </note>
          <note>
            Anf. 26 ULF KRISTERSSON (M) replik:
          </note>
          <note>
            Herr talman! Jag delar uppfattningen att staten tog över mer
            av ansvaret för välfärden från gamla kyrkliga samfälligheter,
            det som sedan blev ett kommunalt ansvar, och sedan kom staten
            in. Jag har ägnat många år åt svensk välfärdspolitik och har den
            största respekt för alltifrån Möller, Myrdal och Bagge, för att
            återknyta till bredden i svensk socialpolitisk historia. De byggde
            upp denna.
          </note>
          <note>
            Sedan är jag övertygad om att vi en gång i tiden var mer överens
            om att man först måste skapa alla de resurser som välfärden behöver
            för att kunna fördela dem till människor som behöver dem.
          </note>
          <note>
            Jag är övertygad om att arbetslinjen är en fundamental förutsättning
            för en generös välfärdspolitik. Jag är övertygad om att ett samhälle
            där de allra flesta människor arbetar och försörjer sig själva
            också är ett samhälle som har råd och förmåga att hjälpa dem som
            inte kan arbeta. Börjar man tumma på det här, ifrågasätta arbetslinjen
            och urgröpa det som har skapat välståndet, är jag rädd att man
            förstör själva kittet i välfärdspolitiken.
          </note>
          <note>
            Anf. 27 Statsminister STEFAN LÖFVEN (S) replik:
          </note>
          <note>
            Herr talman! Att arbete är en förutsättning för välfärd finns
            det ingen tvekan om. Det är en socialdemokratisk mycket tydlig
            ståndpunkt. Men här är det en annan ideologisk fråga som är viktig,
            och det är just att alla individers möjlighet kräver ett starkt
            samhälle.
          </note>
          <note>
            Jag har på senare tid ändå tyckt mig höra att det inom borgerligheten
            höjs röster för att till exempel marknadsexperimentet har gått
            för långt. Det kanske fanns goda avsikter, att det skulle förbättra
            välfärden. Men vi har sett att det inte riktigt har blivit så,
            utan det är snarare tvärtom i många fall, just för att medborgare
            inte längre ses som medborgare utan kunder och att vinstintresset
            får gå före samhällsintresset. Det är det som jag är ute efter.
          </note>
          <note>
            Vi måste kunna dela synen att det här måste vi göra något åt,
            annars blir välfärden inte till för alla.
          </note>
          <note>
            Anf. 28 ULF KRISTERSSON (M) replik:
          </note>
          <note>
            Herr talman! Eftersom vi denna dag av artighet inte ifrågasätter
            varandras bevekelsegrunder utan bara våra metoder vill jag säga
            att jag tror att ni ibland missar de risker som finns när man
            inte följer upp sina egna reformer.
          </note>
          <note>
            Förtidspensionssystemet är ju fantastiskt; det måste vi ha. En
            halv miljon förtidspensionärer kunde vi inte ha. Vi hade världens
            mest sjukskrivna folk. Vi tvingades att reformera ett system som
            ni lät löpa amok.
          </note>
          <note>
            Att ha offentliga välfärdssystem är jättebra. Att ha offentliga
            monopol som ifrågasätter om privata entreprenörer kan göra nytta
            i välfärden är inte bra. Vi reformerade det som ni inte orkade.
          </note>
          <note>
            Det här är inte ett friskrivande från skyldigheten att alltid
            följa varje reform. Det finns inte en enda reform som kan genomföras
            felfritt. Det finns alltid risker med varje förändring.
          </note>
          <note>
            Därför ska man alltid noggrant se till att alla skolor, såväl
            privata som offentliga, levererar den kunskap som eleverna har
            rätt till och att varje äldreboende, privat eller offentligt,
            levererar den trygghet och den omsorg som den äldre behöver. Är
            svaret nej på frågan om detta sker ska man ändra på saker.
          </note>
          <note>
            (Applåder)
          </note>
          <note>
            Anf. 29 NOOSHI DADGOSTAR (V) replik:
          </note>
          <note>
            Herr talman! Ulf Kristersson var i sitt tidigare replikskifte
            inne på frågan om sjukersättning, och Ulf Kristersson har ju själv
            varit socialförsäkringsminister så han känner mycket väl till
            Moderaternas politik på området försäkringar.
          </note>
          <note>
            Ulf Kristersson lyfte under sitt anförande fram en av de viktigaste
            frågorna för honom, och det är att sänka ersättningen, försämra
            och göra det svårare att få ersättning från sjukförsäkring och
            a-kassa, som jag uppfattade det.
          </note>
          <note>
            Nu har regeringen presenterat ett antal nya förslag för att förbättra
            sjukförsäkringen. Sverige har ju OECD-världens sämsta sjukersättnings
            ­ system.
          </note>
          <note>
            Jag skulle vilja höra från den före detta socialförsäkringsministern,
            som är arkitekten bakom vårt sjukförsäkringssystem, vilka ytterligare
            förändringar Moderaterna ska göra i sjukförsäkringen. Hur mycket
            mer ska vi sänka ersättningsnivåerna i sjukförsäkringssystemet?
          </note>
          <note>
            Anf. 30 ULF KRISTERSSON (M) replik:
          </note>
          <note>
            Herr talman! Nej, det är inte så att någon, såvitt jag förstår,
            föreslår försämringar och sänkningar. Vi föreslår system som är
            hållbara, där människor arbetar, tjänar pengar, betalar skatt
            och får välfärdssystemen att fungera, så att de som behöver ha
            dem kan dra nytta av dem. Det är vad vi föreslår.
          </note>
          <note>
            När jag kom in i regeringen för drygt tio år sedan jobbade vi
            med att göra någonting åt ett system som hade havererat. Vi hade
            en halv miljon förtidspensionärer och dubbelt så många sjukskrivna
            som många andra länder.
          </note>
          <note>
            Vi tog fasta på Göran Perssons insikt. Halveringsmålet, sa han
            innan han lämnade regeringsmakten. Vi kan inte ha ett system med
            så många och så länge sjukskrivna, för det urholkar våra välfärdssystem.
            Det var den mycket brett gemensamma insikten då. Jag är inte hundra
            procent säker på att Vänsterpartiet heller då var med på noterna,
            men nästan alla andra insåg detta.
          </note>
          <note>
            Sedan genomfördes det reformer för att människor skulle arbeta
            och inte vara borta längre än absolut nödvändigt. Jag är stolt
            över dessa reformer.
          </note>
          <note>
            (Applåder)
          </note>
          <note>
            Anf. 31 NOOSHI DADGOSTAR (V) replik:
          </note>
          <note>
            Herr talman! Jag känner två personer, svårt sjuka i cancer, som
            har hamnat i konflikt med Försäkringskassan. Vi får ju höra om
            och om igen att svårt sjuka personer blir utförsäkrade i Sverige.
          </note>
          <note>
            Ovanpå detta föreslår faktiskt Moderaterna ytterligare karensdagar.
            Moderaterna vill spara 10 miljarder kronor på sjukförsäkringen.
            Moderaterna har ju tillsammans med Kristdemokraterna lagt fram
            ytterligare förslag om att återinföra stupstocken, alltså den
            bortre parentesen i sjukförsäkringen, och göra ytterligare tuffa
            kontroller av dem som ansöker om sjukpenning. Vi vet att Försäkringskassan
            slår nya rekord i att avslå ansökningar om sjukpenning i dag.
          </note>
          <note>
            Ett viktigt besked som Ulf Kristersson nu ger svenska folket
            är att Moderaterna vill spara 10 miljarder, det vill säga ytterligare
            försämra sjukförsäkringen. Hur ska jag annars förstå de budgetförslag
            som Ulf Kristersson presenterar i kammaren?
          </note>
          <note>
            Anf. 32 ULF KRISTERSSON (M) replik:
          </note>
          <note>
            Herr talman! Vänsterpartiet ska förstå det så här: Tidsgränser
            är nödvändiga i en försäkring som syftar till att människor ska
            komma tillbaka till arbete. Karensdagar är också nödvändiga i
            en försäkring – det vet alla länder som har avancerade socialförsäkringar.
          </note>
          <note>
            Tidsgränsen har två grundsyften: antingen kommer man tillbaka
            till arbete eller bedöms man varaktigt, som det heter, inte kunna
            arbeta. Då ska man få det som de flesta kallar för förtidspension.
            Så ska det fungera.
          </note>
          <note>
            Jag har suttit så många gånger med medarbetare på Försäkringskassan
            eller i socialtjänsten och har den djupaste respekt för deras
            svåra arbete. De har ett regelverk att följa. Alla länder har
            regelverk, och de ska tolkas. Det händer att de kommer i konflikt
            med en enskild försäkrad eller en enskild person som är socialt
            utsatt. Då har vi domstolar som ska skipa rättvisa. Då överklagar
            man, och domstolen prövar om det som har skett är rätt eller fel.
          </note>
          <note>
            Om inte politiken är nöjd får politiken ändra på detta. Men den
            politiker som säger att vi inte ska ha några regler, kontroller
            och tidsgränser kommer att äventyra svensk välfärd och ekonomi.
          </note>
          <note>
            (Applåder)
          </note>
          <note>
            Anf. 33 MÄRTA STENEVI (MP) replik:
          </note>
          <note>
            Herr talman! Det var med stort intresse jag började läsa Moderaternas
            debattartikel om deras nya klimatpolitik. Dessvärre visade det
            sig inte vara någon kioskvältare. Det var mer som när jag läste
            litteraturvetenskap och läste Becketts klassiska pjäs om Godot.
            Man läser och läser och läser, men någon klimatpolitik dyker aldrig
            upp.
          </note>
          <note>
            Missförstå mig rätt, en global koldioxidskatt skulle vara jättebra.
            Det är faktiskt ungefär exakt ingen som inte vill ha en global
            koldioxidskatt. Det är bara det att medan vi väntar på den ökar
            utsläppen.
          </note>
          <note>
            Herr talman! Jag vill fråga Ulf Kristersson hur Moderaternas
            tidsplan ser ut för att vi ska nå våra åtaganden inom Parisavtalet.
            Vilka åtgärder vill Moderaterna se nu för att sänka Sveriges utsläpp
            med kanske 10–15 procent per år, vilket är det som krävs för att
            vi under så lång tid har dragit fötterna efter oss? Finns det
            något Moderaterna vill göra nu i stället för sedan?
          </note>
          <note>
            Anf. 34 ULF KRISTERSSON (M) replik:
          </note>
          <note>
            Herr talman! Ibland får jag intrycket att när Miljöpartiet sätter
            sina mål och sedan alldeles uppenbart misslyckas nå dem, det vill
            säga missar sina egna klimatmål med en tredjedel, är Miljöpartiets
            svar inte att revidera politiken utan att skärpa målen. Det funkar
            inte. Verkligheten blir inte bättre för att man har höga mål om
            man gång på gång inte lever upp till dem.
          </note>
          <note>
            Vår poäng är motsatsen. Det är akut och långsiktigt. Gör rätt
            sak vid rätt tidpunkt. Det är lokalt, nationellt, europeiskt och
            internationellt.
          </note>
          <note>
            Om kärnkraften inte hade lagts ned, som ni så innerligt gärna
            ville, hade vi haft mindre utsläpp i Sverige nu. Det hade gjort
            klimatnytta internationellt.
          </note>
          <note>
            Att USA nu är tillbaka på banan är fantastiskt bra, efter ganska
            dystra år med Trump. Om vi med Europa och USA i spetsen tvinga
            r Kina att på allvar komma in i det globala klimatarbetet gör
            vi fantastisk nytta.
          </note>
          <note>
            Jag tror inte på den klimatnationalism som ni sysslar med. Låt
            oss göra rätt saker i Sverige så att vi kan inspirera andra länder
            att också göra rätt saker. Då gör Sverige störst nytta.
          </note>
          <note>
            (Applåder)
          </note>
          <note>
            Anf. 35 MÄRTA STENEVI (MP) replik:
          </note>
          <note>
            Herr talman! Det är ofta intressant att lyssna på vad Ulf Kristersson
            säger men ännu mer intressant att lyssna på vad han inte säger,
            alltså den politik han inte lyfter fram i en klimatdebatt.
          </note>
          <note>
            Medan skogsbränder härjar över hela planeten, från Kalifornien
            till Australien, vill Moderaterna sänka bensinskatten i väntan
            på en global koldioxidskatt. Medan översvämningar plågar Sverige,
            Europa och världen orkar Ulf Kristersson inte sätta ett slutdatum
            för fossila drivmedel i Sverige. Moderaterna säger sig vilja driva
            klimatpolitik genom EU, men väl där säger Moderaterna nej till
            att införa klimattullar.
          </note>
          <note>
            Man pratar ofta om symbolpolitik, och detta klimatutspel är faktiskt
            ett praktexempel på just symbolpolitik. Alla åtgärder som kan
            minska utsläppen här och nu lämnas till någon annan någon annanstans
            någon annan gång, möjligen i väntan på Godot.
          </note>
          <note>
            Om vi utgår från målet 2045 kvarstår min fråga: Hur ser Moderaternas
            tidsplan ut för att nå målen? Det man spelade ut i debattartikeln
            håller inte.
          </note>
          <note>
            (Applåder)
          </note>
          <note>
            Anf. 36 ULF KRISTERSSON (M) replik:
          </note>
          <note>
            Herr talman! Det är lite magstarkt av dem som nu är ansvariga
            för svensk klimatpolitik sedan åtskilliga år tillbaka och som
            gång på gång misslyckas med sina egna mål att peka finger åt andra
            som vill göra effektivare saker.
          </note>
          <note>
            Jag tycker att det är alldeles uppenbart att om Sverige gör rätt
            med sina mycket små andelar av världens utsläpp kan vi göra stor
            nytta genom att inspirera andra. Om vi kan få europeiska avtal
            som sätter ett lägsta pris på koldioxidutsläpp och om vi kan få
            med USA och Kina på banan gör vi enorma insatser. Men vi gör det
            inte genom att förstöra för människor som i dag bor på den svenska
            landsbygden och som varken har råd att köpa en dyr elbil eller
            ens skulle kunna ladda den.
          </note>
          <note>
            Min motfråga skulle kunna vara: Varför bygger ni inte vettig
            laddinfrastruktur så att människor som vill köra elbil kan ladda
            sin bil?
          </note>
          <note>
            (Applåder)
          </note>
          <note>
            Anf. 37 JIMMIE ÅKESSON (SD):
          </note>
          <note>
            Herr talman! Vår stund på jorden var Stefan Löfvens tema för
            det anförande han höll inledningsvis. Han sa också att han vet
            vad han ägnar sin stund på jorden åt, och när det gäller de senaste
            sju åren vet vi tyvärr det också. Det är lite av problemet.
          </note>
          <note>
            Stefan Löfven påpekar också att samhället är människans verk.
            Det ligger en del i det. För Sveriges del är det framför allt
            en enda människas verk: statsministerns.
          </note>
          <note>
            Det är inte undersköterskan på äldreboendet i Molkom som bär
            ansvaret för hur vårt samhälle ser ut. Det är inte polisen i Rosengård
            som bär ansvaret för hur vårt samhälle ser ut. Det är inte den
            utslitne ställningsbyggaren i Bromölla som bär ansvaret för hur
            vårt samhälle ser ut. Det är inte den hårt arbetande frisören
            i Husby som bär ansvaret för hur vårt samhälle ser ut.
          </note>
          <note>
            Som statsminister kan man inte lägga ansvaret på alla andra människor.
            Det är, herr talman, Stefan Löfven som bär ansvaret för hur vårt
            samhälle ser ut. Det är ett faktum.
          </note>
          <note>
            Vanliga, hederliga, hårt arbetande svenskar bär inte ansvaret
            för det samhälle som Stefan Löfven och hans socialdemokratiska
            regering har skapat under de sju år de suttit vid makten.
          </note>
          <note>
            Herr talman! Därför är det så oerhört viktigt när Sverige går
            till val om knappt ett år att vi får en ny riktning för Sverige,
            en riktning som baseras på en rimlig verklighetsuppfattning och
            sunt förnuft. Sverige behöver ett nytt styre.
          </note>
          <note>
            Anf. 38 Statsminister STEFAN LÖFVEN (S) replik:
          </note>
          <note>
            Herr talman! Demokratin är hotad på flera håll i världen, och
            i dag lever färre människor i en demokrati än för tio år sedan.
          </note>
          <note>
            Svensk demokrati är fastslagen i grundlagen. Här definieras inte
            bara statsskicket, utan här skyddas även de värderingar och de
            fri- och rättigheter som demokratin vilar på, bland annat de mänskliga
            rättigheterna om allas lika värde, respekten för olikhet och att
            jämlikhet ska kunna uppnås av alla människor.
          </note>
          <note>
            Demokrati och mänskliga rättigheter är varandras spegelbild.
            Det ena kan inte existera utan det andra.
          </note>
          <note>
            Det kan de inte i en högernationalistisk ideologi som vill göra
            skillnad på människor, säga vi och dom och göda misstro och intolerans,
            ord för ord, steg för steg.
          </note>
          <note>
            Ser inte Jimmie Åkesson vad hans politiska parhästar ställer
            till med runt om i vår värld? Är det verkligen en sådan utveckling
            som Åkesson och Sverigedemokraterna vill ha?
          </note>
          <note>
            Anf. 39 JIMMIE ÅKESSON (SD) replik:
          </note>
          <note>
            Herr talman! I snart sju år har jag lyssnat på Stefan Löfvens
            konspira ­ tionsteorier om hur vi styrs av globala, mörka krafter
            som vill störta demokratin och göra det allmänt eländigt för alla
            människor runt om i hela världen. De allra flesta människor förstår
            att det inte är med verkligheten överensstämmande utan just konspirationsteorier.
          </note>
          <note>
            Är det något som är ett hot mot demokratin i vårt land är det
            den urholkning av rättsstaten som den socialdemokratiska regeringen
            har banat väg för. Är det något som är ett hot mot demokratin
            i vårt land är det det politiska våld som vänsterextremister och
            högerextremister ägnar sig åt i valrörelse efter valrörelse. Är
            det något som hotar demokratin i vårt land är det maktfullkomliga
            socialdemokrater som ser varje förlust av makten som en statskupp.
            Det är verkliga hot mot demokratin.
          </note>
          <note>
            (Applåder)
          </note>
          <note>
            Anf. 40 Statsminister STEFAN LÖFVEN (S) replik:
          </note>
          <note>
            Herr talman! Jimmie Åkesson hade kunnat välja att säga något
            om hur han ser på utvecklingen i Ungern och Polen just nu vad
            gäller hbtq-personer och om medier och domstolar som inte längre
            är lika fria, men Jimmie Åkesson valde att inte säga något om
            detta.
          </note>
          <note>
            Synen på demokrati grundas i värderingar, och dessa har traditionellt
            accepterats av alla partier i denna riksdag. Men ett parti som
            i sitt partiprogram resonerar om att folket i folkstyre definieras
            av biologiskt arv och att folkstyret därför hotas av förekomsten
            av flera folk delar inte de värderingar som är fastslagna i svensk
            grundlag. Ett parti som säger att politisk korrekthet gäller helt
            grundläggande principer om mänskliga rättigheter, för att underminera
            just de värderingarna, hotar demokratin. Det hotet är på riktigt.
            Det är bra om Sverigedemokraterna kan ta avstånd från det.
          </note>
          <note>
            Anf. 41 JIMMIE ÅKESSON (SD) replik:
          </note>
          <note>
            Herr talman! Det är klart att jag kan prata om alla möjliga länder
            runt om i världen, men jag förstår inte riktigt varför jag ska
            göra det. För att Stefan Löfven bestämmer det? För att Stefan
            Löfven tycker att jag ska prata om det? Nej, jag tycker inte att
            jag behöver göra det.
          </note>
          <note>
            Stefan Löfven bygger halmgubbar och påstår att vi inspireras
            av länder som på olika sätt går i en felaktig riktning i demokratiskt
            hänseende, men det kan rimligen inte vara jag som ska behöva prata
            om detta därför att Stefan Löfven tycker det. Det får i så fall
            Stefan Löfven göra.
          </note>
          <note>
            Jag ser också den demokratiska eller snarare den obehagliga utveck
            ­ lingen i vissa länder. Det finns ett antal länder som styrs
            av högerpartier, och det finns ett antal länder som styrs av partier
            som är på den kant som Stefan Löfven tillhör. Detta är inget jag
            välkomnar, tvärtom. Jag tror på demokrati, jag tror på grundlagen
            och jag tror på Sverige så som det har vuxit fram över generationer.
            Jag har inga som helst avsikter att förändra detta i grunden,
            tvärtom.
          </note>
          <note>
            Anf. 42 ANNIE LÖÖF (C) replik:
          </note>
          <note>
            Herr talman! Centerpartiet har presenterat en rad förslag för
            att stärka skyddet för vår liberala demokrati, bland annat att
            stärka grundlagen och exempelvis förbättra skyddet mot diskriminering.
          </note>
          <note>
            Sverigedemokraterna vill förändra grundlagen i en helt annan
            riktning. I en tung riksdagsmotion från förra året skriver man
            att regeringsformen ska inledas med en berättelse om att makten
            ska utgå från svenskarnas folk. Man vill inskränka minoriteters
            rätt till sin egen kultur. Man vill grundlagsfästa att prideflaggan
            inte ska få hissas på offentliga byggnader.
          </note>
          <note>
            Detta är förändringar som helt följer Sverigedemokraternas kultursyn
            när det gäller att definiera vem som är svensk, vem som är en
            del av folket och vem som inte är det. Det är genom att inskränka
            minoriteters rättigheter i grundlagen som risken blir överhängande
            för att majoritetsbeslut kan förtrycka just minoriteter. Kanske
            är detta till och med själva idén bak ­ om SD:s grundlagsändringar,
            som lades fram i en riksdagsmotion förra året. Eller kan Jimmie
            Åkesson förklara syftet, varför det är nödvändigt att definiera
            ett svenskt folk i den svenska grundlagen?
          </note>
          <note>
            Anf. 43 JIMMIE ÅKESSON (SD) replik:
          </note>
          <note>
            Herr talman! Det blir lite parodiskt, nästan satiriskt, kan jag
            tycka när ett parti går till val på att man ska ändra grundlagen
            så att ett annat parti inte kan ändra grundlagen. På vilket sätt
            detta rimmar med demokratins grundprinciper har jag väldigt svårt
            att förstå. Jag har till exempel väldigt svårt att förstå Centerpartiets
            idéer om en författningsdomstol, på vilket sätt detta stärker
            demokratin och på vilket sätt demokratin stärks av att tjänstemän
            överprövar folkvaldas beslut fattade i Sveriges riksdag.
          </note>
          <note>
            Annie Lööf och Centerpartiet bär samma ansvar som Stefan Löfven
            för urholkningen av rättsstaten. Hela vår liberala demokrati bygger
            på just rättsstaten, principen om varje medborgares likhet inför
            lagen. Det finns exempel på centerpolitiker i våra domstolar som
            dömer utifrån etnisk tillhörighet i stället för den självklara
            principen om rättsstaten. Detta är på riktigt ett hot mot demokratin,
            herr talman.
          </note>
          <note>
            Anf. 44 ANNIE LÖÖF (C) replik:
          </note>
          <note>
            Herr talman! Det är ett oerhört oroväckande svar från Jimmie
            Åkesson, som inte förstår betydelsen av en stark grundlag och
            av att försvara de mänskliga och grundläggande fri- och rättigheterna.
            De förslag som Centerpartiet har lagt på bordet och drivit under
            många år liknar väldigt många andra borgerliga partiers. Det handlar
            om ett grundfundament för att försvara medborgerliga fri- och
            rättigheter.
          </note>
          <note>
            Jag kan ta ett citat från Sverigedemokraternas tunga riksdagsmotion,
            som väcktes förra året och som handlar om minoriteter: ” Vidare
            kan man läsa att det allmänna ska främja minoriteters egen kultur
            och samfundsliv i Sverige. Detta stadgande framstår inte heller
            som särskilt lyckat då en sådan grundsats försvårar den självklara
            principen att invandrare i Sverige ska assimileras, inte integreras.
            ”
          </note>
          <note>
            Jag frågar igen: Varför är det så viktigt för Sverigedemokraterna
            att göra grundlagsförändringar där man utgår från svenskarna som
            svenskarnas folk och begränsar minoriteters rättigheter och att
            grundlagsfästa att prideflaggan inte ska få hissas?
          </note>
          <note>
            (Applåder)
          </note>
          <note>
            Anf. 45 JIMMIE ÅKESSON (SD) replik:
          </note>
          <note>
            Herr talman! Att skriva något i grundlagen om en enskild flagga
            tror jag inte att något parti här vill. Det verkar jättekonstigt.
            Men det är inte det som är poängen här, utan poängen, herr talman,
            är att Annie Lööf inte förstår hur samhället ser ut. Annie Lööf
            vänder sig emot idén att människor som kommer hit från världens
            alla hörn ska anpassa sig och bli en del av det svenska samhället.
            I stället ska man, utifrån den nyliberala utgångspunkt som Annie
            Lööf har, kunna leva precis som man vill och följa precis vilka
            värderingar, normer och lagar som man vill när man befinner sig
            i Sverige.
          </note>
          <note>
            Jag tror inte på detta. Jag tycker att vi har resultatet från
            den samhällsmodellen redan, med splittring, segregation, klanstrukturer
            och parallella samhällen som växer fram. Därför måste vi se till
            att människor som lever i Sverige accepterar och respekterar grundläggande
            normer och värderingar som har byggt vårt samhälle över generationer.
            Det är där jag och Annie Lööf, Sverigedemokraterna och Centerpartiet,
            skiljer oss åt, herr talman.
          </note>
          <note>
            (Applåder)
          </note>
          <note>
            Anf. 46 NOOSHI DADGOSTAR (V) replik:
          </note>
          <note>
            Herr talman! Sverigedemokraterna har sagt att de vill se Ulf
            Kristersson som statsminister för Sverige och ger sitt fulla stöd
            till moderatledaren för att leda Sverige. Vi vet att hans track
            record framför allt handlar om att försämra sjukförsäkringen väldigt
            mycket. Han vill också sänka och försämra a-kassan. Det är en
            av de viktigaste punkterna för moderatledaren i en sådan regering.
          </note>
          <note>
            Sverigedemokraterna har också varit väldigt aktiva i frågan om
            sjukförsäkringen. De vill själva att sjuka ska betala högre skatt.
            Detta har de röstat för i kammaren. De har röstat för att återinföra
            den bortre tidsgränsen i sjukförsäkringen och har flera gånger
            röstat för moderatbudgeten, som leder till stora försämringar
            av sjukförsäkringen. Dessutom vill de till exempel att kommersiella
            aktörer ska kunna tjäna pengar på äldre människor på äldreboenden.
          </note>
          <note>
            Är det så att det som Jimmie Åkesson säger utåt rimmar ovanligt
            dåligt med det som han gör här i kammaren, herr talman?
          </note>
          <note>
            Anf. 47 JIMMIE ÅKESSON (SD) replik:
          </note>
          <note>
            Herr talman! Den sista frågan, om det är så eller inte, får andra
            svara på. Jag upplever naturligtvis inte att det är så, tvärtom.
            Om det är något parti i denna kammare som har drivit på för att
            de utsatta i vårt samhälle ska få en värdig och rimlig tillvaro
            så är det Sverigedemokraterna.
          </note>
          <note>
            Jag skulle vilja rätta Nooshi Dadgostar på ett par punkter. Det
            ena är att vi inte har uttalat något stöd för någon enskild statsminister
            över huvud taget. Det andra är att vi inte har sagt att vi ger
            vårt fullständiga eller fullkomliga stöd till någon enskild statsministerkandidat,
            utan det är tvärtom. Precis som Vänsterpartiet har Sverigedemokraterna
            sina politiska prioriteringar.
          </note>
          <note>
            Det är klart att ju fler som röstar på ett parti som Sverigedemokraterna,
            desto mer av den politiken är det också rimligt att vi får. Om
            man röstar på Sverigedemokraterna får man ett parti som slåss
            för en generös omställningsförsäkring, a-kassa, ett parti som
            slåss för bättre pensioner och ett parti som slåss för en sjukförsäkring
            som är rimligt avvägd i förhållande till hur samhället ser ut.
          </note>
          <note>
            Anf. 48 NOOSHI DADGOSTAR (V) replik:
          </note>
          <note>
            Herr talman! Det hänger inte ihop. Jag uppfattar att Jimmie Åkesson
            och jag har olika upplevelser, men det som händer i kammaren är
            att Sverigedemokraterna har röstat för att försämra i sjukförsäkringen.
            De har röstat för de borgerliga budgetarna, på moderatbudgeten.
            Jimmie Åkesson försvarar till och med Pensionsgruppen och röstade
            inte för att avskaffa Pensionsgruppen när det kom på tal i socialförsäkringsutskottet.
            Då rösta ­ de inte Sverigedemokraterna på det, utan det gjorde
            endast Vänsterpartiet.
          </note>
          <note>
            Detta är ett parti som går i Moderaternas ledband och som om
            och om igen röstar på de förslag som innebär försämringar av sjukförsäkringen.
            Vi hörde här Ulf Kristersson själv berätta hur han ska försämra
            sjukförsäkringen ytterligare, och detta projekt ska Sverigedemokraterna
            då stötta.
          </note>
          <note>
            Vi vet hur det har brukat låta. Först ska man inte vara för kommersiella
            aktörer som ska tjäna pengar på seniorer som bor på äldreboenden,
            och sedan ska man vara det. Först säger man en sak, och sedan
            gör man något annat i kammaren.
          </note>
          <note>
            Anf. 49 JIMMIE ÅKESSON (SD) replik:
          </note>
          <note>
            Fru talman! Att jag och Nooshi Dadgostar har olika upplevelser
            om hur verkligheten ser ut är ingen nyhet, och det är kanske inte
            heller så konstigt med tanke på att vi tillhör helt olika partier
            med helt olika visioner för hur samhället ska se ut långsiktigt.
            Att det är så är jag ganska tacksam för, inte minst när det gäller
            Vänsterpartiet.
          </note>
          <note>
            Välfärden är central. Välfärden är oerhört avgörande för hur
            det här samhället hålls ihop. Till välfärden räknar jag sjukförsäkringen,
            pensionerna och a-kassan, därför att de är avgörande delar av
            det skyddsnät som vi tillsammans bygger upp för att människor
            som hamnar i arbetslöshet, blir sjuka eller har arbetat och slitit
            ett helt liv för att bygga det här samhället ska kunna ha en värdig,
            rik ålderdom när det blir dags för det.
          </note>
          <note>
            Det är Sverigedemokraternas utgångspunkter, och det är Sverigedemokraternas
            prioriteringar. Att Nooshi Dadgostar läser in något annat i vår
            politik får stå för henne. Det är inte den politiken jag står
            för.
          </note>
          <note>
            Anf. 50 JOHAN PEHRSON (L) replik:
          </note>
          <note>
            Fru talman! Det sista replikskiftet blev lite tråkigt. Vi har
            under den här mandatperioden haft ett fungerande samarbete. Det
            kallades januariavtalet och ingicks av fyra partier och ingicks
            efter ett mycket krångligt valresultat som gjorde det svårt att
            bilda regering. Sedan sänktes det av bland annat Nooshi Dadgostar
            och Jimmie Åkesson. Då samarbetade ni mer, och nu är ni osams
            igen, kan man säga.
          </note>
          <note>
            Min poäng är att jag gläds åt att Jimmie Åkesson och Sverigedemokraterna
            vill förstärka de svenska pensionerna. Min fråga är hur det ska
            ske. Jag förstår att man vill värna den pensionsgrupp som kom
            till när vi fasade ut det gamla pyramidspelet, ATP, och gick över
            till ett mer modernt intjänandesystem. I och med enorma vaccinationskampanjer
            även före corona lever människor längre – folk har slutat röka
            och, för att tala klartext, slutat supa så hårt. Vi behöver alltså
            fylla på. Men hur ska detta ske? Vilken är Jimmie Åkessons och
            Sverigedemokraternas plan för detta?
          </note>
          <note>
            Anf. 51 JIMMIE ÅKESSON (SD) replik:
          </note>
          <note>
            Fru talman! Jag tackar för den seriöst ställda frågan. Nu får
            vi en intressant sakdebatt om det här – eller debatt vet jag inte,
            utan det kanske blir mer av en upplysningskampanj.
          </note>
          <note>
            Det avgörande för mig är att äldre människor i vårt land – de
            som är pensionärer i dag och de som kommer att bli pensionärer
            – får bättre levnadsvillkor. Det är det avgörande för mig. Hur
            det sker är faktiskt mindre intressant.
          </note>
          <note>
            Det kanske sker genom att vi, som vi föreslår i vår budgetmotion,
            stärker avsättningarna till pensionssystemet. Det är ett sätt
            att göra det på. Det finns sannolikt en majoritet för den åtgärden
            i Sveriges riksdag, om det inte vore för Pensionsgruppen som blockerar
            just detta. Man kan också göra det genom att sänka skatten, och
            man kan göra det på andra sätt. Jag är öppen för att diskutera
            dessa olika sätt att göra det på. Det avgörande för mig är att
            om man har arbetat och slitit ett helt liv ska man också få ekonomiska
            villkor som är rimliga när man blir gammal.
          </note>
          <note>
            Anf. 52 JOHAN PEHRSON (L) replik:
          </note>
          <note>
            Fru talman! Bra så! Systemet som vi nu har bygger på att man
            har en grundläggande statspension som hänger ihop med hur länge
            man har jobbat. Sedan har man en tjänstepension som är ganska
            viktig, och det kan också tänkas att vi laborerar med den. För
            Liberalernas del ser vi gärna att fler blir skyldiga att betala
            in till den, för det är klart att det är otillständigt att människor
            inte får en pension efter att ha jobbat och kämpat.
          </note>
          <note>
            Man kan titta på det här med individuellt sparande. Vi hade tidigare
            avdragsrätt i Sverige för att man skulle kunna spara några kronor
            till sin pension – började man tidigt kunde det bli många kronor
            – men det har vi ersatt med ISK-kontot som regeringen nu, som
            jag har förstått det, tyvärr är lite sugen på att göra någonting
            åt.
          </note>
          <note>
            Det grundläggande är att vi kan göra det här antingen genom skattesänkningar
            – Liberalerna är med på det och är stolta över det vi gjorde inom
            ramen för januariavtalet eftersom vi har varit med och förstärkt
            pen ­ sionärernas situation, och vi vill gärna fortsätta med det
            – eller genom att ta från AP-fonderna eller höja avsättningen.
          </note>
          <note>
            Det här är viktiga saker att prata om framåt, för det räcker
            inte att bara vilja höja pensionerna, utan vi måste visa hur vi
            vill göra det.
          </note>
          <note>
            Anf. 53 JIMMIE ÅKESSON (SD) replik:
          </note>
          <note>
            Fru talman! Som jag sa är det avgörande för oss i grunden inte
            hur det här sker. Jag tror att det bästa sättet att lösa det på,
            åtminstone i det här läget, är att staten tar ett ansvar. Så vill
            vi göra. Vi vill skifta delar av arbetsgivaravgiften, den allmänna
            löneavgiften, till att stärka just pensions ­ systemet och inte
            , som Socialdemokraterna primärt vill , lägga det här på arbetsgivarna
            och företagen genom höjda arbetsgivaravgifter. Det tror jag är
            en dålig lösning.
          </note>
          <note>
            Jag är öppen för att diskutera olika vägar framåt för att stärka
            pensionerna och de äldres ekonomiska levnadsvillkor. Det är en
            oerhört viktig fråga, inte minst i takt med att vi får allt fler
            äldre , som Johan Pehrson mycket riktigt konstaterade här i inledningen.
          </note>
          <note>
            Anf. 54 MÄRTA STENEVI (MP) replik:
          </note>
          <note>
            Fru talman! För några veckor sedan lämnade G ängbrottsutredninge
            n sina förslag för skärpta straff för brott i kriminella nätverk.
            Detta är någonting som nu ska tas vidare. Regeringen har också
            sedan tidigare höjt över 50 straff. Trots det hör vi frustrerade
            röster från polis, socialtjänst och civilsamhälle. Jag citerar
            rikspolischefen Anders Thornberg: ”Långsiktiga satsningar måste
            genomföras inom bland annat skola, socialtjänst och andra viktiga
            delar av samhället.”
          </note>
          <note>
            Jag förstår att det känns bra i magen för Sverigedemokraterna
            när man driver förslag som att sätta in armén i förorterna. Vi
            vill alla knäcka gängen. Men trots att den typen av machosignalerande
            symbolpolitik kanske känns bra räcker det inte i verkligheten.
          </note>
          <note>
            Min fråga till Jimmie Åkesson är: Vad vill egentligen Sverigedemokraterna
            göra rent konkret för att minska utsattheten för barn och för
            att stoppa rekryteringen in i den grova, organiserade brottsligheten?
          </note>
          <note>
            Anf. 55 JIMMIE ÅKESSON (SD) replik:
          </note>
          <note>
            Fru talman! Jag vill först säga att det gläder mig att Miljöpartiet
            verkar börja ta de här frågorna på allvar. Det har man inte gjort
            historiskt sett, utan man har låtsats att de här problemen inte
            finns. Nu plötsligt ser man dem, och det är bra. Det behövs mer
            av verklighetsinsikt också hos regeringspartierna.
          </note>
          <note>
            Märta Stenevi påpekar att regeringen har höjt över 50 straff,
            och det låter ju jättebra. Problemet är att det inte är straffen
            i verkligheten som höjs, för minimistraffen höjs inte. Tvärtom
            höjer man straffen i den andra delen av skalan, och då blir det
            ett problem när vi har en situation då de allra flesta döms i
            just den nedre delen av skalan. Det spelar ingen roll hur många
            straff regeringen höjer om detta ändå inte tillämpas i verkligheten.
            Det är minimistraffen vi behöver arbeta med i första hand.
          </note>
          <note>
            Det grundläggande måste vara att farliga människor hålls inlåsta.
            Farliga människor ska inte vistas fritt i samhället. Farliga människor
            ska sitta i fängelse. Det kan man lösa om man ser verkligheten
            så som den faktiskt ser ut.
          </note>
          <note>
            Anf. 56 MÄRTA STENEVI (MP) replik:
          </note>
          <note>
            Fru talman! Tack för den genomgången av synen på minimistraff,
            Jimmie Åkesson! Men nu var det inte det jag frågade om. Jag frågade
            vad Sverigedemokraterna vill göra för att barn som har fötts och
            vuxit upp i Sverige inte ska dras in i organiserad brottslighet.
          </note>
          <note>
            Vad är Sverigedemokraterna beredda att göra för att stärka socialtjänsten
            och bygga en jämlik skola i hela landet?
          </note>
          <note>
            Under alldeles för lång tid, fru talman, har Sverigedemokraterna
            kommit undan med att skylla allting på invandring och gömma sig
            bakom retorik om kultur och belastningar. Men medan ungdomar dör
            på våra gator och mammor sörjer sina söner har ni ingen politik
            att komma med för att faktiskt bekämpa den organiserade brottsligheten
            på sikt utan bara symbolpolitik och uppuffade fjädrar.
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 57 JIMMIE ÅKESSON (SD) replik:
          </note>
          <note>
            Fru talman! Här befäster Miljöpartiet sin position som ett vänster
            ­ extremt parti. Man är så förblinda de av dessa så kallade socioekonomiska
            faktorer att man inte kan se att det också finns andra förklaringsmodeller
            till att människor blir grovt kriminella i vårt land. Det är självklart
            att fattigdom och allmän social utsatthet sänker tröskeln för
            att hamna i ett kriminellt gäng. Jag förstår det, och jag köper
            det. Men det är inte hela förklaringen.
          </note>
          <note>
            En annan del av förklaringen är ett samhälle som är fullständigt
            kravlöst, ett samhälle som inte ställer krav på människor. Människor
            som kommer hit från andra delar av världen och tyvärr utgör den
            största, för att inte säga hela, delen av de gängkriminella har
            aldrig behövt bli en del av det svenska samhället. De har inte
            förväntats bli en del av det svenska samhället. Det är ett problem.
          </note>
          <note>
            Ett annat problem är att vi inte slår ned med kraft också på
            den mindre allvarliga brottslighet som många barn och ungdomar
            väljer att begå. Det är ett annat sätt att hantera det på. Om
            Märta Stenevi är intresserad av att diskutera det kan jag diskutera
            hennes socioekonomiska förklaring.
          </note>
          <note>
            (Applåder)
          </note>
          <note>
            Anf. 58 ANNIE LÖÖF (C):
          </note>
          <note>
            Fru talman! Klimatet, jobben, tryggheten och landsbygden är områden
            där Centerpartiet kommer att fortsätta arbeta för förändring och
            fortsätta göra allt för att få genomslag för vår politik och ta
            hela landet framåt. Men grunden för att bygga vidare på ett grönare,
            starkare och tryggare Sverige vilar på vår liberala demokrati.
            Den är något som vi alltför länge har tagit för given men som
            måste förstärkas och försvaras varje dag.
          </note>
          <note>
            Över hela världen ser vi nu ofrihetens och förtryckets vålnad
            svepa fram. Vi hör ljudet av hur mänskliga fri- och rättigheter
            raseras. Och poli ­ tiker som kommit till makten genom öppna val
            använder nu den för att inskränka press- och yttrandefriheten,
            politisera domstolar och ta ifrån människor frihet och framtidstro.
            Vi ser hur antiliberala krafter vinner mark. Men vi hör också
            applåderna och hurraropen från deras beundrare. Starka krafter
            låter sig öppet inspireras och motiveras, oavsett om det är av
            Trumprörelsen i USA eller Viktor Orbán s Ungern.
          </note>
          <note>
            Inför den antiliberala rörelse som vi ser i världen i dag får
            vi inte vara naiva. Vår svenska demokrati står stark. Men samtidigt
            måste vi göra mer för att värna den inför framtiden. Vi har därför
            lagt fram ett antal förslag för att skydda vår liberala demokrati.
            Vi vill förstärka skyddet för fria och oberoende medier. Vi vill
            också göra det svårare att förändra den svenska grundlagen och
            grundlagsfästa reglerna för arbetet i våra högsta domstolar, för
            att försäkra oss om att det, precis som i dag, även i framtiden
            går att få rättssäkra och opolitiska prövningar. Vi vill också
            förstärka skyddet för och stödet till den som väljer att engagera
            sig politiskt.
          </note>
          <note>
            Vi kommer att fortsätta vara en kraft för en stark liberal demokrati.
            Det är den som har gett oss öppenheten, friheten, kunskapen och
            rättvisan och som har skapat de möjligheter som hela landet behöver.
          </note>
          <note>
            (Applåder)
          </note>
          <note>
            Anf. 59 NOOSHI DADGOSTAR (V) replik:
          </note>
          <note>
            Fru talman! Centerpartiet inledde den nya statsministerperioden
            med att utfärda ett pratförbud gentemot statsministern; han skulle
            inte få prata med sitt eget budgetunderlag. Det var Centerpartiets
            besked.
          </note>
          <note>
            Min fråga till Annie Lööf blir: Är ändå inte politik möjligheternas
            och kompromissernas konst? Alla kan inte få allt, men alla kan
            få något. Man får samtala, prata och komma överens, och sedan
            kan alla få stå för en kompromiss.
          </note>
          <note>
            Jag är inte särskilt intresserad av att höra att politiken skiljer
            sig åt mellan Centerpartiet och Vänsterpartiet. Jag vill höra
            från Annie Lööf om hon ändå kan förstå den kritik som har riktats
            mot Centerpartiet. Det är massiv kritik som handlar om att vi
            ändå ska kunna prata med varandra i politiken.
          </note>
          <note>
            Kan det vara så att man ibland får finna sig i att man inte kan
            få allting men att man ändå kan prata med varandra och komma överens?
          </note>
          <note>
            Anf. 60 ANNIE LÖÖF (C) replik:
          </note>
          <note>
            Fru talman! I går sa Nooshi Dadgostar så här: Det är en självmordspakt
            att samarbeta med Centerpartiet. Under de senaste åren har Nooshi
            Dadgo ­ star och Vänsterpartiet varit tydliga med att Centerpartiets
            politik är vad de kallar både nyliberal och experimentverkstad
            och att den ska förpassas till historiens sophög.
          </note>
          <note>
            Värderingar och politik men också tonläge spelar roll, Nooshi
            Dadgo ­ star. Det finns inget samtalsförbud. Det finns inget förhandlingsförbud.
            Stefan Löfven står fri att samtala med vilka han vill.
          </note>
          <note>
            Denna sommar har vi också sett att Nooshi Dadgostar inte har
            något emot att samarbeta med Sverigedemokraterna. Hon har tappat
            alla principer, för att avsätta en S-ledd regering.
          </note>
          <note>
            Nooshi Dadgostar kämpar nu hårt med att sticka sin egen offerkofta.
            Men politik handlar om gott tonläge, det handlar om samarbetsförmåga
            och det handlar om att göra upp om saker där man är nära varandra.
            Det är så politik fungerar.
          </note>
          <note>
            Vi är beredda att samarbeta med flest partier i Sveriges riksdag
            och gör det gärna framåt.
          </note>
          <note>
            Anf. 61 NOOSHI DADGOSTAR (V) replik:
          </note>
          <note>
            Fru talman! Det här visar på ett översitteri. Annie Lööf ska
            bara få sitt. Alla andra ska sitta tysta i båten. Så kan det väl
            inte få vara?
          </note>
          <note>
            Vi är självklart olika politiska partier. Vi vill olika saker.
            Men samtidigt måste vi kunna sätta oss ned och tala med varandra.
            Annie Lööf kan inte på allvar mena att det är så här vi ska styra
            Sverige, att vi ska ha en statsminister som sitter uppe i ett
            torn och tror sig veta ungefär vad partierna där nere tycker och
            kanske kan få igenom en statsbudget.
          </note>
          <note>
            Är det så Annie Lööf tänker sig att vi ska styra Sverige – med
            pratförbud, nej till förhandlingar och nej till olika partier?
            Är det framtiden för Sverige? Ser det ut på det sättet i Centerpartiets
            vision? Det kommer inte att fungera. Det är nämligen mycket enklare
            att komma överens om man sätter sig ned och pratar med varandra.
          </note>
          <note>
            Anf. 62 ANNIE LÖÖF (C) replik:
          </note>
          <note>
            Fru talman! Nej, det är inte framtiden för Centerpartiet. Vi
            är det parti som har varit med i samtliga blocköverskridande överenskommelser
            de senaste decennierna. Vi sitter på nyckeln, och har gjort det
            under många år, för att mejsla fram förhandlingsresultat och kompromisser,
            för att se till att regeringar ska kunna tillträda och för att
            få budgetar att gå igenom i riksdagen. Det ligger i vårt dna att
            vara just ansvarsfulla och konstruktiva.
          </note>
          <note>
            Jag hade gärna fortsatt med januariavtalet ytterligare ett år.
            Där fanns många liberala, borgerliga reformer som vi hade kommit
            överens om att fortsätta med. Men grejen är den att Nooshi Dadgostar
            valde att slänga sina principer om att inte samarbeta med ett
            främlingsfientligt populistparti över bord och röstade för Sverigedemokraternas
            misstroendevotum i riksdagen. Det gjorde att en S-ledd regering
            avsattes, och därför kommer det nu att bli ett rörigt år.
          </note>
          <note>
            Vi är dock beredda att fortsätta vara konstruktiva. Vi kan tänka
            oss att samarbeta och förhandla med många partier i Sveriges riksdag
            – det är själva grunden för kompromiss och politiskt hantverk
            – med såväl allianskollegor som med nuvarande regeringen. Det
            kommer att vara vårt fokus under de kommande månaderna.
          </note>
          <note>
            (Applåder)
          </note>
          <note>
            Anf. 63 MÄRTA STENEVI (MP) replik:
          </note>
          <note>
            Fru talman! Jag har en kort fråga. I sitt första anförande i
            dag och även i kommunikation tidigare under veckan har Annie Lööf
            pratat om att hon vill ha ett rättvist strandskydd.
          </note>
          <note>
            Jag undrar vad ett rättvist strandskydd innebär för Annie Lööf
            och Centerpartiet. Är det en rättvisa som handlar om att ha tillgång
            till natur oavsett ekonomiska förutsättningar? Är det en rättvisa
            som bygger på att ännu mer av allemansrätten inskränks, utöver
            de stora dispenser som ges redan i dag? Eller är det möjligtvis
            rättvisa för dem som har råd samtidigt som rättvisa för dem som
            stängs ute hålls undan?
          </note>
          <note>
            Anf. 64 ANNIE LÖÖF (C) replik:
          </note>
          <note>
            Fru talman! Det är en väldigt bra fråga. Rättvist strandskydd
            handlar om ett differentierat strandskydd. Det handlar om att
            skapa en frihetsreform för alla människor som bor och verkar i
            och vill öppna upp naturen på landsbygden. Det handlar om att
            det ska vara lika viktigt att kunna bygga om en industrilokal
            på landsbygden som det är i storstaden. I dag får man nej på ansökan
            om att bygga om eller bygga till någonting på den svenska landsbygden.
            Det ska vara möjligt att bo, verka och driva företag även i gles-
            och landsbygd.
          </note>
          <note>
            Miljöpartiet har ett centralistiskt perspektiv på just strandskyddslagstiftningen.
          </note>
          <note>
            Vi vill genomföra Strandskyddsutredningens förslag. Det innebär
            ett starkare skydd i högexploaterade områden på vissa håll, men
            framför allt innebär det en enorm frihetsreform om man kan bygga
            vid diken och mind ­ re sjöar. Det möjliggör också den attraktivitet
            som finns på den svens ­ ka landsbygden.
          </note>
          <note>
            Anf. 65 MÄRTA STENEVI (MP) replik:
          </note>
          <note>
            Fru talman! Jag håller med om att det absolut finns lägen där
            man skulle kunna göra det lättare att bygga industrier, till exempel
            på hårdjord och gammal förorenad mark. Annie Lööf pekar på att
            vi har utvecklat sådan i till exempel Malmö. Det är fantastiska
            exempel som man skulle kunna använda i hela landet. Samma sak
            gäller grävda diken och dammar. Det är ställen som skulle kunna
            utvecklas mycket mer.
          </note>
          <note>
            Vad jag undrar över är dock vilka som ska bygga och utveckla
            det här. Vilka är det som kommer att ha råd att köpa strandtomterna
            när man får samma mängd dispenser på andra ställen som man redan
            har i Stockholm? Det har ju till exempel stängt 70 procent av
            kustlinjen i Danderyd. Är det en utveckling som blir mer rättvis
            när vi får den i hela landet? Handlar det om rättvisa när bara
            den som har råd att köpa en strandtomt också är den som får tillgång
            till kusten? Vad jag hör är att det möjligtvis innebär en stärkt
            äganderätt men inte en ökad rättvisa.
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 66 ANNIE LÖÖF (C) replik:
          </note>
          <note>
            Fru talman! Märta Stenevi behöver åka ut i landet och se vad
            tomt- och markpriser ligger på i den svenska gles- och landsbygden.
            I till exempel Arvidsjaur finns tre gånger fler sjöar än invånare.
            Strandlinjen i Sverige räcker tio varv runt jorden.
          </note>
          <note>
            Jag står upp för och slår vakt om den svenska allemansrätten.
            Det är jätteviktigt att man kan nyttja naturen och uppleva den.
            Jag slår vakt om den biologiska mångfalden. Jag slår även vakt
            om den fria passagen, som finns med i dagens strandskyddslagstiftning.
            Det här är viktiga delar.
          </note>
          <note>
            Men det finns så många exempel på en enorm frustration över att
            Stockholm och riksdagen inte ser möjligheten att kunna bygga och
            bo på landsbygden, kunna utveckla sitt lantbruksföretag och kunna
            ha naturturismföretag och bed and breakfast. Vi måste se till
            att skapa ett rättvisare och mer differentierat strandskydd för
            hela landet.
          </note>
          <note>
            (Applåder)
          </note>
          <note>
            Anf. 67 NOOSHI DADGOSTAR (V):
          </note>
          <note>
            Fru talman! Denna regering har varit så upptagen av sig själv
            och sina egna käpphästar att den inte ser hur verkligheten faktiskt
            ser ut. Det Sverige som jag växte upp i hade starka golv och täta
            tak. Du förväntades anstränga dig och göra ditt bästa, men du
            möttes också av ett starkt samhälle. Det är vad Sverige ska vara.
            Något har gått sönder i det svenska folkhemmet. Otrygghet, vårdköer
            och bostadsbrist präglar nu vardagen. Socialdemokrater och moderater
            har bråkat om makten under alla dessa år, men oavsett regeringens
            färg har de fortsatt att montera ned och försämra. Vi behöver
            en förändring som är på riktigt.
          </note>
          <note>
            En ny regering till vänster kommer att ta en helt annan riktning,
            för det här fungerar inte. Den svenska modellen ska återupprättas.
            Ängslighet, brist på styrfart och det interna positionerandet
            som den här regeringen ägnat sin tid åt är ett hot mot vår gemensamma
            framtid. Vi vet hur man bygger ett starkt land. Vi har gjort det
            förut när vi gick från Europas fattigaste till ett av världens
            rikaste och mest jämlika länder. Detta är vad en ny regering har
            i uppdrag att göra.
          </note>
          <note>
            Vi vänsterpartister står redo att ta ansvar för Sverige, ett
            land som förtjänar bättre och som har förutsättningar att återigen
            bli världens bästa och mest framgångsrika land. Det kräver en
            stark regering som sätter svenska folket främst.
          </note>
          <note>
            Anf. 68 ANNIE LÖÖF (C) replik:
          </note>
          <note>
            Fru talman! Vänsterpartiet påstår sig ha ökat sitt politiska
            engagemang för landsbygden. Det har varit stora ord, och det har
            kommit en ny talesperson. Problemet är bara att politiken inte
            har förändrats. Det är fortfarande samma gamla vänster som tycker
            sig veta bäst om hur människor ska leva sina liv och ser staten
            som den enda välgöraren. De vill försämra äganderätten för skogsägarna.
            De vill fortsätta att försvåra för människor att bygga och bo
            på landsbygden. De vill slå sönder valfriheten och minska tillgängligheten
            i välfärden liksom dra undan mattan för byskolor och förstås höja
            skatten på jobb och företag.
          </note>
          <note>
            Kan Nooshi Dadgostar förklara för mig hur friheten och utvecklingen
            på vår svenska landsbygd stärks av att skogsägarna inte får bestämma
            över sin egen skog, att man inte får bo och bygga strandnära eller
            att företag får högre skatter? Helt enkelt: Varför ska det vara
            dyrare och svårare att bo på landsbygden?
          </note>
          <note>
            Anf. 69 NOOSHI DADGOSTAR (V) replik:
          </note>
          <note>
            Fru talman! Annie Lööf har i vanlig ordning helt fel. Inser inte
            Centerpartiet allvaret i att vissa kommuner har 6 kronor högre
            kommunalskatt än kommuner har i Stockholmsregionen? Att staten
            har dragit sig tillbaka är det stora problemet. När Annie Lööf
            står i kammaren och förstör a-kassan, förstör Arbetsförmedlingen
            och förstör sjukförsäkringen leder det till att svårt sjuka personer
            måste tas om hand av kommunen, att de arbetslösa hamnar i kommunens
            ekonomi och att kommunen måste bedriva arbetsmarknadspolitik.
          </note>
          <note>
            Det här gör att de stora skillnaderna blir enorma över hela landet.
            Statens ansvar måste återtas. Vi kan inte ha en så ojämlik sjukvård
            i landet. Vi måste ha en välfärd som är stark i hela landet. Då
            kan man inte stå i Stockholm och i Sveriges riksdag och bara ta
            bort värnskatten för de rikaste som bor i Solna, för då måste
            någon annan höja kommunalskatten.
          </note>
          <note>
            Anf. 70 ANNIE LÖÖF (C) replik:
          </note>
          <note>
            Fru talman! Det var ett bra svar, men Nooshi Dadgostar missade
            att vi ju har sänkt inkomstskatten för människor som bor i glesbygd.
            Vi har förstärkt de generella statsbidragen till kommuner och
            regioner. Även jag ser utmaningen med en hög kommunalskatt i de
            allra mest glesbebyggda kom ­ munerna; det är ju så det ser ut.
            Av denna anledning behövs ett rejält omtag av den kommunala skatteutjämningen.
          </note>
          <note>
            Jag tycker ändå att det är märkligt att Nooshi Dadgostar inte
            ens bemödade sig om att prata om varför man vill försämra äganderätten
            för skogsägarna eller varför man inte vill förbättra möjligheten
            att bo strandnära. Kanske är det Nooshi Dadgostars egen historia
            som ligger bakom detta då hon exempelvis i en statlig utredning
            har föreslagit att kommunen ska kunna beslagta mark av markägare
            i landet för att öka bostadsbyggandet.
          </note>
          <note>
            Varför vill inte Vänsterpartiet och Nooshi Dadgostar stärka den
            privata äganderätten eller gynna alla de småskaliga entreprenörer
            som finns på den svenska landsbygden? Är det för att man i Vänsterpartiets
            partimotio ­ ner skriver att man vill omfördela ägandet eller
            förändra ägandestrukturen i samhället?
          </note>
          <note>
            Anf. 71 NOOSHI DADGOSTAR (V) replik:
          </note>
          <note>
            Fru talman! Man tar sig för pannan av allt detta ideologiska
            testuggan ­ de som Annie Lööf kommer med. Självklart är det inte
            på det sättet. Det måste såklart finnas en balans mellan att skydda
            den biologiska mångfalden och skogsbruket. Det är till och med
            så att jag tycker att man behöver titta på att skydda den mest
            exploaterade strandlinjen medan man kan se på lättnader för andra
            ställen.
          </note>
          <note>
            Här måste vi prata med varandra. Men Annie Lööf är mest känd
            för att inte tala med någon. Det är Annie Lööfs största problem.
          </note>
          <note>
            Utöver det står Centerpartiet i Sveriges riksdag och förbättrar
            saker och ting bara för de enskilda som får skattelättnader för
            sina fastighetsvärden i storstäderna. Det gör att det är de andra
            kommunerna som får betala genom att höja sin kommunalskatt för
            att skapa välfärd hos sig eftersom staten inte hjälper till. Det
            är det stora problemet.
          </note>
          <note>
            Anf. 72 JOHAN PEHRSON (L) replik:
          </note>
          <note>
            Fru talman! Jag förstår att det är jobbigt när man inte vill
            prata med varandra i riksdagen. Det är ju väldigt konstigt. Jag
            kan dock glädja Nooshi Dadgostar med att vi från Liberalerna gärna
            pratar med Vänsterpartiet mycket och länge. Vi har dock väldigt
            olika utgångspunkter.
          </note>
          <note>
            En sak handlar om att vi ska ha raka rör och en stark fungerande
            sjukförsäkring, vilket jag gillar. Men då är det för Liberalerna
            självklart med en självrisk och ett starkt fokus på att man ska
            komma tillbaka i arbete. Rehabiliteringen ska vara väldigt tydlig.
          </note>
          <note>
            Arbetslösheten är ett jättegissel för Sverige. Den skapar utanförskap
            och elände, leder till att människor tappar framtidstron och så
            vidare. Men hur tycker Nooshi Dadgostar att vi ska komma till
            rätta med detta, så att fler kommer i jobb? Är det inte en ganska
            bra idé att sänka skatten på arbete?
          </note>
          <note>
            Anf. 73 NOOSHI DADGOSTAR (V) replik:
          </note>
          <note>
            Fru talman! Det var trevligt att höra att Johan vill tala med
            oss. Vi kan gärna prata med varandra.
          </note>
          <note>
            Förändringarna av sjukförsäkringen har lett till att arbetslösheten
            ökat väldigt kraftigt. Reglerna för sjukförsäkringen är väldigt
            stelbenta. Många människor, till exempel vårdpersonal som har
            arbetat under pandemin, går till Försäkringskassan och får höra
            att de ska säga upp sig på heltid i stället för att kunna arbeta
            deltid i sitt yrke som sjuksköterska, undersköterska eller vad
            det nu kan vara. Det är så reglerna ser ut i dag. De maximerar
            arbetslösheten. Det är det som är problemet.
          </note>
          <note>
            Nuvarande sjukförsäkring gör inte att vi tillvaratar människors
            arbetsförmåga i det yrke de har, utan vi utförsäkrar dem och ber
            dem att söka försörjningsstöd i kommunerna, som får bekosta detta
            i stället. Vi skulle minska arbetslösheten om vi hade en bättre
            sjukförsäkring, så att vi såg till att välutbildade människor
            kan komma tillbaka till sitt eget yrke.
          </note>
          <note>
            Anf. 74 JOHAN PEHRSON (L) replik:
          </note>
          <note>
            Fru talman! Liberalerna har ingenting emot mer raka rör. Människor
            som betalar in till sjukförsäkringen, jobbar och sedan är sjuka
            en tid ska få ersättning. Men det blir väldigt svårt om detta
            ska kunna pågå under myck ­ et lång tid, för då är det någon annan
            stödform som måste klicka in.
          </note>
          <note>
            Jag var inne på det här med skatter och arbete. Jag ser att finansminis
            ­ tern har kommit hit till riksdagens kammare, vilket gläder mig.
            Jag blev väldigt glad när hon uttryckte vikten av att man kan
            sänka skatter. Det leder till att fler människor kommer i jobb
            och att fler kan köpa en kopp kaffe på stan. Jag håller med om
            den analysen. Att Socialdemokraterna har kommit fram till den
            är glädjande.
          </note>
          <note>
            Vi måste fokusera på bättre matchningsfunktioner. Under mandatperioden
            har ett arbete satts igång med att reformera Arbetsförmedlingen.
            Vänsterpartiet tycker att detta är dåligt och är emot det. Vi
            har tittat på detta med att kunna ha olika former av stöd direkt
            till företagen. Vi har sett att extratjänsterna inte har fungerat.
          </note>
          <note>
            Vi måste få människor i jobb. Kan inte Vänsterpartiet tänka sig
            sänkta skatter? Det är genom att gå den vägen som vi får en bättre
            och fungerande sjukförsäkring.
          </note>
          <note>
            Anf. 75 NOOSHI DADGOSTAR (V) replik:
          </note>
          <note>
            Fru talman! Jag hängde inte riktigt med på det sista.
          </note>
          <note>
            Vi skapar arbetstillfällen genom att investera i ekonomin. Nu
            ser vi en begynnande grön omställning i Norrbotten och Västerbotten
            till exempel. Vill vi skapa många arbetstillfällen måste vi satsa
            på elnät och ny elproduktion. Så enkelt är det. Man måste skapa
            nya jobb. Det är så de kommer till. Man måste se till att de här
            företagen kan få bra förutsättningar att få dit sin arbetskraft,
            till exempel genom att bygga nya hyresrätter. Då krävs investeringsstöd
            från riksdagen.
          </note>
          <note>
            Vi behöver se vilka typer av investeringar vi kan göra, så att
            arbetslösheten försvinner och vi får igång ekonomin. Att bara
            sitta på händerna här och trycka 50 kronor i handen på en enskild
            ger så att säga inga nya arbeten. Vi behöver se till att satsa
            i ekonomin för att skapa fler arbetstillfällen, och det gäller
            naturligtvis även den offentliga sektorn. Vård, skola och omsorg
            behöver också anställa personal.
          </note>
          <note>
            Anf. 76 EBBA BUSCH (KD):
          </note>
          <note>
            Fru talman! Jag önskar tala om vårdköerna och de patienter som
            inte får vård. Nu har ungefär hälften av de patienter som fått
            besked om behandling väntat längre än de lagstadgade 90 dagarna.
            En majoritet har inte fått vård i tid. Ja, det handlar delvis
            om pandemin, men inte bara, för vård ­ köerna hade hunnit fördubblas
            redan före pandemin under den rödgröna regeringen. Det skadar
            patienterna, personalen och även Sveriges ekonomi.
          </note>
          <note>
            Den vårdorganisation som Sverige har är från 1862. När vi går
            till val kommer den alltså att fylla 160 år. Det är tyvärr ingenting
            att fira. Vi kristdemokrater går till val på att bygga en ny,
            modern vårdorganisation, som Norge och Danmark redan har gjort.
            Regeringspartierna går till val på att bevara det som finns –
            och så kallar man mig för konservativ.
          </note>
          <note>
            Förändring krävs. Förändring är möjlig. Sverige behöver inte
            stå stilla och acceptera de långa ringlande vårdköerna. Vårdköerna
            är inte någon naturlag. Andra länder har visat vägen, medan Sverige,
            som en gång var berömt för just sin välfärd, i dag står och stampar
            på samma ställe. När Norge moderniserade sin sjukvård stod stortingets
            tre största partier bak ­ om reformen. I Sverige är ett något
            mindre parti, får man säga, ensamt om att göra vården till sin
            huvudfråga.
          </note>
          <note>
            Fru talman! Ska vi i Sverige få en sjukvård som lever upp till
            vårt rykte krävs en ny regering med ett tungt kristdemokratiskt
            inflytande. Så mycket står fullkomligt klart. Vårdköerna är som
            sagt ingen naturlag. Men man måste vilja ta tag i dem och utmana
            gamla byråkratiska och politiska strukturer. Svenska folket ska
            kunna lita på Sverige och lita på vården, oavsett var i landet
            man bor.
          </note>
          <note>
            (Applåder)
          </note>
          <note>
            Anf. 77 Statsminister STEFAN LÖFVEN (S) replik:
          </note>
          <note>
            Fru talman! Jag pratade i mitt inledningsanförande om hur snabbt
            det politiska samtalet har förändrats i Sverige och blivit hårdare.
            För några år sedan talades det om den vuxne i rummet. I länder
            som Tyskland tycker jag att kristdemokratin har varit en sådan.
            Men jag tycker inte längre att det är så i vårt land, och jag
            beklagar det.
          </note>
          <note>
            Det kanske förvånar några, men jag menar att det verkligen behövs
            ett parti som lyfter de kristna värderingarna och kyrkornas perspektiv
            i svensk politik, som inte minst värnar om utsatta människor,
            även migranter, som vilar tryggt i sin tradition och som på riktigt
            står upp mot radikal nationalism och krafter som är sprungna ur
            vit makt-miljön.
          </note>
          <note>
            Jag vill fråga Ebba Busch hur hon menar att kristna värderingar
            nu vägleder Kristdemokraterna, även i samarbetet med Sverigedemokraterna.
          </note>
          <note>
            Anf. 78 EBBA BUSCH (KD) replik:
          </note>
          <note>
            Fru talman! Våra värderingar och vår bakgrund är vår kompass
            när vi ska navigera i ett föränderligt politiskt landskap. Kristdemokratin
            bildades och kom till som en motkraft mot just nazism och kommunism.
            Det är det som är vårt existensberättigande. Vi visar på en annan
            människosyn. Det handlar om alla människors lika värde och om
            att alltid i alla lägen stå upp för andra, för våra medmänniskor,
            för de allra mest utsatta.
          </note>
          <note>
            Jag försöker inte på något sätt överskyla Sverigedemokraternas
            historia i närtid. På samma sätt försöker jag inte heller överskyla
            Vänsterpartiets kommunistiska historia, inte ens i närtid. Jag
            vet var våra röda linjer går. Man ska titta på vår handling och
            inte bara våra ord. Vi har sett till att det har blivit mer medel
            till sjukvården och äldreomsorgen när vi har samtalat med Vänsterpartiet
            och Sverigedemokraterna. Syna våra handlingar! Det är så man känner
            frukten av vårt träd.
          </note>
          <note>
            Anf. 79 Statsminister STEFAN LÖFVEN (S) replik:
          </note>
          <note>
            Fru talman! Det finns ändå anledning att fundera på vad som händer
            när man säger att man står för den kristna etiken och medmänskligheten
            men ändå söker inflytande genom att ställa grupper mot varandra,
            vilket blir konsekvensen av detta samarbete. I en debattartikel
            i Aftonbladet berättar barnbarnet till en av KD:s grundare sorgset
            att hon lämnar partiet. I dag är faktiskt Socialdemokraterna det
            största partiet bland gudstjänstbesökarna i Sverige.
          </note>
          <note>
            I Matteusevangeliet står det, precis som Ebba Busch har sagt,
            att trädet känns igen på den frukt det bär. Men varför ser inte
            ledningen för Kristdemokraterna i Sverige det som syns så tydligt
            i Tyskland? De främlingsfientliga krafterna har inte alls förändrats
            utan är desamma. Ser ni inte skandalerna och rasismen hos ledande
            företrädare? Du ser frukten, Ebba Busch. Luta dig inte mot det
            trädet!
          </note>
          <note>
            Anf. 80 EBBA BUSCH (KD) replik:
          </note>
          <note>
            Fru talman! Det är kyrkoval till helgen. Med anledning av det
            och det vi hör här skulle jag vilja passa på att säga att jag
            önskar månglarna ur templet. Politiska partier hör inte hemma
            i kyrkan.
          </note>
          <note>
            Min personliga kristna tro är jag mycket stolt över. Den betyder
            mycket för mig. Våra kristna värderingar är vägledande för oss
            som parti. Men vi bedriver inte religiös politik, utan vi vilar
            oss på dessa värderingar.
          </note>
          <note>
            Återigen: Jag menar att Stefan Löfven och Socialdemokraterna
            använder brunsmetningen som det enda vapen de har kvar för att
            överskyla det misslyckande man de facto står för i att stå upp
            för de allra mest utsatta.
          </note>
          <note>
            Det kommer att stå i historieböckerna hur man behandlade alla
            barn som hade behov av assistans och blev av med den. Det kommer
            att stå hur man hanterade många av de flyktingar som blev kvar
            i hemländerna och inte fick hjälp när andra tog sig hit och rundade
            asylrätten.
          </note>
          <note>
            Det kommer att stå om fördubblade vårdköer. Det kommer att stå
            om alla de äldreboenden som aldrig blev byggda därför att man
            stod på fel sida om historien i handling.
          </note>
          <note>
            Anf. 81 MÄRTA STENEVI (MP) replik:
          </note>
          <note>
            Fru talman! Jag har också med mig mycket från min kristna uppväxt.
            Jag tror att historieböckerna också kommer att tala om hur Kristdemokraterna
            stängde dörren för dem som var i störst behov när de ville skära
            i biståndet till dem som mest behövde det och hur de släpper förvaltningen
            av vår jord som vi har ansvar för.
          </note>
          <note>
            När nu Kristdemokraterna går till val på att bilda regering tillsammans
            med Moderaterna och Sverigedemokraterna undrar man igen vilken
            klimatpolitik det kommer att innebära.
          </note>
          <note>
            Att Kristdemokraterna vill ha kärnkraft och bygga ny sådan, det
            vet vi. Det har vi hört många gånger i många år. Min fråga är
            samma till Ebba Busch som den var till Ulf Kristersson. Vad är
            tidsplanen?
          </note>
          <note>
            Hur lång tid tar det innan man har en global koldioxidskatt på
            plats? Hur lång tid tar det innan man har förhandlat klart i EU?
            Hur lång tid tar det innan man har byggt den nya kärnkraften som
            man är ute efter? Vad är under tiden Moderaternas, Kristdemokraternas
            och Sverigedemokraternas tidsplan för att nå de åtaganden vi har
            inom Parisavtalet?
          </note>
          <note>
            Anf. 82 EBBA BUSCH (KD) replik:
          </note>
          <note>
            Fru talman! För det första vill jag säga att Märta Stenevi har
            fel i början på sin inledning. För det andra kommer jag inte att
            ge löften som jag inte kan hålla. Jag är inte beredd att sätta
            ett årsdatum för när vi går i hamn. Vi behöver lägga om politiken.
            Den behöver bli betydligt mer realistisk.
          </note>
          <note>
            Kristdemokratin bygger på förvaltarskapstanken. Vi har ansvar
            för det vi ärvt och för det vi lämnar vidare till våra barn. Jag
            vet att vi delvis förenas i det. Vi är alltså ett miljöengagerat
            parti. Vi väljer de åtgärder som är mest effektiva och inte dem
            som kanske ger mest lajks på Instagram eller någon annanstans.
          </note>
          <note>
            Anledningen till att vi lyfter fram kärnkraften är inte att vi
            är emot sol ‑ eller vindenergi eller havs- eller vattenkraft.
            Vi ser att ska vi klara av att ställa om och göra det realistiskt,
            för att klimat- och miljöfrågan är så pass viktig, kan vi åtminstone
            börja med att inte lägga ned kärnkraft i förtid. Den är utsläppsfri
            och leveranssäker och levererar mycket el.
          </note>
          <note>
            Anf. 83 MÄRTA STENEVI (MP) replik:
          </note>
          <note>
            Fru talman! Nu vet både Ebba Busch och jag att vi har ett överskott
            i elproduktionen och att det inte är där problemet ligger. Jag
            undrar igen när man fort nog ska klara åtaganden i Parisavtalet
            som vi har tagit på oss som land.
          </note>
          <note>
            Det är kanske den frågan som jag borde ha ställt. Står den tänkta
            regeringen – det blåbruna blocket – fortfarande kvar bakom Parisavtalet?
            Det är kanske den frågan jag borde ha börjat med att ställa, inser
            jag nu lite sent.
          </note>
          <note>
            Men om jag utgår från att man gör det och inte kommer att ta
            Sverige ut ur Parisavtalet är frågan: Hur ser tidsplanen ut? Om
            svaret är att man ska vila på ny kärnkraft, som kommer tillbaka
            gång på gång, och en global koldioxidskatt som alla världens länder
            har skrivit under på, hur klarar man tidsplanen för att vi ska
            gå i mål till 2045? Det kan gärna vara 2035, men 2045 är fastslaget
            än så länge.
          </note>
          <note>
            Hur ska man klara tidsplanen? Tar man verkligen över huvud taget
            den här frågan på allvar? Tar man sitt förvaltarskap på allvar?
          </note>
          <note>
            (Applåder)
          </note>
          <note>
            Anf. 84 EBBA BUSCH (KD) replik:
          </note>
          <note>
            Fru talman! Jag skulle gärna ha en saklig debatt om det här,
            men jag kan inte låta det gå förbi. Som kristdemokrat och tillhörande
            den största politiska idétraditionen i Europa och systerpartiet
            till Angela Merkels parti: Kalla mig inte blåbrun!
          </note>
          <note>
            Jag är kristdemokrat. Jag vet var vi står någonstans värderingsmässigt.
            Jag vet vilka förhandlingsrum jag är beredd att kliva in i och
            vilka förhandlingsrum jag kommer att kliva ut ur. Ta inte lätt
            på frågan om brunsmetning, vem man låter ge en nazianstrykning
            eller rasistanstrykning.
          </note>
          <note>
            Det är inte jag som har drivit den politik som har inneburit
            att människor som egentligen inte har asylskäl och skyddsskäl
            har fått lov att stanna i Sverige medan andra har utvisats eller
            aldrig har fått chansen att söka asyl i till exempel Sverige.
          </note>
          <note>
            Jag vet var t våra värderingar går någonstans. Ta klimat- och
            miljö ­ debatten mer seriöst än att komma med sådana svepande
            anklagelser.
          </note>
          <note>
            (Applåder)
          </note>
          <note>
            Anf. 85 JOHAN PEHRSON (L):
          </note>
          <note>
            Fru talman! En lång förmiddagsdebatt börjar gå mot sitt slut.
            Med tanke på det senaste replikskiftet måste jag väl intyga att
            även jag har gått i söndagsskolan, så att ni inte ska tveka om
            det.
          </note>
          <note>
            Jag tänkte tala lite om köerna, som Ebba Busch var inne på. Det
            är köer på många håll i Sverige. Det är inte bara vårdköer till
            följd av den vårdskuld som har byggts upp under pandemin. Den
            ska vi nu tillsammans jobba ned.
          </note>
          <note>
            Vi har varit inne lite på arbetslösheten. Den är naturligtvis
            ett gissel för människors frihet och förhoppningar om en framtid.
            Men det är också köer på annat håll.
          </note>
          <note>
            Det är köer på polisstationen. Det är köer i våra domstolar.
            Det är köer i kriminalvården. Det är köer in till chefsåklagarens
            rum. Det är köer på Ekobrottsmyndigheten. Det är enorma köer på
            Nationellt forensiskt centrum, som är så viktigt för att vi ska
            kunna klara upp brott i tid.
          </note>
          <note>
            Fru talman! För Liberalerna är rättsstaten grundläggande. Det
            är ingenting man kan dribbla bort. Det är inte en budgetpost jämförbar
            med Glesbygdsverket. Domstolsverket är mycket viktigare. Ni får
            alla ursäkta. Det är också väldigt viktigt med Glesbygdsverket.
            Om jag ska välja vill jag inte stöta mig med någon. Jag sa just
            att jag har gått i söndagsskolan.
          </note>
          <note>
            Vi ser allvaret här. Vi befinner oss nu i en situation där människor
            känner sig oroade och upprörda över tillvaron, där våldet härskar
            och människor riskerar att avrättas när som helst och var som
            helst på öppen gata. Risken är inte gigantisk, men det händer.
            Det finns en risk att det svänger över till en polisstat som man
            kan vara orolig för. Den risken ska inte underskattas.
          </note>
          <note>
            Vi måste sätta rättsstaten först. Det är Liberalernas vallöfte
            inför 2022. Rättsstaten måste återupprättas. Det är grunden för
            hela den liberala staten, och den ska vi inte missa.
          </note>
          <note>
            Anf. 86 MÄRTA STENEVI (MP):
          </note>
          <note>
            Fru talman! Nu har vi hört anföranden från alla partiledare här
            i riksdagens kammare. Från det blåbruna blocket – jag kommer att
            kalla det för det blåbruna blocket, vad än enskilda partier kallar
            sig själva – har vi än en gång hört samma trötta uppgivna melodi.
          </note>
          <note>
            Någon annan i världen ska tackla klimatkrisen. Utsläppen ska
            minskas någon annanstans. Någon annan gång, kanske senare, har
            vi kanske byggt något som eventuellt kan fånga in de utsläpp vi
            inte orkar med att minska nu.
          </note>
          <note>
            Man tar sig lite grann för pannan. Var är möjligheterna i detta?
            Var är kamplusten? Var är viljan till förändring som har gjort
            att ni valt att ägna er åt politik sedan ni bokstavligen gick
            i skolan? Klimatkrisen händer ju nu. Samtidigt som det sorgliga
            uppgivna budskapet vevas ett varv till här i kammaren ser jag
            något annat utanför fönstret, hur något nytt är på väg.
          </note>
          <note>
            Unga runt om i världen accepterar inte längre att vuxna struntar
            i kli ­ matet och förhalar omställningen. Mammorna i förorten
            accepterar inte längre att deras barn lämnas efter i skolan och
            dör på gatan. Kvinnor accep ­ terar inte längre tystnaden kring
            våldet som drabbar dem och deras barn där de borde vara tryggast,
            även om det har varit väldigt tyst i kammaren här i dag om just
            den frågan.
          </note>
          <note>
            En annan värld är inte bara möjlig, hon är på väg. Under en stilla
            dag kan jag höra henne andas. Så skriver den indiska författaren
            Arundhati Roy .
          </note>
          <note>
            Till alla unga som kämpar för att stoppa klimatförändringarna,
            till mammorna som kräver rättvisa för sina barn och till kvinnorna
            som inte längre är tysta om mäns våld säger jag: I er kamp kan
            jag höra en annan värld andas. Och med politik för klimat och
            för rättvisa skapar vi den.
          </note>
          <note>
            (Applåder)
          </note>
          <note>
            I detta anförande instämde Annika Hirvonen (MP).
          </note>
          <note>
            Anf. 87 JOHAN PEHRSON (L) replik:
          </note>
          <note>
            Fru talman! Det är så tråkigt om man inte får några repliker,
            så jag tänkte se till att Märta Stenevi får det nu.
          </note>
          <note>
            Apropå klimatet: Just nu kostar elen hemma i Örebro 2 kronor
            per kilo ­ wattimme – bara en sådan sak! Man bränner på Karlshamns
            kraftverk just nu, och det kan inte påstås annat än att den 15
            september 2021 när solen skiner bränner vi fullt med fossila bränslen
            för att få el i Sverige. Detta är någonstans ett haveri när det
            handlar om att få fram el i rätt tid och på rätt plats. Tack och
            lov har vi ett europeiskt samarbete som ändrar detta.
          </note>
          <note>
            Min fråga gäller ändå något annat. Det nyuppväckta intresset
            från Miljöpartiet för att bekämpa brott är glädjande. Jag hörde
            demokratiministern, som också är här i rummet, nyligen berätta
            att hon tycker att inte en krona i offentligt stöd ska gå till
            galna fundamentalister. Jag uppskattar detta, för det är dags
            att sätta stopp för det här nu.
          </note>
          <note>
            Men vill Miljöpartiet också bekämpa klanerna? Kan Miljöpartiet
            tänka sig att vidta åtgärder för att kämpa ned denna medeltida
            företeelse som sätter klorna i människors frihet?
          </note>
          <note>
            Anf. 88 MÄRTA STENEVI (MP) replik:
          </note>
          <note>
            Fru talman! Först måste vi nog reda ut begreppen lite grann här.
            Sverige har en export av el som förra året uppgick till motsvarande
            alla de tre baltiska staternas förbrukning i volym.
          </note>
          <note>
            Att vi skulle ha en elbrist i Sverige stämmer inte. Däremot har
            vi problem med kapaciteten och överföringen; så är det. Det finns
            ett antal åtgärder på väg för att vi ska få snabbare utbyggnad
            av elnäten, och det vet naturligtvis också Johan Pehrson. Men
            vi har inte någon brist i produktio ­ nen av el i Sverige i dag.
          </note>
          <note>
            Kanske kan Johan Pehrson också svara på en fråga, fru talman.
            Om det skulle vara så att Sverigedemokraterna släpper in Liberalerna
            i en kommande blåbrun regering – kan Johan Pehrson svara på om
            man i ett sådant läge kommer att stå fast vid Parisavtalet? Jag
            fick aldrig något riktigt svar på det.
          </note>
          <note>
            Vi är beredda att bekämpa alla organiserade brottsliga strukturer
            vare sig vi kallar dem gäng, mc-klubbar eller klaner, oavsett
            vad de beror på. Organiserad brottslighet ska motverkas.
          </note>
          <note>
            (Applåder)
          </note>
          <note>
            Anf. 89 JOHAN PEHRSON (L) replik:
          </note>
          <note>
            Fru talman! Det gläder mig.
          </note>
          <note>
            Vi har i dag ett kraftverk igång som står och sprutar ut koldioxid
            just här och nu. Jag har i alla fall blivit upprörd och bedrövad
            av det jag ser i IPCC-rapporten. Men i Sverige bränner vi dessa
            fossila bränslen, och det går rök rakt upp i himlen – apropå söndagsskolan.
          </note>
          <note>
            Detta är helt otroligt, och i sju år har ni haft chansen att
            ställa om det här. Men det är för lite ledning och för lite kapacitet.
            Man lägger ned kärnkraften, och man ser inte till att ställa om
            till fossilfritt.
          </note>
          <note>
            Fru talman! Det gläder mig att Miljöpartiet nu kan ta ordet klaner
            i sin mun. Vi har strukturer i utsatta områden som hör hemma i
            medeltiden och som vi måste möta med kraft. De dränerar våra välfärdssystem,
            de begår brott, de hotar och de utpressar. De ser till att människor
            berövas sin frihet.
          </note>
          <note>
            Men jag nöjer mig med det här, för jag tror att det var första
            gången jag har hört en miljöpartist nämna att det finns klaner
            i Sverige och att de måste bekämpas. Det är dags för det.
          </note>
          <note>
            Anf. 90 MÄRTA STENEVI (MP) replik:
          </note>
          <note>
            Fru talman! Så är det ju. Jag tillhör en klan – en väldigt stark,
            matriarkalt styrd klan. Det är en fantastisk klan. Och den har
            ingenting med organiserad brottslighet att göra, kan jag säga.
          </note>
          <note>
            De strukturer som ägnar sig åt organiserad brottslighet, oavsett
            vad man bottnar i för gemenskap, ska motverkas. Så är det. Det
            finns mc-gäng, det finns gäng som bygger på kompisskap och det
            finns en rad andra olika strukturer för detta, och de ska bekämpas.
          </note>
          <note>
            Men vi måste tyvärr tillbaka till detta, Johan Pehrson: Vi har
            nu under åratal byggt ut det förnybara i väldigt snabb takt. Om
            ledamoten vill göra gemensam sak med Miljöpartiet i att stänga
            ett fossildrivet kraftverk – be my guest! Det är klart att vi
            ska göra det. Då stänger vi det.
          </note>
          <note>
            Men använd inte detta kraftverk som något slags argument för
            att vi skulle ha en för låg produktion av förnybar energi i Sverige!
            Vi kan bygga ut den mycket mer, men återigen: Vi exporterar varje
            år ren el motsvarande hela förbrukningen i tre baltiska stater.
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2020/21: 900
          </note>
          <note>
            Till riksdagen
          </note>
          <note>
            Interpellation 2020/21:900 En ny bankskatt
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras fredagen den 1 oktober 2021.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 13 september 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2020/21:903
          </note>
          <note>
            Till riksdagen
          </note>
          <note>
            Interpellation 2020/21:903 Det svenska skattetrycket
          </note>
          <note>
            av Jan Ericson (M)
          </note>
          <note>
            Interpellationen kommer att besvaras fredagen den 1 oktober 2021.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 13 september 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2020/21:904
          </note>
          <note>
            Till riksdagen
          </note>
          <note>
            Interpellation 2020/21:904 Valuta för skattepengarna
          </note>
          <note>
            av Jan Ericson (M)
          </note>
          <note>
            Interpellationen kommer att besvaras fredagen den 1 oktober 2021.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 13 september 2021
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 3 Anmälan om faktapromemoria
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2020/21:FPM147 EU:s ståndpunkt vid översyn av regelverket för
            export ­ krediter för kolkraftsrelaterade projekt COM(2021) 418
            till närings ­ utskottet
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2020/21:221 till socialutskottet
          </note>
          <note>
            2020/21:222 till justitieutskottet
          </note>
          <note>
            2020/21:224 till försvarsutskottet
          </note>
          <note>
            Skrivelse
          </note>
          <note>
            2020/21:223 till miljö- och jordbruksutskottet
          </note>
          <note>
            EU-dokument
          </note>
          <note>
            COM(2021) 551, COM(2021) 552, COM(2021) 554, COM(2021) 556, COM(2021)
            567 och COM(2021) 571 till miljö ‑ och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 8 november .
          </note>
          <note>
            COM(2021) 557 och COM(2021) 558 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 8 november .
          </note>
          <note>
            COM(2021) 559 och COM(2021) 562 till trafikutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 8 november .
          </note>
          <note>
            COM(2021) 563 och COM(2021) 564 till skatteutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 8 november .
          </note>
          <note>
            § 5 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2021) 555 Förslag till Europaparlamentets och rådets förordning
            om ändring av förordning (EU) 2018/842 om medlemsstaternas bindande
            årliga minskningar av växthusgasutsläpp under perioden 2021–2030
            som bidrar till klimatåtgärder för att fullgöra åtagandena enligt
            Parisavtalet
          </note>
          <note>
            COM(2021) 568 Förslag till Europaparlamentets och rådets förordning
            om inrättande av en social klimatfond
          </note>
          <note>
            § 6 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 14 september
          </note>
          <note>
            2021/22:1 Försvunna yazidiska kvinnor
          </note>
          <note>
            av Joar Forssell (L)
          </note>
          <note>
            till utrikesminister Ann Linde (S)
          </note>
          <note>
            § 7 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 september
          </note>
          <note>
            2020/21:3645 Sjöfartsverkets organisering
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3646 Sjöfartsverkets ekonomiska ställning
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2020/21:3647 Oseriös sophantering
          </note>
          <note>
            av Robert Stenkvist (SD)
          </note>
          <note>
            till miljö- och klimatminister Per Bolund (MP)
          </note>
          <note>
            2021/22:1 Kostnaden för återtagande av IS ‑ terrorister
          </note>
          <note>
            av Markus Wiechel (SD)
          </note>
          <note>
            till utrikesminister Ann Linde (S)
          </note>
          <note>
            2021/22:2 Uppdrivning av skogsplantor
          </note>
          <note>
            av Betty Malmberg (M)
          </note>
          <note>
            till miljö- och klimatminister Per Bolund (MP)
          </note>
          <note>
            2021/22:3 Nationell försvarsförmåga
          </note>
          <note>
            av Caroline Nordengrip (SD)
          </note>
          <note>
            till försvarsminister Peter Hultqvist (S)
          </note>
          <note>
            2021/22:4 Ökat byggande i norra Sverige
          </note>
          <note>
            av Roger Hedlund (SD)
          </note>
          <note>
            till statsrådet Märta Stenevi (MP)
          </note>
          <note>
            2021/22:5 Järnvägsfärjor som alternativ även i framtiden
          </note>
          <note>
            av Jimmy Ståhl (SD)
          </note>
          <note>
            till infrastrukturminister Tomas Eneroth (S)
          </note>
          <note>
            § 8 Kammaren åtskildes kl. 11 . 56 .
          </note>
          <note>
            Sammanträdet leddes
          </note>
          <note>
            av talmannen från dess början till och med § 1 anf. 48 (delvis)
            och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Partiledardebatt
          </note>
          <note>
            Anf. 1 Statsminister STEFAN LÖFVEN (S)
          </note>
          <note>
            Anf. 2 ULF KRISTERSSON (M)
          </note>
          <note>
            Anf. 3 JIMMIE ÅKESSON (SD)
          </note>
          <note>
            Anf. 4 ANNIE LÖÖF (C)
          </note>
          <note>
            Anf. 5 NOOSHI DADGOSTAR (V)
          </note>
          <note>
            Anf. 6 EBBA BUSCH (KD)
          </note>
          <note>
            Anf. 7 JOHAN PEHRSON (L)
          </note>
          <note>
            Anf. 8 MÄRTA STENEVI (MP)
          </note>
          <note>
            Anf. 9 Statsminister STEFAN LÖFVEN (S)
          </note>
          <note>
            Anf. 10 ULF KRISTERSSON (M) replik
          </note>
          <note>
            Anf. 11 Statsminister STEFAN LÖFVEN (S) replik
          </note>
          <note>
            Anf. 12 JIMMIE ÅKESSON (SD) replik
          </note>
          <note>
            Anf. 13 Statsminister STEFAN LÖFVEN (S) replik
          </note>
          <note>
            Anf. 14 ANNIE LÖÖF (C) replik
          </note>
          <note>
            Anf. 15 Statsminister STEFAN LÖFVEN (S) replik
          </note>
          <note>
            Anf. 16 NOOSHI DADGOSTAR (V) replik
          </note>
          <note>
            Anf. 17 Statsminister STEFAN LÖFVEN (S) replik
          </note>
          <note>
            Anf. 18 EBBA BUSCH (KD) replik
          </note>
          <note>
            Anf. 19 Statsminister STEFAN LÖFVEN (S) replik
          </note>
          <note>
            Anf. 20 JOHAN PEHRSON (L) replik
          </note>
          <note>
            Anf. 21 Statsminister STEFAN LÖFVEN (S) replik
          </note>
          <note>
            Anf. 22 MÄRTA STENEVI (MP) replik
          </note>
          <note>
            Anf. 23 Statsminister STEFAN LÖFVEN (S) replik
          </note>
          <note>
            Anf. 24 ULF KRISTERSSON (M)
          </note>
          <note>
            Anf. 25 Statsminister STEFAN LÖFVEN (S) replik
          </note>
          <note>
            Anf. 26 ULF KRISTERSSON (M) replik
          </note>
          <note>
            Anf. 27 Statsminister STEFAN LÖFVEN (S) replik
          </note>
          <note>
            Anf. 28 ULF KRISTERSSON (M) replik
          </note>
          <note>
            Anf. 29 NOOSHI DADGOSTAR (V) replik
          </note>
          <note>
            Anf. 30 ULF KRISTERSSON (M) replik
          </note>
          <note>
            Anf. 31 NOOSHI DADGOSTAR (V) replik
          </note>
          <note>
            Anf. 32 ULF KRISTERSSON (M) replik
          </note>
          <note>
            Anf. 33 MÄRTA STENEVI (MP) replik
          </note>
          <note>
            Anf. 34 ULF KRISTERSSON (M) replik
          </note>
          <note>
            Anf. 35 MÄRTA STENEVI (MP) replik
          </note>
          <note>
            Anf. 36 ULF KRISTERSSON (M) replik
          </note>
          <note>
            Anf. 37 JIMMIE ÅKESSON (SD)
          </note>
          <note>
            Anf. 38 Statsminister STEFAN LÖFVEN (S) replik
          </note>
          <note>
            Anf. 39 JIMMIE ÅKESSON (SD) replik
          </note>
          <note>
            Anf. 40 Statsminister STEFAN LÖFVEN (S) replik
          </note>
          <note>
            Anf. 41 JIMMIE ÅKESSON (SD) replik
          </note>
          <note>
            Anf. 42 ANNIE LÖÖF (C) replik
          </note>
          <note>
            Anf. 43 JIMMIE ÅKESSON (SD) replik
          </note>
          <note>
            Anf. 44 ANNIE LÖÖF (C) replik
          </note>
          <note>
            Anf. 45 JIMMIE ÅKESSON (SD) replik
          </note>
          <note>
            Anf. 46 NOOSHI DADGOSTAR (V) replik
          </note>
          <note>
            Anf. 47 JIMMIE ÅKESSON (SD) replik
          </note>
          <note>
            Anf. 48 NOOSHI DADGOSTAR (V) replik
          </note>
          <note>
            Anf. 49 JIMMIE ÅKESSON (SD) replik
          </note>
          <note>
            Anf. 50 JOHAN PEHRSON (L) replik
          </note>
          <note>
            Anf. 51 JIMMIE ÅKESSON (SD) replik
          </note>
          <note>
            Anf. 52 JOHAN PEHRSON (L) replik
          </note>
          <note>
            Anf. 53 JIMMIE ÅKESSON (SD) replik
          </note>
          <note>
            Anf. 54 MÄRTA STENEVI (MP) replik
          </note>
          <note>
            Anf. 55 JIMMIE ÅKESSON (SD) replik
          </note>
          <note>
            Anf. 56 MÄRTA STENEVI (MP) replik
          </note>
          <note>
            Anf. 57 JIMMIE ÅKESSON (SD) replik
          </note>
          <note>
            Anf. 58 ANNIE LÖÖF (C)
          </note>
          <note>
            Anf. 59 NOOSHI DADGOSTAR (V) replik
          </note>
          <note>
            Anf. 60 ANNIE LÖÖF (C) replik
          </note>
          <note>
            Anf. 61 NOOSHI DADGOSTAR (V) replik
          </note>
          <note>
            Anf. 62 ANNIE LÖÖF (C) replik
          </note>
          <note>
            Anf. 63 MÄRTA STENEVI (MP) replik
          </note>
          <note>
            Anf. 64 ANNIE LÖÖF (C) replik
          </note>
          <note>
            Anf. 65 MÄRTA STENEVI (MP) replik
          </note>
          <note>
            Anf. 66 ANNIE LÖÖF (C) replik
          </note>
          <note>
            Anf. 67 NOOSHI DADGOSTAR (V)
          </note>
          <note>
            Anf. 68 ANNIE LÖÖF (C) replik
          </note>
          <note>
            Anf. 69 NOOSHI DADGOSTAR (V) replik
          </note>
          <note>
            Anf. 70 ANNIE LÖÖF (C) replik
          </note>
          <note>
            Anf. 71 NOOSHI DADGOSTAR (V) replik
          </note>
          <note>
            Anf. 72 JOHAN PEHRSON (L) replik
          </note>
          <note>
            Anf. 73 NOOSHI DADGOSTAR (V) replik
          </note>
          <note>
            Anf. 74 JOHAN PEHRSON (L) replik
          </note>
          <note>
            Anf. 75 NOOSHI DADGOSTAR (V) replik
          </note>
          <note>
            Anf. 76 EBBA BUSCH (KD)
          </note>
          <note>
            Anf. 77 Statsminister STEFAN LÖFVEN (S) replik
          </note>
          <note>
            Anf. 78 EBBA BUSCH (KD) replik
          </note>
          <note>
            Anf. 79 Statsminister STEFAN LÖFVEN (S) replik
          </note>
          <note>
            Anf. 80 EBBA BUSCH (KD) replik
          </note>
          <note>
            Anf. 81 MÄRTA STENEVI (MP) replik
          </note>
          <note>
            Anf. 82 EBBA BUSCH (KD) replik
          </note>
          <note>
            Anf. 83 MÄRTA STENEVI (MP) replik
          </note>
          <note>
            Anf. 84 EBBA BUSCH (KD) replik
          </note>
          <note>
            Anf. 85 JOHAN PEHRSON (L)
          </note>
          <note>
            Anf. 86 MÄRTA STENEVI (MP)
          </note>
          <note>
            Anf. 87 JOHAN PEHRSON (L) replik
          </note>
          <note>
            Anf. 88 MÄRTA STENEVI (MP) replik
          </note>
          <note>
            Anf. 89 JOHAN PEHRSON (L) replik
          </note>
          <note>
            Anf. 90 MÄRTA STENEVI (MP) replik
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Anmälan om faktapromemoria
          </note>
          <note>
            § 4 Ärenden för hänvisning till utskott
          </note>
          <note>
            § 5 Bordläggning
          </note>
          <note>
            § 6 Anmälan om interpellation
          </note>
          <note>
            § 7 Anmälan om frågor för skriftliga svar
          </note>
          <note>
            § 8 Kammaren åtskildes kl. 11.56.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
