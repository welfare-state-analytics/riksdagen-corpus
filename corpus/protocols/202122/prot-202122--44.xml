<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--44</head>
          <docDate when="2021-12-13 00:00:00">2021-12-13 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 22 november justerades.
          </note>
          <note>
            § 2 Meddelande om särskild debatt om de höga elpriserna i Sverige
          </note>
          <note>
            Tjänstgörande ålderspresidenten meddelade att på begäran av Kristdemokraternas
            parti grupp skulle en särskild debatt om de höga elpriserna i
            Sverige anordnas tisdagen den 18 januari kl. 13.00.
          </note>
          <note>
            Från regeringen skulle statsrådet Khashayar Farmanbar (S) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Kristdemokraterna begär särskild debatt om de höga elpriserna
            i Sverige
          </note>
          <note>
            Sveriges elpriser slår rekord, och ännu är vi inte inne i den
            kallaste årstiden. Utvecklingen innebär kraftigt ökade kostnader
            för elkunder. Först i södra Sverige men nu även i de norra delarna.
          </note>
          <note>
            Historiskt har Sveriges näringsliv haft en viktig konkurrensfördel
            genom stabila och låga elpriser, det har varit en mycket hög leveranssäkerhet
            och detta har tjänat Sverige väl. Idag är läget annorlunda.
          </note>
          <note>
            Senaste tre månaderna har elpriset i södra Sverige varit 1,5
            kr per kilowattimme, vilket är 100 procent högre än under samma
            period 2020. För en villaägare innebär det ca 22 500 kr i ökade
            kostnader.
          </note>
          <note>
            Under november månad låg timpriset ofta på mellan 2 och 4 kronor
            per kilowattimme. Under toppbelastningstiderna den 29 november
            var priset över 600 procent högre jämfört med samma dag föregående
            år. I norra Sverige var skillnaden nästan 1700 procent.
          </note>
          <note>
            Utfasningen av kärnkraften har skapat en sårbarhet som blir alltmer
            uppenbar. Sveriges allt större beroende av volatila energikällor
            – i första hand vindkraft – är allvarligt och det måste vidtas
            åtgärder för att återfå en grundstabilitet i systemet.
          </note>
          <note>
            I grund och botten består problemet i att regeringen vägrar att
            låta kärnkraften vara en långsiktig och stabil leverantör av fossilfri
            el och som pekar ut en färdriktning där den ska vara kvar även
            efter 2040. De avvecklade reaktorerna har inneburit en påtaglig
            negativ effekt på elförsörjningen.
          </note>
          <note>
            Kristdemokraterna begär därför att riksdagen anordnar en särskild
            debatt om regeringens hantering av energiförsörjningen, särskilt
            rörande elpriserna, de bakomliggande orsakerna till utvecklingen,
            samt vilka åtgärder som bör vidtas.
          </note>
          <note>
            Stockholm den 30 november 2021
          </note>
          <note>
            Andreas Carlson
          </note>
          <note>
            Gruppledare Kristdemokraterna
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2021/22:159
          </note>
          <note>
            Till riksdagen
          </note>
          <note>
            Interpellation 2021/22:159 Skatten på begagnad elektronik
          </note>
          <note>
            av Helena Bouveng (M)
          </note>
          <note>
            Interpellationen kommer att besvaras tisdagen den 18 januari
            2022.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 9 december 2021
          </note>
          <note>
            Finans departementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            § 4 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motion
          </note>
          <note>
            2021/22:4340 till trafikutskottet
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkande
          </note>
          <note>
            2021/22:FiU35 En möjlighet för vissa försäkringsföreningar att
            tillämpa anpassade rörelseregler
          </note>
          <note>
            Utbildningsutskottets betänkande
          </note>
          <note>
            2021/22:UbU1 Utgiftsområde 16 Utbildning och universitetsforskning
          </note>
          <note>
            Miljö- och jordbruksutskottets betänkande
          </note>
          <note>
            2021/22:MJU1 Utgiftsområde 20 Allmän miljö- och naturvård
          </note>
          <note>
            Näringsutskottets betänkande
          </note>
          <note>
            2021/22:NU1 Utgiftsområde 24 Näringsliv
          </note>
          <note>
            § 6 Riskskatt för kreditinstitut
          </note>
          <note>
            Skatteutskottets betänkande 2021/22:SkU11
          </note>
          <note>
            Riskskatt för kreditinstitut (prop. 2021/22:26)
          </note>
          <note>
            föredrogs.
          </note>
          <note>
            Anf. 1 MARIE GRANLUND (S):
          </note>
          <note>
            Fru ålderspresident! År 2022 införs en särskild skatt på finanssektorn
            med 5 miljarder. Den ökas sedan med ytterligare 1 miljard 2023.
            Förslaget innebär att riskskatten ska betalas av svenska och utländska
            kreditinstitut som har skulder över 150 miljarder kronor. För
            svenska kreditinstitut ska samtliga skulder beaktas, även skulder
            hänförliga till en filial i ett annat land. För utländska kreditinstitut
            avgörs skattskyldigheten mot bakgrund av skulderna i den svenska
            verksamheten. Beskattningsunderlaget utgörs av skulderna, och
            skattesatsen föreslås uppgå till 0,05 procent från 2022 och 0,06
            procent från 2023.
          </note>
          <note>
            Erfarenheterna i Sverige och många andra länder har visat att
            kriser i det finansiella systemet ofta leder till stora direkta
            och indirekta kostnader för samhället. De direkta kostnaderna
            utgörs bland annat av statens kostnader för att säkra den finansiella
            stabiliteten i en kris till exempel genom att täcka förluster
            med skattemedel och bidra med nytt kapital i banker i syfte att
            minska risken för att krisen ska sprida sig i ekonomin. De indirekta
            kostnaderna uppstår när den ekonomiska konjunkturen viker som
            en följd av den finansiella krisen.
          </note>
          <note>
            Bakåt i tiden har skattebetalarna fått gå in med stora belopp
            för att rädda banker. Det var problem 2008 och även som sagt under
            den kända krisen på 90-talet. Efterdyningarna av en finansiell
            kris präglas i många fall av utdragna perioder av minskad produktion
            och lägre sysselsättning. Tillväxten i ekonomin faller när efterfrågan
            på konsumtion och invester ­ ingar minskar. Samtidigt ökar arbetslösheten,
            de offentliga finanserna försämras och den offentliga sektorns
            skuldsättning ökar. Genom att införa en bankskatt är de stora
            bankerna med och täcker de kostnader för samhället som en finansiell
            kris riskerar att föra med sig. Bankerna ska självklart vara med
            och betala.
          </note>
          <note>
            Fru ålderspresident! Moderaterna är som vanligt för skattesänkningar.
            Så var det också när Moderaterna satt i regeringsställning. De
            struntade i att utbilda de poliser som samhället nu skriker efter.
            Nu vill de lägga mer pengar på bankägarna än på rättsväsendet.
            Det handlar om 5 miljarder kro ­ nor. Det är inga småsummor precis.
            Man säger att bankskatten är en sär ­ beskattning som det inte
            finns skäliga motiv att införa. Samtidigt inför man i sitt budgetförslag
            en så kallad funkisskatt som skapar en skatteklyfta mel ­ lan
            löntagare och dem som har sjuk- och aktivitetsersättning, på samma
            sätt som man tidigare skapade en skatteklyfta mellan löntagare
            och pen ­ sionärer. Det är ett svek mot personer med funktionsnedsättning,
            och det är verkligen en omvänd Robin Hood-politik.
          </note>
          <note>
            Det är rimligt att storbankerna är med och betalar. De har en
            central roll i den svenska ekonomin, och om det stökar till sig
            rejält får det verkligen stora konsekvenser.
          </note>
          <note>
            Fru ålderspresident! Jag yrkar bifall till förslaget i betänkandet.
            Jag yrkar också bifall till de tre tillkännagivandena, som innebär
            följande:
          </note>
          <note>
            (Applåder)
          </note>
          <note>
            Anf. 2 NIKLAS WYKMAN (M):
          </note>
          <note>
            Fru ålderspresident! Ibland avslöjar det sagda ordet den ofärdigtänkta
            tanken. Vi lyssnade precis på Socialdemokraterna, som här i talarstolen
            argumenterade för införandet av den här skatten. Det är fråga
            om en rätt bedrövlig och sorglig tanke.
          </note>
          <note>
            Först konstaterade Socialdemokraterna att bankerna ska betala.
            Okej – det tror jag att många kan ställa upp på. De stora, rika
            bankerna ska betala. Men bara en minut senare i samma anförande
            konstaterade Socialdemokraterna att staten ska kompensera kommunerna
            för de ökade kostnaderna för skatten. Då börjar man ju fundera:
            Vem är det som betalar skatten egentligen?
          </note>
          <note>
            Om man i första andetaget säger att det är bankerna som ska betala
            skatten och i nästa sekund säger att staten måste kompensera kommunerna
            för de ökade kostnaderna har man visat att man antingen ljuger
            på den första punkten, inte har fog för det man säger på den andra
            punkten eller över huvud taget inte har förstått sakfrågan. Det
            kan inte vara på något annat än ett av de tre sätten. Det här
            är allvarligt, för vi pratar om mycket pengar och för Sverige
            viktig verksamhet.
          </note>
          <note>
            Fru ålderspresident! Häromdagen kom jag i samspråk med ett lärarpar.
            Vi pratade om många olika saker, framför allt skolan men också
            andra politiska frågor. Lärare är ju en väldigt viktig del av
            vårt samhälle. Det är en yrkesgrupp som utbildar sig länge, sliter
            hårt, tar hand om våra barn och lär våra barn och unga kunskaper
            som de själva behöver och som vi som samhälle behöver.
          </note>
          <note>
            Det är alltid lätt att utnämna olika yrkesgrupper till hjältar.
            Sanningen är väl att alla som jobbar är hjältar på sina sätt.
            Det finns ju inga arbetsuppgifter som samhället direkt klarar
            sig utan. Ibland behöver man en läkare. Soporna behöver transporteras
            bort, kontoret behöver vara rent, man behöver någonting att äta
            till lunch och så vidare. Alla som jobbar är på sitt sätt hjältar.
            Men, fru ålderspresident, jag tror att vi alla kan vara överens
            om att lärare har en alldeles särskild och viktig roll.
          </note>
          <note>
            Därför är det väldigt tråkigt att notera att Liberalerna inte
            deltar i debatten om den skatt man så gärna vill införa för bland
            annat den här akademikergruppen. Det handlar om personer som tar
            studielån, utbildar sig länge och sedan arbetar väldigt hårt för
            i sammanhanget medelmåttiga löner. Om Socialdemokraternas logik
            stämmer, vilket jag tror att den gör, kommer skatten att övervältras
            på och betalas av bankernas kunder. Ibland är det kommuner, oftast
            är det bolånetagare. Ett lärarpar som har lånat till sin lägenhet
            kommer med denna skatt att få ungefär 4 000–6 000 kronor i höjd
            skatt varje år.
          </note>
          <note>
            Det hörs dock inte ett ord från Socialdemokraterna om att de
            ska kompenseras från staten. Nej, de får helt enkelt betala. Kommunerna
            ska eventuellt få kompensation, men lärarparet ska få betala 4
            000–6 000 kronor per år. Som de jag pratade med konstaterade:
            Häromdagen skröts det med att vi fick 100 kronor i sänkt skatt
            varje månad. Nu får vi alltså 6 000 kronor i höjd skatt varje
            år på vårt bolån.
          </note>
          <note>
            Man behöver inte vara mattelärare för att konstatera att det
            är fem gånger mer.
          </note>
          <note>
            Här pratar vi alltså om en skattehöjning för alla människor som
            arbetar och sliter och som äger sitt boende. Det är ingen bra
            politik för Sverige, för att arbeta, anstränga sig, utbilda sig,
            äga sitt hem och ta ansvar för det är någonting positivt och någonting
            som borde premieras, inte beskattas och på olika sätt bestraffas.
          </note>
          <note>
            Fru ålderspresident! Det allvarligaste med det här förslaget,
            även om det är allvarligt i sig självt, är inte den höjda skatten
            för alla bolånetagare. Vi tycker förvisso att det är helt fel
            inriktning på politiken att höja skatten med 4 000–6 000 kronor
            varje år för dem som arbetar, för de betalar redan väldigt mycket
            i skatt. Men det allvarligaste med det här beslutet är ju att
            det motverkar sitt syfte. Man har döpt skatten till många olika
            saker över åren. Den har hetat ”bankskatt” och ”kreditskatt”,
            och nu kom man på, troligtvis i något pr-samtal i fikarummet,
            att man skulle vara listig och döpa om den till ”riskskatt” i
            stället.
          </note>
          <note>
            Problemet är att Riksbanken, Riksgälden och Finansinspektionen,
            samtliga remissinstanser, invänder mot eller avstyrker att skatten
            införs, eftersom den ökar riskerna i ekonomin. Den svenska ekonomin
            blir alltså mer sårbar efter att den här skatten införs.
          </note>
          <note>
            Detta beror på många olika faktorer. Magdalena Andersson har
            redan vid ett tillfälle varit med och drivit ut en bank ur Sverige,
            Nordea som lämnade Sverige med sitt huvudkontor. Med den här typen
            av skatter som specifikt vänder sig mot just de svenska bankerna
            kan det givetvis hända att fler banker lämnar landet.
          </note>
          <note>
            Det riktigt allvarliga och riskfyllda, fru ålderspresident, är
            dock att man skapar incitament till ett ekonomiskt beteende som
            gör det svårare för staten att hantera kriser. Om de allra flesta
            har sina bolån i ett antal banker och det inträffar en kris kan
            staten, likt 2008, gå in och stötta dessa banker och stabilisera
            systemet. Människors skulder förfaller inte. Det uppstår inte
            situationer som i USA, där människor drivs från sina hem när de
            inte kan betala sina räntor och skulder.
          </note>
          <note>
            Med den här skatten skapar dock regeringen ett incitament att
            i stället låna pengar av många små kreditinstitut som inte träffas
            av skatten. Man skapar också ett incitament att låna utomlands.
            Detta innebär att hushållen tar på sig en valutarisk, vilket är
            dåligt. Om det uppstår en kris och människors bolån är utspridda
            på hundratals eller tusentals små institut är statens möjlighet
            att stabilisera ekonomin mycket mindre än om man har ett mindre,
            begränsat antal banker som fungerar på liknande sätt.
          </note>
          <note>
            Trots att man har döpt det här till ”riskskatt” är det alltså
            precis tvärtom så att denna skatt försvårar möjligheten att hantera
            en ekonomisk kris. I stället ökar incitamenten att skapa instabilitet
            och ojämlikheter i ekonomin. Därför instämmer vi självklart i
            Riksbankens, Riksgäldens och Finansinspektionens kritik mot den
            här skatten.
          </note>
          <note>
            Fru ålderspresident! Man måste också säga någonting om hur skatten
            har införts och nu kommit till riksdagens bord. Magdalena Andersson
            har som enda finansminister gjort sig känd för att ha fått kritik
            av Finanspoli ­ tiska rådet för att bryta mot det finanspolitiska
            ramverket. Ett av Magda ­ lena Anderssons första beslut som finansminister
            var att börja trixa med skatteredovisningen. Man slutade att redovisa
            sysselsättningseffekter och bedömningar av enskilda skatter. Det
            ska höljas i dunkel och vara ogenom ­ skådligt för allmänheten,
            precis så som Socialdemokraterna vill ha skatte ­ systemet.
          </note>
          <note>
            I det här fallet har man dock slagit någon form av rekord. Det
            går inte att förstå eller följa när man beslutade om den här skatten,
            dess storlek eller namn. Det är helt enkelt obegripligt, därför
            att man har gjort våld på det finanspolitiska ramverket och på
            de budgeteringsprinciper som finns.
          </note>
          <note>
            Kring detta har regeringen fått allvarlig kritik från många olika
            håll, och den är minst sagt välförtjänt. Beslutsfattandet i Sveriges
            riksdag ska präglas av transparens, öppenhet och spårbarhet för
            enskilda, för journalister och för oppositionen. Så är inte fallet
            den här gången.
          </note>
          <note>
            Skatten lämnades också på riksdagens bord utan att det var godkänt
            av EU-kommissionen. Det är i sig lite lustigt när man tänker på
            att vi har ett konkurrensregelverk i EU för att länder inte ska
            gynna sin egen nations företag. Här var man snarare tvungen att
            utreda om Sverige missgynnade sina egna företag så mycket att
            det inte var rimligt att genomföra den . Det säger kanske något
            om regeringen i många sammanhang.
          </note>
          <note>
            Skatten lades alltså på riksdagens bord utan att vi visste om
            den var godkänd av EU-kommissionen eller inte. Inte nog med det:
            Regeringen har, från det att man aviserade att skatten skulle
            införas, haft två år på sig att lägga den på riksdagens bord.
            Men man hann ändå inte få med den i budgetpropositionen. Det här
            är ett fifflande och ett trixande med budgetprocessen och det
            finanspolitiska ramverket som helt enkelt inte hör hem ­ ma i
            Sverige.
          </note>
          <note>
            Fru ålderspresident! Moderaterna kommer inte att delta i beslutet
            om propositionen, och vi kommer inte heller att delta i beslutet
            om de här tillkännagivandena. Den sista punkten som behöver noteras
            är nämligen att Finansdepartementet, dess tjänstemän och socialdemokratiska
            statssekreterare, har informerat riksdagen om att dessa tillkännagivanden
            är omöjliga att uppfylla.
          </note>
          <note>
            Det går alltså inte att uppfylla dessa tillkännagivanden, vilket
            utskottets ledamöter är fullt informerade om. Det går inte att
            inom befintligt regelverk undanta Kommuninvest, för det skulle
            bryta mot de regler som finns. Det går helt enkelt inte. Det är
            omöjligt.
          </note>
          <note>
            För att sy ihop en majoritet som egentligen inte finns och trixa
            igenom förslaget i riksdagen har man ändå valt att lägga ett sådant
            tillkännagivande, trots att regeringen alltså redan har meddelat
            att det strider mot de lagar och regler som gäller. Det går inte.
            Ändå väljer man att lägga fram ett beslut på riksdagens bord som
            man på förhand vet inte går att genomföra. Regeringen kan givetvis
            bara svara på detta tillkännagivande med att det bryter mot regelverket
            och därför inte kan genomföras, precis som man redan har sagt
            till riksdagen.
          </note>
          <note>
            Vad har vi då fattat för beslut här? Vi har alltså fattat ett
            beslut som vi på förhand vet inte går att genomföra.
          </note>
          <note>
            Fru ålderspresident! Är det så svensk demokrati ska fungera?
          </note>
          <note>
            Anf. 3 MARIE GRANLUND (S) replik:
          </note>
          <note>
            Fru ålderspresident! I tidningarna har man kunnat läsa att Moderaterna,
            Kristdemokraterna, Sverigedemokraterna och inledningsvis också
            Liberalerna satt i ett halvår och diskuterade och förhandlade
            om att få fram ett budgetalternativ som skulle tas den här hösten.
            Vad man kan konstatera är att man lyckades få ihop 20 miljarder
            av över 1 000 miljarder, alltså ungefär 0,2 procent av den totala
            budgeten.
          </note>
          <note>
            Det är som vanligt, likt tidigare, en servettskiss där man inte
            har tagit bort inkomsten från beskattning av storbankerna. Glömde
            man bara det helt plötsligt, eller vad var det som hände, om nu
            den här skatten är så fruktansvärt förhatlig?
          </note>
          <note>
            Jag tycker att det är ganska rimligt och bra att utskottet har
            tagit initia ­ tivet att man ska kompensera kommunerna om det
            blir ökade kostnader beroende på Kommuninvest. Men det är ju inte
            samma sak som att man kan skippa hela förslaget om att storbankerna
            faktiskt ska vara med och betala sin andel. De har fått stora
            skattesänkningar i och med bolagsskatte ­ sänkningen. Om det nu
            var så att man per definition måste övervältra allt på kunderna,
            för det förutsätter ju Niklas Wykman, undrar jag: Varför sänkte
            man då inte kostnaderna för bolånekunderna när man fick så stora
            skattesänkningar?
          </note>
          <note>
            Min fråga till Niklas Wykman är: Varför är särbeskattning farlig
            när det gäller storbankerna men inte när man inför en funkisskatt,
            där funk ­ tionshindrade helt plötsligt ska betala mer i skatt
            än vad löntagarna gör?
          </note>
          <note>
            Anf. 4 NIKLAS WYKMAN (M) replik:
          </note>
          <note>
            Fru ålderspresident! Det var nog många som slog på tv:n tidigt
            i morse och tittade på luciatågen. En del har säkert tv:n på fortfarande
            och sitter nu hemma lite förundrade över vad det är Marie Granlund
            undrar över. Men eftersom Marie Granlund har en replik kvar har
            hon möjlighet att reda ut detta för svenska folket.
          </note>
          <note>
            Marie Granlund säger att kommunerna ska kompenseras men att stor
            ­ bankerna ska betala skatten. Kan Marie Granlund reda ut vem
            det är som betalar skatten? Om det är storbankerna som betalar
            skatten – varför ska då kommunerna kompenseras? Och vidare: Om
            kommunerna ska kom ­ penseras – vad händer då med dem som är de
            stora kunderna i banken, det vill säga alla svenskar som är bolånetagare?
          </note>
          <note>
            Den svenska bolånestocken uppgår till under 4 biljoner kronor
            – 3,5 − 3,8 biljoner kronor ungefär. Det ska täcka en skatteintäkt
            på 5 miljarder, och det ger en räntehöjning med ungefär 0,0014
            procent. Det blir utslaget på en vanlig Stockholmsfamilj 6 000
            kronor i månaden. För lärarfamiljen, som vi pratade om, blir det
            ungefär 4 000 kronor i månaden.
          </note>
          <note>
            Om ingen övervältring sker kommer de här personerna såklart inte
            att behöva betala skatten. Men Socialdemokraterna säger ju själva
            att det kommer att ske en övervältring eftersom man ska kompensera
            Kommun ­ invest, där landets kommuner också ska betala skatten.
          </note>
          <note>
            Det här undrar nog de som tittar på detta lite över. Vad gör
            Marie Gran ­ lund och Socialdemokraterna för bedömning? Är det
            full övervältring, eller är det till hälften? Om vi reder ut det
            kommer vi säkert vidare i de ­ batten.
          </note>
          <note>
            Anf. 5 MARIE GRANLUND (S) replik:
          </note>
          <note>
            Fru ålderspresident! Vi kan konstatera att det inte blir något
            svar på varför man inte tog bort bolagsskatten från rambeslutet.
            Och varför hanterade man det totalt olika i utskottet? Moderaterna
            hanterade det på ett sätt, Kristdemokraterna på ett annat sätt
            och Sverigedemokraterna på ett tredje. Det känns inte speciellt
            trovärdigt inför framtiden. När ni hade ett halvår på er att sätta
            er ned och komma fram till ett budgetalternativ blev det 20 miljarder
            av över 1 000 miljarder, 0,02 procent.
          </note>
          <note>
            Jag tycker att Niklas Wykman borde läsa vad remissinstanserna
            skriver, och då menar jag alla remissinstanser. Konkurrensverket
            till exempel, som har att bevaka konkurrensen på bland annat banksidan,
            säger i sitt svar att det här kan leda till ökad konkurrens inom
            banksektorn. Och det är ju något av det absolut viktigaste för
            bolånekunderna.
          </note>
          <note>
            Vi följer utvecklingen och ser hur det blir, och Niklas Wykman
            är väldigt välkommen att i vårpropositionen stödja förslag om
            mer pengar till kommunerna. Ni är själva med och inför en bankskatt;
            ni har ju inte tagit bort den.
          </note>
          <note>
            Jag har fortfarande inte fått svar på frågan om varför det är
            funktionshindrade som ska betala högre skatt än en löntagare gör.
            Det är precis på samma sätt som det var tidigare – att en löntagare
            betalade mindre skatt än en pensionär. Det tar väldigt lång tid
            att rätta till alla sådana här konstigheter, men Niklas Wykman
            kanske i alla fall kan svara på hur det är tänkt.
          </note>
          <note>
            Anf. 6 NIKLAS WYKMAN (M) replik:
          </note>
          <note>
            Fru ålderspresident! Socialdemokraterna och Marie Granlund är
            desperata. De vet att de gör något som är dåligt för Sverige.
          </note>
          <note>
            Marie Granlund är så desperat, fru ålderspresident, att hon vill
            prata om någonting helt annat. Hon vill prata om inkomstbeskattningen
            för privatpersoner. Där kan Marie Granlund få ett mycket tydligt
            besked: Moderaterna tycker att det ska löna sig att arbeta. Vi
            skäms inte en sekund för det. Vi tycker att det är bra att människor
            arbetar.
          </note>
          <note>
            Med vår budget, som ju faktiskt har vunnit, får den grupp Marie
            Granlund pratar om 850 kronor i sänkt skatt varje månad. Det är
            den största skattelättnaden den gruppen någonsin har fått: 850
            kronor mer!
          </note>
          <note>
            Men Marie Granlund vill inte prata om den skatt hon står här
            för att införa – den som den hårt arbetande medelklassen ska betala,
            enligt Marie Granlunds egen bedömning, med 4 000–6 000 kronor
            varje månad i skattehöjning. Det är bortdribblat och dolt genom
            olika namn och trixande med det finanspolitiska ramverket.
          </note>
          <note>
            Marie Granlund är mycket väl medveten om precis det problem jag
            har påtalat: Det är svårt att ta bort en skatt som inte införs.
            Det är hela vår kritik. Den här skatten införs inte i den här
            budgeten. Det finns ingen beslutspunkt i budgeten och i finansplanen
            om att införa denna skatt. Marie Granlund och Socialdemokraterna
            menar att det gjordes för två år sedan – okej, fast under ett
            annat namn, med en annan intäktsprognos och med en annan syftesbeskrivning.
            Det är därför vi menar att man med det här begår våld på det finanspolitiska
            ramverket.
          </note>
          <note>
            Marie Granlund är medveten om detta, och det är därför hon ställer
            frågan. Hon vet om att det har fuskats, trixats och manipulerats
            med det här, och sedan försöker hon göra en retorisk fälla av
            det. Men, fru ålderspresident, är det så demokratin i Sverige
            ska fungera? Man säger bara att det här kan vi inte göra någonting
            åt, för det beslutade vi om för två år sedan med ett annat syfte
            och ett annat namn.
          </note>
          <note>
            Marie Granlund är svaret skyldig till lärare och alla andra yrkesgrupper
            när hon nu höjer skatten med 4 000–6 000 kronor varje år, enligt
            sin egen argumentation.
          </note>
          <note>
            Anf. 7 DAVID LÅNG (SD):
          </note>
          <note>
            Fru ålderspresident! När skatt för banker och kreditinstitut
            höjs eller införs går den inte obemärkt förbi. Det blir i slutänden
            kunderna som får betala.
          </note>
          <note>
            En av stridsfrågorna i ärendet har varit Kommuninvest, som är
            ett kreditinstitut som skiljer sig från andra genom att det ägs
            och garanteras av över 290 kommuner och regioner. Det drivs utan
            vinstsyfte, det har ett samhällsnyttigt uppdrag och det säkrar
            stabila och billiga lån till den svenska välfärden.
          </note>
          <note>
            Förslaget innebär att Kommuninvest kommer att bli föremål för
            den nya riskskatten. Om Kommuninvest inte undantas från förslaget
            riskerar detta att drabba landsbygden, och det blir i praktiken
            till en landsbygdsskatt. Det är de små och medelstora kommunerna
            på landsbygden som inte har samma möjligheter att utöva en kostnadseffektiv
            upplåning utan kommunal samverkan, och därmed är det just de som
            drabbas.
          </note>
          <note>
            Om den kommunala samverkan på finansieringsområdet missgynnas
            av skatten kommer kommuner i högre grad att etablera nya egna
            upplåningsprogram eller öka upplåningen i redan etablerade program,
            vilket skulle ge upphov till ökade refinansieringsrisker i kommunsektorn.
            Detta skulle kunna få en direkt motsatt effekt mot vad regeringen
            eftersträvar, eftersom skatten då i stället kan komma att höja
            den finansiella risken i kommunsektorn vid en finanskris.
          </note>
          <note>
            Regeringens syfte med införande av riskskatten var inte att det
            skulle bli till en landsbygdsskatt. Man ville i stället, som man
            beskriver det i propositionen, komma åt kreditinstitut som vid
            en finansiell kris riskerar att orsaka väsentliga indirekta kostnader
            för samhället. Att påföra Kommun ­ invest denna skatt skulle innebära
            att skatten enbart slår direkt mot kommunernas och regionernas
            räntekostnader eftersom Kommuninvest själv inte tar del av någon
            vinst. Således medför denna bankskatt, eller landsbygdsskatt,
            bara en högre kostnad för investeringar i välfärden.
          </note>
          <note>
            I dagsläget har Kommuninvest driftskostnader på 260 miljoner
            kronor för att kunna utföra arbetet runt om i landet. Med det
            här förslaget beräknas skatten uppgå 280 miljoner kronor för 2022
            och därefter öka till 330 miljoner kronor. Vi menar att det inte
            är rimligt att lägga över dessa kostnader på kommunerna, där de
            mindre landsbygdskommunerna förmodligen kommer att drabbas värst.
          </note>
          <note>
            Trots att detta betänkande nu innehåller ett utskottsinitiativ
            med ett tillkännagivande om att regeringen ska återkomma med förslag
            om att Kommuninvest ska undantas från skatten – vilket också innebär
            ett bifall till punkt 1 i vår följdmotion, något som i och för
            sig är glädjande – pekar mycket ändå på att detta kommer att bli
            omöjligt att genomföra i praktiken eftersom EU-kommissionen slagit
            fast att det skulle utgöra statsstöd och därmed strida mot fördraget
            om Europeiska unionens funktionssätt.
          </note>
          <note>
            Dessutom, fru ålderspresident, kan regeringens förslag i praktiken
            innebära att utländska banker som bedriver verksamhet i Sverige
            genom en låneförmedlare via filial eller dotterbolag kan kringgå
            riskskatten. Förslagets utformning innebär då att kreditinstitut
            som kan bedriva låneförmedling via detta upplägg snedvrider konkurrensen
            gentemot de svenska kreditinstitut som omfattas av riskskatten.
            Det riskerar också att öka incitamenten för de svenska kreditinstitut
            som omfattas att se över sina lånestrukturer och i större omfattning
            flytta verksamhet utomlands och bedriva sin låneförmedling i Sverige
            via filial eller dotterbolag.
          </note>
          <note>
            Av den anledningen anser vi att propositionen borde ha omformulerats
            så att även utländska banker som bedriver verksamhet i Sverige
            genom en låneförmedlare via filial eller dotterbolag omfattas
            av riskskatten. Om detta inte sker borde regeringen efter lagens
            införande utreda i vilken utsträckning utländska banker som bedriver
            verksamhet i Sverige på detta sätt kringgår riskskatten och då
            snedvrider konkurrensen på den svenska kreditmarknaden.
          </note>
          <note>
            Vad gäller hanteringen av ärendet, som har nämnts även av tidigare
            talare, aviserade regeringen i budgetpropositionen från 2020 att
            en skatt på finanssektorn skulle införas med hänsyn till de samhällskostnader
            som kan uppkomma i händelse av en finansiell kris. År 2021 valde
            man att kalla den nya skatten för bankskatt i stället – en skatt
            som dessutom skulle höjas från 2023. Syftet var att man skulle
            delfinansiera tillskottet till försvaret. I årets budgetproposition
            för 2022 nämns inte skatten alls, men de beräknade skatteintäkterna
            finns väl dolda i tabellerna, återigen under benämningen skatt
            på finanssektorn.
          </note>
          <note>
            Detta sammantaget har gjort det svårt för oppositionen och naturligtvis
            även för allmänheten att följa med i vad budgetpropositionen faktiskt
            inne ­ håller, vilket avviker från den praxis som vanligtvis tillämpas.
            Man kan därför ifrågasätta om det finanspolitiska regelverket
            har efterlevts i detta fall.
          </note>
          <note>
            Sverigedemokraterna har med anledning av allt detta valt att
            inte delta i beslutet om förslagets punkt 1, som gäller införandet
            av den nya risk ­ skatten.
          </note>
          <note>
            Anf. 8 PER ÅSLING (C):
          </note>
          <note>
            Fru ålderspresident! Låt mig börja med att konstatera att ökat
            skatte ­ uttag från den finansiella sektorn är en del av finansieringen
            av den för ­ svarsuppgörelse som slöts under 2019. Vi hedrar den
            överenskommelsen och släpper därför igenom förslaget.
          </note>
          <note>
            Men, fru ålderspresident, det finns ett stort men när det gäller
            hur regeringen valt att konstruera det förslag som ligger på bordet
            i dag. Förslaget är undermåligt utformat, och själva processen
            för framtagandet av förslaget är också undermålig.
          </note>
          <note>
            Fru ålderspresident! Processen är nu överspelad, men jag anser
            ändå att den bör nämnas i sammanhanget. Det är inte allmänt känt,
            men i propositionen står: ”förslaget [har] anmälts till kommissionen
            för rättslig säkerhet om att förslaget inte utgör statligt stöd.
            Denna bedömning bör bekräftas av kommissionen innan förslaget
            genomförs.” Regeringen har allt ­ så lagt en proposition på riksdagens
            bord utan att över huvud taget veta om den vilar på laglig grund.
            Detta är mer än flagrant.
          </note>
          <note>
            Fru ålderspresident! Centerpartiet har lämnat ett särskilt yttrande
            där vi utförligt beskriver våra synpunkter på förslaget, och jag
            kommer att redogöra för vår huvudsakliga kritik.
          </note>
          <note>
            Jag vill börja med det mest centrala. Centerpartiet vill att
            regeringen senast i samband med vårpropositionen kommer med förslag
            till ny utformning av skatten. Både direkta och indirekta effekter
            som inte kan ha varit avsedda måste åtgärdas snarast. Jag vill
            i korthet beskriva varför vi tycker att det är viktigt med en
            så skyndsam hantering. Vår kritik kan sammanfattas i fem punkter.
          </note>
          <note>
            Den kritik mot förslaget som framförts av regeringens egna expertmyndigheter
            är särskilt allvarlig, och vi delar deras bedömning. Vi har våra
            expertmyndigheter för att kunna säkerställa oberoende expertis.
            Såväl Finansinspektionen som Riksgälden och Riksbanken är tydliga
            i sin kritik. Riksbanken går så långt som till att vilja avstyra
            förslaget.
          </note>
          <note>
            Bland den kritik som expertmyndigheterna lyfter finns exempelvis
            ris ­ ken att skatten kan medföra att banker flyttar verksamhet
            från den svenska delen eller att den redovisas på ett mindre rättvisande
            sätt, till nackdel för finansiell stabilitet och tillsyn. Risken
            för negativa effekter ur ett samhälls ­ perspektiv är återkommande
            i kritiken från flera remissinstanser. Flera lyf ­ ter att förslaget
            inte är tillräckligt starkt kopplat till kreditinstitutens risk
            ­ tagande.
          </note>
          <note>
            Fru ålderspresident! Utformningen av skatten skapar en snedvriden
            konkurrenssituation på den finansiella marknaden. Den valda utformning
            ­ en kommer nämligen att gynna utländska banker som på olika sätt
            kan undgå skatten, bland annat genom så kallad låneförmedling.
            Detta skulle ge utländska banker en konkurrensfördel i förhållande
            till svenska banker. Det kan inte ligga i Sveriges intresse att
            missgynna svenskt näringsliv och i stället uttryckligen gynna
            andra länders. Därtill minskar även Sveriges möjligheter att upprätthålla
            den rådande mycket höga finansiella stabiliteten när kreditgivningen
            flyttar från Sverige till annat land.
          </note>
          <note>
            Fru ålderspresident! Gränsvärdet medför att kundägda banker i
            Sverige, till exempel Sparbankerna, i stor utsträckning inte träffas
            direkt av skatten. Detta är viktigt eftersom de kundägda bankerna
            har oerhört stor betydelse för både enskilda låntagare, företag
            och i förlängningen möjligheten att finnas och verka i den svenska
            landsorten.
          </note>
          <note>
            Utformningen av skatten innebär dock att hela sparbanksrörelsen
            träffas ändå. Mindre kreditinstitut som Sparbankerna är vanligtvis
            beroende av omfattande samarbete med större kreditinstitut som
            har verksamhet med skuldsättning överstigande gränsvärdet och
            därför träffas av skattskyldigheten. Detta riskerar med stor sannolikhet
            att leda till att mindre kreditinstitut får kostnadsökningar till
            följd av att de samarbetar med leverantörer som drabbas av skatten.
            Denna indirekta effekt har inte varit syftet med skatten och riskerar
            att slå hårt mot den finansiella infrastrukturen utanför städerna.
          </note>
          <note>
            Fru ålderspresident! Alla kundägda banker ligger inte under gränsvärdet,
            något som i realiteten beror på den valda associationsformen.
            Koncerner som snarare är att betrakta som en samling mindre regionala
            företag träffas av riskskatten. Detta är väldigt olyckligt och
            kan inte heller ha varit syftet med skatten. Jag tänker här i
            första hand på Länsförsäkringar Bank.
          </note>
          <note>
            Fru ålderspresident! Ett grundläggande problem är att skatten
            riskerar att försämra kommunernas möjligheter att finansiera samarbetet
            inom ramen för Kommuninvest. Detta har även noterats av andra
            talare härifrån talarstolen. Kostnaderna kommer att öka. Framför
            allt små och medelstora kommuner kommer att drabbas oproportionerligt
            hårt eftersom de helt enkelt har svårare att finansiera investeringar
            på kapitalmarknaden.
          </note>
          <note>
            Mer än två tredjedelar av Sveriges kommuner har i princip all
            sin upplåning via Kommuninvest. Det är finansiering som tas in
            för att bygga och rusta upp skolor, äldreboenden, sjukhus och
            hyresbostäder. Riskskatten kommer därmed att innebära en betydande
            kostnadsökning för viktiga välfärdsprojekt. En naturlig följd
            blir då att färre sådana projekt kan genomföras. Den typen av
            utlåning till kommunalt finansierad välfärd måste anses falla
            långt utanför skattens motiv.
          </note>
          <note>
            Avslutningsvis, fru ålderspresident, ska skatteuttaget från den
            finansiella sektorn öka som en del av försvarsuppgörelsen. Men
            när effekter uppstår som aldrig kan ha varit regeringens syfte
            och när remissinstansernas kritik är omfattande, i många stycken
            likartad och i centrala delar inte bemöts måste regeringen agera
            och det skyndsamt. En väl fungerande finansiell infrastruktur
            i hela landet, finansiell stabilitet och likvärdiga konkurrensvillkor
            kan inte negligeras.
          </note>
          <note>
            Jag vill här från talarstolen backa upp det särskilda yttrande
            som Centerpartiet har lagt fram.
          </note>
          <note>
            Anf. 9 TONY HADDOU (V):
          </note>
          <note>
            Fru ålderspresident! Detta blev en väldigt spridd debatt till
            en början. Om Moderaterna bryr sig så mycket om bostadspolitiken
            kanske de ska fundera på varför de vill slopa investeringsstödet.
            Och om Sverigedemokraterna hade brytt sig om landsbygden hade
            de väl sett till att kapitalet inte koncentreras till storstäderna
            och så vidare. Men detta handlar om bankskatten, eller en ny riskskatt,
            som ska införas för kreditinstitut.
          </note>
          <note>
            Fru ålderspresident! I dag domineras finanssektorn av ett fåtal
            affärsbanker. Sveriges banksystem är koncentrerat kring ett fåtal
            tätt sammanlänkade stora banker. I händelse av en finansiell kris
            riskerar därför problem hos en av dessa banker att snabbt sprida
            sig över hela banksystemet, vilket kan innebära ett hot mot stabiliteten.
            Det är just för att väga upp riskerna och de kostnader som kan
            drabba samhället till följd av en eventuell finanskris som en
            riskskatt införs för denna sektor.
          </note>
          <note>
            Det är ju så, fru ålderspresident, att vi gång på gång har bevittnat
            hur framför allt storbanker inte bär sina egna kostnader vid kriser
            utan förväntar sig att vinsterna privatiseras och förlusterna
            socialiseras. Varför ska vanliga arbetare betala bankernas risker
            och förluster?
          </note>
          <note>
            Det är inga vanliga företag vi debatterar i dag, utan bankerna
            är starkt uppbackade av staten och får därigenom garantier. Det
            är helt enkelt så att bankerna riskerar att orsaka stora kostnader
            för samhället vid en finanskris. Det kan inte vara sjuksköterskans,
            busschaufförens eller industriarbetarens roll att bära dessa kostnader.
            Och i ärlighetens namn, fru ålderspresident, har de fyra storbankerna
            delat ut över 300 miljarder de senaste fem åren. De har råd med
            denna skatt.
          </note>
          <note>
            Vi har kommit överens om att föreslå en rad tillkännagivanden,
            som har tagits upp i tidigare anföranden. Först och främst ställer
            vi i Vänsterpartiet oss bakom förslaget om en riskskatt.
          </note>
          <note>
            Det första av de tillkännagivanden som vi är överens om och som
            har kommit upp i debatten handlar om att det offentliga kreditinstitutet
            Kommuninvest ska undantas från lagen. Institutet kan drabbas trots
            att det inte orsakar den risk för samhället som lagen syftar till
            att motverka. Det är därför vi har kommit överens om att regeringen
            nästa år ska återkomma med ett förslag för att undanta Kommuninvest
            och snarast komma med ett förslag om att kompensera kommun- och
            regionsektorn.
          </note>
          <note>
            Det andra tillkännagivandet handlar om att vi anser att lokala
            banker inte ska drabbas. En riskskatt kan leda till ökade lånekostnader
            för en kundkrets som uteslutande består av hushåll och de allra
            minsta företagen, och vi vill absolut inte att skatten ska slå
            mot dem. Därför vill vi att regeringen ska utreda möjligheten
            att ändra lagen så att riskskatten inte drabbar dem.
          </note>
          <note>
            Det tredje tillkännagivandet, fru ålderspresident, handlar om
            den snedvridna konkurrensen. Här bör regeringen säkerställa att
            utländska banker inte gynnas av lagen på bekostnad av svensk bankverksamhet.
          </note>
          <note>
            Avslutningsvis, fru ålderspresident, vill jag rikta ett tack
            till Social ­ demokraterna, Kristdemokraterna, Miljöpartiet och
            sist men inte minst – eller de är ju faktiskt minst – Liberalerna
            för ett gott samarbete och för att våra partier föreslår tillkännagivanden
            som gör förslaget mer träffsäkert och följer syftet. Jag vill
            också tacka utskottskansliet, som har fått hantera ärendet genom
            alla turer. Glad lucia på er!
          </note>
          <note>
            (Applåder)
          </note>
          <note>
            Anf. 10 NIKLAS WYKMAN (M) replik:
          </note>
          <note>
            Fru ålderspresident! Jag brukar inte begära replik på Tony Haddou,
            för det brukar resultera i en utläggning om Marx, världskapitalismens
            förgänglighet och andra saker, men jag tänkte ändå försöka bena
            ut något. Eftersom Socialdemokraterna och Marie Granlund inte
            ville förklara kan ­ ske Tony Haddou, som står bakom tillkännagivandena,
            kan förklara.
          </note>
          <note>
            Socialdemokraterna med samarbetspartier underkänner sin finans
            ­ minister, sin statssekreterare och sitt finansdepartement. Finansdeparte
            ­ men ­ tet och statssekreteraren har nämligen varit mycket tydliga
            med att till ­ kännagivandet inte går att genomföra. Finansdepartementet
            och den so ­ cialdemokratiska statssekreteraren har upprepade
            gånger meddelat utskot ­ tets ledamöter att det inte går att undanta
            Kommuninvest från regelverket.
          </note>
          <note>
            Utskottets ledamöter har vid inte bara ett tillfälle och inte
            bara två tillfällen utan vid flera tillfällen informerats av den
            socialdemokratiska regeringen om att detta är ogenomförbart. Ändå
            står Socialdemokraterna tillsammans med Vänsterpartiet och andra
            partier här i dag och vill genomföra just en sådan regel, exakt
            den regel som den egna regeringen säger inte går att genomföra.
          </note>
          <note>
            Finansdepartementet har noggrant redogjort för hur de vid upprepade
            kontakter med EU-kommissionen har försökt förklara att man vill
            undanta Kommuninvest och fått förklarat för sig att det är omöjligt.
            Därför har man heller inte föreslagit detta för riksdagen. Sedan
            kommer samma socialdemokratiska parti tillbaka till regeringen
            och säger att det ska man visst göra och att det nu fattas ett
            riksdagsbeslut om det. Och om en vecka kan regeringen givetvis
            svara: ”Precis som vi sa tidigare går det inte.”
          </note>
          <note>
            Kan du, Tony Haddou, reda ut detta lite för oss?
          </note>
          <note>
            Anf. 11 TONY HADDOU (V) replik:
          </note>
          <note>
            Fru ålderspresident! Det är därför vi föreslår ett tillkännagivande.
            Vi ska se till att regeringen återkommer med utredningen. Vi är
            beredda på att en sådan utredning kan ta ett halvår, möjligtvis,
            fram till vårproposi ­ tionen.
          </note>
          <note>
            Vi är absolut beredda på att fortsätta att se över detta med
            regeringen. Det kallar jag att ta ansvar. Jag tror att Niklas
            Wykman bara är djupt besviken över att det kommer en bankskatt.
            Han kallar den bedrövlig och sorglig, men nu införs den vid årsskiftet.
            Jag tror att det är där skon klämmer för Niklas Wykman – man har
            inte kunnat stoppa den.
          </note>
          <note>
            Det som chockar mig mest är att det kommer sådana här repliker
            när M-KD-SD inte kunde hantera bankskatten när de skulle samarbeta.
            Är det inte bättre att du pratar med KD och Sverigedemokraterna
            om varför ni inte kunde komma överens i denna fråga i stället
            för att gå på Vänsterpartiet och Socialdemokraterna?
          </note>
          <note>
            ( TJÄNSTGÖRANDE ÅLDERSPRESIDENTEN: Jag vill be ledamoten att
            tala via talmannen, eller via ålderspresidenten i det här fallet.)
          </note>
          <note>
            När Niklas Wykman ändå står här och vill reda ut saker tycker
            jag att han ska förklara, vilket han inte gjorde i replikskiftet
            tidigare, varför funk ­ tionshindrade ska betala mer i skatt än
            löntagare. Det kan du väl reda ut först?
          </note>
          <note>
            ( TJÄNSTGÖRANDE ÅLDERSPRESIDENTEN: Debatten går som sagt via
            ålderspresidenten eller talmannen.)
          </note>
          <note>
            Anf. 12 NIKLAS WYKMAN (M) replik:
          </note>
          <note>
            Fru ålderspresident! Samma sak gäller för Tony Haddou som för
            Marie Granlund: Byter man samtalsämne har man kanske visat på
            en svaghet eller blottat en osäkerhet i fråga om det som man egentligen
            är här för att tala om.
          </note>
          <note>
            Men låt oss tala lite om dem som Haddou benämner som de funktionsnedsatta.
            Jag vill först och främst understryka att väldigt många människor
            med olika funktionsnedsättningar eller funktionsvariationer arbetar.
            Jag tycker att det är osmakligt att säga som Tony Haddou gör.
            Det är väldigt många människor med olika typer av utmaningar som
            varje dag sliter, försörjer sig själva och betalar skatt.
          </note>
          <note>
            Vad gäller personer som lever på sjuk- och aktivitetsersättning
            sänker vi skatten för dem med 850 kronor. De har aldrig fått en
            så stark inkomstförbättring som med den budget som regeringen
            har beslutat om och som Moderaterna, Kristdemokraterna och Sverigedemokraterna
            har lagt till riksdagen. Det går helt enkelt inte riktigt ihop.
          </note>
          <note>
            När det gäller sakfrågan är Kristdemokraterna, Moderaterna, Sverigedemokraterna
            och många fler partier mycket överens. Det framgår tydligt i de
            diskussioner som är. Det som har gjort detta väldigt svårt, när
            man resonerar med skickliga kollegor som Hampus Hagman och andra
            kristdemokrater, är att regeringen menar att detta beslut fattades
            2019. Det är väldigt svårt att sätta sig i en tidskapsel och åka
            tillbaka till 2019 och göra någonting åt det. Vår invändning är,
            så att säga, att detta inte har redovisats och tydliggjorts på
            ett transparent sätt. Det går helt enkelt inte att hantera frågan
            på ett bra sätt, givet regeringens agerande.
          </note>
          <note>
            Men det som återstår, Tony Haddou, är frågan: Menar du alltså
            att statssekreteraren, finansministern och Finansdepartementet
            har fel i sin bedömning? De menar ju att det förslag som ni har
            inte går att genomföra. Har regeringen fel i sin bedömning?
          </note>
          <note>
            Anf. 13 TONY HADDOU (V) replik:
          </note>
          <note>
            Fru ålderspresident! Jag måste ändå säga att Niklas Wykman faktiskt
            har fel när han säger att M, KD och SD är överens. Det är bara
            att titta på hur vi har gått igenom hela processen kring detta
            förslag. KD är för, och M är emot – och de ska samarbeta. Det
            är det som gör det så förskräckligt. Ni står och säger: Vi är
            emot detta. Det går så dåligt och så vidare. Men ni har ett samarbete
            och har justerat statsbudgeten, och där är ni inte överens om
            detta. Det är det som är skiljelinjen här.
          </note>
          <note>
            Niklas Wykman säger att vi är osäkra. Nej, vi är inte osäkra
            kring bankskatten. Vi är väldigt säkra kring bankskatten. Jag
            nämnde tidigare i mitt anförande att storbankerna har delat ut
            300 miljarder de senaste fem åren. Då anser jag att det är väldigt
            rimligt att de kan stå upp när det sker en finansiell kris.
          </note>
          <note>
            Om Niklas Wykman bryr sig så mycket om arbetare undrar jag: Varför
            ska arbetare, vanliga löntagare, bära dessa kostnader, bära bankernas
            risker? Vi vill inte tillbaka till de kriser vi hade tidigare
            där vanliga arbetare liksom ska ”baila” ut bankerna. Det är uppenbarligen
            det Moderaterna vill. Det har ni inget emot.
          </note>
          <note>
            Det är inte mycket att säga kring detta. Jag får nog återgå till
            det jag nämnde för Niklas Wykman i det första replikskiftet. Jag
            tror att det handlar väldigt mycket om att detta är en stor förlust
            för Moderaterna. Det kommer att införas en bankskatt, helt enkelt.
            Det är mellan 5 och 6 miljarder. Det är välbehövliga pengar, skulle
            jag säga, till välfärden, för att göra det bättre runt om i kommunerna.
            Vad Kommuninvest, som kommer att kompenseras, kommer att betala
            är inte i närheten av detta. Det är summor som inte är i närheten
            av vad bankskatten genom åren kommer att dra in. Detta ser vi
            som ett väldigt rimligt förslag.
          </note>
          <note>
            Anf. 14 HAMPUS HAGMAN (KD):
          </note>
          <note>
            Fru ålderspresident! Det förslag som vi debatterar i dag innebär
            att stora banker ska betala en särskild skatt till staten om summan
            av bankens skulder överstiger 150 miljarder kronor. Skatten ska
            kommande år uppgå till 0,05 procent av skulden.
          </note>
          <note>
            Vi kristdemokrater har sedan flera år varit positiva till att
            storbankerna betalar mer i skatt, exempelvis kopplat till deras
            egna skulder eller deras eget risktagande.
          </note>
          <note>
            Ett skäl till att det är rimligt att beskattningen av systemviktiga
            banker ökar är att dessa vid en finansiell kris inte bara riskerar
            att orsaka direkta kostnader för samhället utan också indirekta
            kostnader i form av lägre tillväxt eller högre arbetslöshet. Ett
            annat skäl är att den finansiella sektorn är befriad från moms.
            Och ett tredje skäl är att ränteavdragen åtminstone indirekt fungerar
            som ett slags skattelättnad för bankerna.
          </note>
          <note>
            Men, fru ålderspresident, även om det i grunden är positivt att
            en bank ­ skatt som är kopplad till bankens skulder nu införs
            är den utformning som regeringen tagit fram riktigt dålig. Regeringen
            har nämligen utformat skatten så att den inte bara träffar ett
            antal storbanker utan också det offentliga kreditinstitutet Kommuninvest.
          </note>
          <note>
            Kommuninvest är en samverkan mellan de flesta av Sveriges kommuner
            och regioner, och det är en mycket viktig organisation. Det är
            hit man vänder sig för att låna pengar när man till exempel ska
            bygga äldreboenden eller sjukhus eller rusta upp en skola. Över
            200 av Sveriges kommuner låter nästan all upplåning ske via Kommuninvest.
            Och många av dem, särskilt de små, har inte möjlighet att få tillgång
            till lån av detta slag på egen hand.
          </note>
          <note>
            Att regeringen utformat skatten på ett sätt som gör att Kommuninvest
            träffas innebär alltså att byggen eller renoveringar av skolor
            och äldreboenden fördyras. Det var knappast syftet med skatten.
          </note>
          <note>
            Fru ålderspresident! Att Kommuninvest drabbas av skatten får
            fler negativa effekter. En av de mest negativa är att detta kommer
            att fungera som en särskild skatt på mindre kommuner. Detta beror
            på att stora och små kommuner har olika möjligheter att gå direkt
            till marknaden för finansiering. Kommuninvest är mycket viktigare
            för små kommuner, som inte alls har samma möjligheter att hitta
            alternativ finansiering.
          </note>
          <note>
            Regeringen har alltså utformat skatten som en skatt som slår
            mot investeringar i välfärden och då särskilt mot välfärd i mindre
            kommuner. Detta är under all kritik.
          </note>
          <note>
            Jag är därför glad, fru ålderspresident, för det mycket skarpa
            tillkännagivande som skatteutskottet föreslår. Kommuninvest ska
            undantas från lagen om riskskatt, och regeringen får nu tio månader
            på sig att utforma detta undantag, och det ska börja gälla senast
            den 1 januari 2023.
          </note>
          <note>
            Det har förekommit flera olika förslag för hur Kommuninvest kan
            undantas från skatten utan att detta står i konflikt med statsstödsreglerna.
            Men om det ändå inte går att göra ett undantag för Kommuninvest
            inom ramen för nuvarande konstruktion behöver regeringen ta fram
            ny lagstiftning med en ny utformning av skatten. Detta innebär
            att den nuvarande, dåliga, utformningen av skatten blir tillfällig.
          </note>
          <note>
            Regeringen ska också snarast återkomma med ett förslag om att
            kompensera kommun- och regionsektorn för de ökade kostnader som
            de får under det kommande året. Detta tillkännagivande innebär
            att riksdagen bifaller den motion som vi kristdemokrater lämnade
            in i ärendet.
          </note>
          <note>
            Fru ålderspresident! Förutom tillkännagivandet om Kommuninvest
            vill skatteutskottet rikta ytterligare två tillkännagivanden till
            regeringen. Det handlar dels om att utreda möjligheterna att ändra
            lagen så att lokalt förankrad bankverksamhet inte träffas, dels
            om att regeringen ska följa frågan om konkurrenssituationen för
            svenska och utländska banker. Vi förväntar oss givetvis att regeringen
            tillsätter en sådan utredning skyndsamt och att regeringen agerar
            mycket snabbt om konkurrensen snedvrids.
          </note>
          <note>
            Med detta yrkar jag bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december. )
          </note>
          <note>
            § 7 Svenskt deltagande i Förenta nationernas stabiliseringsinsats
            i Mali och Fortsatt svenskt deltagande i militär insats för stärkt
            säkerhet i Mali
          </note>
          <note>
            Sammansatta utrikes- och försvarsutskottets betänkande 2021/22
            : UFöU1
          </note>
          <note>
            Svenskt deltagande i Förenta nationernas stabiliseringsinsats
            i Mali (prop. 2021/22 : 22 ) och
          </note>
          <note>
            Sammansatta utrikes- och försvarsutskottets betänkande 2021/22
            : UFöU2
          </note>
          <note>
            Fortsatt svenskt deltagande i militär insats för stärkt säkerhet
            i Mali (prop. 2021/22 : 10 )
          </note>
          <note>
            föredrog s.
          </note>
          <note>
            Anf. 15 HANS WALLMARK (M):
          </note>
          <note>
            Fru ålderspresident! Låt mig som ordförande för det sammansatta
            utrikes- och försvarsutskottet, som här i riksdagen berett regeringens
            två propositioner om fortsatt deltagande i Mali, uttrycka den
            djupaste respekt för svenska soldaters och svensk personals insatser
            – kvinnor och män utsända från Sverige med uppgift att tillsammans
            med företrädare för andra länder ge bidrag för att säkra fred,
            frihet och anständighet i en mycket svår region. Vi inser alla
            uppgiftens omfattning och fara och inför detta stannar vi upp
            i ett djupt känt tack. I denna över åren växande grupp utsända
            finns också alla enskilda som Ludwig, Anders G. och Oscar och
            andra vilka har mammor och pappor, familjer och vänner som med
            oro och kärlek följt deras tid i Mali. Tack!
          </note>
          <note>
            Fru ålderspresident! Vi moderater ställer oss bakom regeringens
            förslag. Vi gör därmed gemensam sak med Socialdemokraterna och
            andra partier. Det är en styrka att inom försvars- och säkerhetspolitikens
            område kunna visa på parlamentarisk bredd. Ibland finns ett hårt
            tonläge i svensk debatt. Olika partier avvisas för att de inte
            orkar, eller påstås inte orka, axla en bredare samsyn. Som företrädare
            för Moderaterna är jag stolt över att vara en del av ett samlingsparti
            här i riksdagen.
          </note>
          <note>
            Försvarsmaktens internationella insatser måste alltid ställas
            i relation till de nationella behoven. Det blir särskilt viktigt
            i en tid när Sverige ska bygga upp förmågan på hemmaplan. I det
            rådande läget är det även av stor vikt att Försvarsmaktens förmåga
            att stödja samhällets krisberedskap inte försämras. Mullret från
            ryska truppsammandragningar invid Ukrainas gräns kan höras i resten
            av Europa. Vi måste se världen sådan den är.
          </note>
          <note>
            Det svenska engagemanget i Mali måste ställas i relation till
            det säkerhetspolitiska samarbetet med EU och särskilt med Frankrike.
            Det är solidaritet, inte neutralitet, som gäller. Det blir än
            viktigare för Sverige att beakta i en tid av ökad osäkerhet.
          </note>
          <note>
            Fru ålderspresident! Ett avgörande svenskt intresse i sammanhanget
            handlar om vår förmåga att samla ett brett europeiskt engagemang
            kring de säkerhetspolitiska hot som påverkar oss i Östersjöområdet
            såväl som i Arktis. Då är det också avgörande att vi förmår att
            visa ett starkt svenskt engagemang för det som händer i Medelhavsområdet
            och söder om det, vars utveckling också har en långsiktig bäring
            på vårt Sverige. Vi räknar med att andra länder i händelse av
            kris eller krig ska bistå oss, och då måste vi också ha förmåga
            att bistå våra vänner och allierade i händelse av kris eller krig
            för dem eller i deras närhet.
          </note>
          <note>
            Vi måste se Sveriges engagemang i världen som en helhet. Vårt
            land deltar i dag genom flera insatser i Mali, dels inom ramen
            för FN:s stabili ­ seringsinsats Minusma, dels inom EU:s utbildningsinsats
            EUTM. Men vi är också en av de största biståndsgivarna. Här finns
            det anledning för regeringen att beskriva hur den ser på den svenska
            strategin. Vad är det som ska uppnås?
          </note>
          <note>
            Det som inträffat i Mali är ju en kupp och sedan en kupp inom
            kuppen. Afrikanska grannländer samlade inom organisationen Ecowas
            vill se en färdplan mot civilt styre som föregås av allmänna val
            i Mali tidigt under 2022. Precis i dessa timmar har en tidsplan
            satts från Ecowas sida om att val måste genomföras senast den
            27 februari nästa år, annars får det konsekvenser. Hur ser den
            svenska regeringen på detta? Och hur ser regering ­ en på det
            stöd som kuppmakarna och juntan kan uppfattas få genom internationell
            närvaro och om denna kan fortsätta bortom de planerade valen den
            27 februari?
          </note>
          <note>
            För det första måste Sverige samverka och kunna påverka det land
            som har det ledande ansvaret för en insats, detta för att kunna
            skapa förutsägbarhet och långsiktighet i hur insatsen utformas.
            I Mali är det Frankrike som är en nyckelspelare. Tidigare i Afghanistan
            var det USA.
          </note>
          <note>
            Moderaterna har efterlyst en exitstrategi för det svenska deltagandet
            i FN-insatsen Minusma. Ett tydligt besked om kommande avslut i
            nära dia ­ log med berörda borgar för fortsatt kontinuitet i insatsen
            där andra länder kan ta vid efter ett snart tioårigt svenskt engagemang.
            Det kommer att ske senast vid halvårsskiftet 2024. Vidare har
            den svenske officeren Dennis Gyllensporre under tre år varit befälhavare
            för Minusmainsatsen. Det är helt unikt att Sverige har haft en
            så centralt placerad person i en interna ­ tionell mission under
            så lång tid.
          </note>
          <note>
            För det andra behöver Sverige ställa upp mätbara mål och tydliga
            ramar för de insatser vi deltar i, och dessa måste följas upp
            kontinuerligt. I fråga om Mali handlar det bland annat om att
            säkerställa att utbildningen av säkerhetsstyrkorna ger långsiktigt
            resultat.
          </note>
          <note>
            Vi behöver också vara tydliga med att Sverige inte ska samverka
            med en junta som använder ryska legosoldater. Uppgifter finns
            nämligen om att militärjuntan har planer på att anlita den ryska
            Wagnergruppen med nära band till Kreml. Wagnergruppen och dess
            legosoldater har varit involverade i en lång rad av de värsta
            konflikterna på senare år. Man har varit med i östra Ukraina,
            samarbetat med Asadregimen i Syrien och stridit i Libyen. Om den
            maliska militärjuntan skulle anlita Wagnergruppen för att utbilda
            de egna säkerhetsstyrkorna och bekämpa terrorister måste det få
            konsekvenser för de svenska militära bidragen. Där Wagnergruppen
            finns kan inte Sverige vara.
          </note>
          <note>
            För det tredje behöver insatserna tydligare stärka det svenska
            försvarets operativa förmåga. I ett försämrat säkerhetsläge, särskilt
            i Sveriges närområde, är detta centralt. Det handlar inte enbart
            om att få säkerhetspolitiska pluspoäng hos strategiska partner
            och förbättra förmågan till inter ­ operabilitet och samverkan,
            utan vi måste också noggrannare se över vilka resurser Sverige
            bidrar med. Till exempel bör inte officerare från Luftstridsskolan
            utbilda maliska säkerhetsstyrkor i infanteristrid, vilket nu sker
            inom EU:s utbildningsinsats EUTM.
          </note>
          <note>
            Fru ålderspresident! Det är en lång rad olika intressen som ska
            balanseras mot varandra vid internationella insatser. Det handlar
            primärt om att skapa bästa förutsättningar för att lösa uppgiften
            men även om att syftet med insatsen ska stämma överens med svenska
            intressen och värderingar, att insatsen tydligt ska stärka den
            operativa förmågan i det nationella försvaret och att den kan
            ge ett mervärde för svenska försvarspolitiska samarbeten med andra
            länder.
          </note>
          <note>
            I tidigare debatter om Mali har från moderat sida konstaterats
            att ut ­ vecklingen i den aktuella regionen präglas av svåra utmaningar
            med om ­ fattande humanitära konsekvenser. Det instabila läget
            och hoten från ter ­ rorgrupper påverkar även Sveriges och EU:s
            säkerhet. Frånvaron av fred leder till flyktingströmmar i en tid
            av omfattande utmaningar på migra ­ tionsområdet. Instabilitet,
            våld, terror, okontrollerade flyktingströmmar – ­ allt detta är
            realiteter. Det hindrar dock inte oss andra från att faktiskt
            ställa krav på regeringen att ha en tydlig plan för vad man vill
            uppnå och vad som ska eftersträvas. Möjlighet att redogöra för
            detta ges ju försvarsminis ­ ter Peter Hultqvist om en stund då
            det är dags för hans anförande.
          </note>
          <note>
            Med detta, fru ålderspresident, yrkar jag bifall till utskottets
            förslag och Moderaternas reservationer nummer 6 i båda betänkandena.
          </note>
          <note>
            Anf. 16 CAROLINE NORDENGRIP (SD):
          </note>
          <note>
            Fru ålderspresident! Sveriges bidrag till stabiliseringsinsatserna
            i Mali har varit värdefullt, och jag vill ta tillfället i akt
            att tacka all personal som är eller har varit en del av detta.
            Jag vill även önska dem och deras familjer en fin lucia.
          </note>
          <note>
            Vi ser dock att utvecklingen i Mali tyvärr inte varit positiv
            under åren. Tvärtom ser vi en oroande utveckling där landet går
            från kris till kris, trots att det har varit en stor internationell
            militär närvaro.
          </note>
          <note>
            Det är därför hög tid att reflektera över Sveriges framtid i
            insatsen och om det är rimligt att riskera svenska soldaters liv
            där det till synes inte görs några större framsteg.
          </note>
          <note>
            Till detta måste också läggas de stora behov som vi har nationellt,
            i synnerhet i en tid då den nationella försvarsförmågan är under
            uppbyggnad och spänningarna ökar kraftigt i Europa. Den ryska
            styrkeuppbyggnaden som vi nu ser kring Ukrainas gränser visar
            med tydlighet att vi måste fokusera på nationell försvarsförmåga.
          </note>
          <note>
            Från Försvarsmakten är också budskapet tydligt om de internationella
            insatsernas påverkan på den nationella uppbyggnaden av försvarsförmå
            ­ gan.
          </note>
          <note>
            I Riksrevisionens granskning av armén går bland annat att läsa:
            Arméchefen menar vidare att det aktuella uttaget av armén för
            att genomföra internationella insatser inte är hållbart då det
            urholkar förbanden och påverkar möjligheten att bygga förmåga,
            ha god beredskap, genomföra ope ­ rationer och skapa tillväxt
            på nationell nivå.
          </note>
          <note>
            Vi har även i Försvarsmaktens budgetunderlag under upprepade
            år kunnat läsa hur detta negativt påverkar förmågan att bygga
            upp det natio ­ nella försvaret.
          </note>
          <note>
            Vi menar att detta måste beaktas när beslut tas om internationella
            insatser. Det är varken trovärdigt eller hållbart i längden att
            skicka ut soldater och officerare på internationella insatser
            samtidigt som det finns omfattande behov i den nationella försvarsförmågan.
            Det är därför viktigt att vi ser över varje insats noggrant och
            därefter gör en avvägning av insatsens effekt och hur den kan
            stärka det nationella försvarets operativa förmåga.
          </note>
          <note>
            Fru ålderspresident! Insatsen i Mali är dessutom en av de farligaste
            insatserna som Sverige deltar i. I landet förekommer frekvent
            stridshand ­ lingar, och de svenska soldaterna har blivit beskjutna
            vid flera tillfällen. Dessutom är den maliska staten mycket skör,
            vilket ytterligare försvårar för de svenskar som verkar i landet.
          </note>
          <note>
            Insatsen i Mali, som redan från början har varit utmanande, har
            tyvärr blivit mer komplex efter den utveckling som skett i landet
            sedan Sverige beslutade sig för ett deltagande. Och det finns
            inte någon förbättring i sikte. Detta gäller inte bara insatserna
            mot terrorverksamheten i landet, utan det gäller även den regering
            och den stat som Sverige på plats har att stödja.
          </note>
          <note>
            Sedan militärkuppen i augusti 2020 har ytterligare en kupp inom
            den styrande militärjuntan genomförts. Dessutom hade kuppen som
            genomfördes i augusti av allt att döma ett brett stöd i landet.
            Valdeltagandet i det senaste valet var troligtvis så lågt som
            10–15 procent, och den sittande presidentens styre hade då enligt
            många kommit till vägs ände.
          </note>
          <note>
            Internationellt har de båda kupperna fördömts, och det är i dagsläget
            beklagligt nog svårt att se att landet skulle vara på väg mot
            en demokratisk utveckling.
          </note>
          <note>
            Sveriges tidigare ambassadör i Mali, Diana Janse, har även uttalat
            sig om att Sverige behöver en exitstrategi för landet. Och det
            är något som behöver arbetas fram. Riskerna med att stanna för
            länge får inte under ­ skattas, och varje dag som går med svensk
            trupp i landet innebär dels en försening av nationell försvarsuppbyggnad,
            dels att svenska soldaters liv riskeras. Så sent som för en vecka
            sedan dödades sju togolesiska soldater tillhörande FN:s fredsbevarande
            styrkor i Mali.
          </note>
          <note>
            Fru ålderspresident! Under året har uppgifter framkommit om att
            styret i Mali för samtal med den ryska militära gruppen Wagner.
            Gruppen som består av ryska legosoldater har vid flera tillfällen
            anklagats för allvarliga folkrättsbrott. Syftet är att gruppen
            ska kunna verka i Mali precis som den gjort i flera andra stater.
            Detta är en utveckling som är mycket oroande. Att svensk väpnad
            styrka skulle verka sida vid sida med ryska legosoldater är otänkbart.
            Det ska givetvis leda till att styrkan som ställts till förfogande
            omedelbart dras tillbaka.
          </note>
          <note>
            Därför menar Sverigedemokraterna att om Malis ledning skulle
            inleda något sådant samarbete med legosoldater är detta oacceptabelt
            och måste omedelbart leda till att den svenska väpnade styrkan
            lämnar Mali.
          </note>
          <note>
            Med detta sagt yrkar jag bifall till reservation 1 i båda betänkandena.
          </note>
          <note>
            Anf. 17 KERSTIN LUNDGREN (C):
          </note>
          <note>
            Fru ålderspresident! Mali har en lång historia av konflikter
            och motsättningar mellan olika grupper, mellan olika härskare,
            med kolonialmakter och mellan norra Mali och Bamakostyret. Det
            som vi sett hända det senaste decenniet har sin grund i tuaregupproret
            2012, vapen efter Gaddafi och Libyen och jihadister som anslöt
            till tuaregerna. Militärkuppen 2012 möttes av starka sanktioner
            från Ecowas, och internationella kraftfulla protester ledde till
            att militärerna ersattes av en övergångsregering och val kunde
            hållas till nationalförsamlingen och av en president. Men eldupphöravtalet
            bröts, och på inbjudan av övergångsregeringen kom franska trupper
            in för att stoppa jihadisterna.
          </note>
          <note>
            I december 2012 beslöt FN:s säkerhetsråd att ge ett kapitel 7-mandat
            till en afrikanskledd internationell stödinsats i Mali. Dessförinnan,
            i okto ­ ber, hade säkerhetsrådet uppmanat oss alla i det internationella
            samfundet att stödja Malis försvars- och säkerhetsstyrkor med
            utbildning och rådgivning.
          </note>
          <note>
            Den 31 januari 2013 gav Sverige stöd till den nyinrättade EU-insatsen
            EUTM Mali och har fortsatt med det sedan dess.
          </note>
          <note>
            I april 2013 skapades grunden för Minusma, och Sverige fick en
            förfrågan om att medverka i insatsen militärt i februari 2014.
            Det var första gången på länge med en FN-ledd insats.
          </note>
          <note>
            Centerpartiet har alltid varit tydligt med att Sverige även ska
            bidra med militära insatser för att bistå i det internationella
            arbetet för fred, säkerhet och utveckling. Vi ska också göra det
            som en del av stödet för FN:s fredsbyggande insatser och inte
            bara i EU-ledda eller Natoledda insatser.
          </note>
          <note>
            Vi hade en alliansregering då. Om Försvarsmakten bedömde att
            vi kunde bidra med de resurser som efterfrågades var det för Centerpartiet
            självklart att vi skulle bidra.
          </note>
          <note>
            Svaret från den här kammaren i juni 2014 blev ett ja till svenskt
            deltagande. Sedan dess har det varit ja från oss och från den
            här kammaren ganska samfällt för FN-mandatet.
          </note>
          <note>
            Sveriges utsända har gjort skillnad för Malis befolkning och
            för insatsen som helhet samt för utveckling också av FN:s fredsbyggande.
            Jag vill också, i likhet med kollegorna, tacka alla svenska kvinnor
            och män som tillsammans med sina familjer och anhöriga har gjort
            det möjligt för våra insatser att verka och som ställt upp då
            och nu. Ni har gjort och ni gör skillnad i ett av de allra farligaste
            uppdragen – i Mali.
          </note>
          <note>
            Nu är Centerpartiet berett att ännu en gång rösta ja för att
            ställa en svensk väpnad styrka till förfogande i Minusma till
            den 31 december 2022. Men, fru ålderspresident, den här gången
            gör vi det villkorat, detta då vår röda linje går vid Wagnergruppens
            legosoldater. Om den maliska övergångsregeringen fullföljer och
            anlitar denna ökända grupp legosoldater ska Sverige skyndsamt
            lämna Minusmainsatsen.
          </note>
          <note>
            Utskottet kräver att regeringen utan dröjsmål proaktivt agerar
            och informerar utskottet och riksdagen. Jag förväntar mig att
            signalen är tydlig i Regeringskansliet. Om Wagnergruppen kontrakteras
            ändras grunden för riksdagens stöd, inte bara för Centerpartiets.
            Regeringen bör vara tydlig om detta även gentemot FN inför omförhandlingen
            av Minusmas mandat 2022.
          </note>
          <note>
            Fru ålderspresident! I Centerpartiet är vi tydliga med att val
            måste hållas i Mali. Det fanns ett tydligt krav på och löfte om
            val i februari 2022, nu upprepat av Ecowas. Men militärkupperna
            2020 och 2021 måste få ett slut om fred och utveckling ska kunna
            nås. Vi ser det alla ser, nämligen att förberedelser för att på
            ett rimligt sätt kunna fullfölja planen för ett fritt, demokratiskt
            val inte har gjorts.
          </note>
          <note>
            Vi i Centerpartiet är tydliga med att det saknas förutsättningar
            för Sverige att stödja en hållbar lösning av krisen i Mali om
            planeringen inte återupptas och fria val inte hålls under 2022.
            Sverige ska inte stödja militär ­ kuppmakarna i att behålla makten.
            De må ha bytts ut i ytterligare en militärkupp, men det är inte
            den vägen Malis problem löses. Sveriges militära insats i Minusma
            ska avslutas om val inte genomförs under 2022, och då ser vi det
            framför oss senast halvårsskiftet 2023. Det bör vara en utgångspunkt
            för planeringen.
          </note>
          <note>
            Fru ålderspresident! När det handlar om sammansatta utrikes-
            och försvarsutskottets betänkande nummer 2 och de t svenska deltagandet
            i Task Force Takuba i Mali gäller samma grunder från Centerpartiets
            sida: Demokratiska val och Wagnergrupen utgör en röd linje för
            oss även här.
          </note>
          <note>
            Det är viktigt att Sverige är tydligt – både gentemot koalitionen
            och dem vi samverkar med, som Frankrike, och gentemot övriga –
            med att det finns en diskussion där det ställs krav. Stödet är
            inte givet långsiktigt, och det är viktigt att det inte blir en
            överraskning för någon. Sverige behöver utveckla en tydlig exitstrategi
            och en bättre omställningsförmåga för att det inte ska ta så lång
            tid att avveckla om så skulle krävas. Det bör inte heller leda
            till en akutavveckling som den vi såg i Afghanistan.
          </note>
          <note>
            Med detta sagt, fru ålderspresident, förväntar jag mig att försvarsministern
            är tydlig kring de röda linjer som även utskottet i grunden uttalar.
            Jag ser fram emot att lyssna till svaret från försvarsministern
            i den delen.
          </note>
          <note>
            Jag yrkar bifall till reservation 2 under punkt 1 i båda betänkandena.
          </note>
          <note>
            Anf. 18 HANNA GUNNARSSON (V):
          </note>
          <note>
            Fru ålderspresident, ärade ledamöter och alla ni som tittar där
            hemma! Glad lucia på er – framför allt och speciellt till alla
            er veteraner i olika verksamheter som har varit med och bidragit
            till utveckling och fred i världen!
          </note>
          <note>
            I dag debatterar vi Sveriges militära insatser i Mali. Det gäller
            dels den FN-insats som kallas Minusma och som Sverige nu har varit
            del av i sju år, dels den franskledda insats som heter Task Force
            Takuba. I den här debatten gäller det alltså att hålla två bollar
            i luften samtidigt. Vänsterpartiet säger ja till FN-insatsen men
            nej till den franskledda insatsen Takuba. Det är alltså två olika
            insatser som är olika till sin karaktär.
          </note>
          <note>
            Jag yrkar bifall till reservation 3 i betänkandet UFöU2 om att
            Sverige inte ska delta i den franskledda insatsen Takuba.
          </note>
          <note>
            Nyligen tog den femtonde svenska gruppen över stafettpinnen i
            Sveriges del i FN:s insats i Mali. Jag önskar er alla stort lycka
            till med arbetet det kommande halvåret! Det är nu ett mycket stort
            antal svenska soldater som har deltagit i de olika insatserna
            i Mali, och vi har framför oss ett förslag om att skicka ytterligare
            – nya – svenska soldater till ett av världens farligaste områden
            för att där göra ett arbete som vi vet är väldigt riskfyllt.
          </note>
          <note>
            Det är självklart på sin plats att framföra ett stort tack till
            alla som varit en del av de svenska militära insatserna eller
            som nu påbörjar sitt uppdrag där. Ni som deltar gör det med stora
            uppoffringar: Det är lång bortavaro från familj och vänner, och
            ni är med i ett arbete som innebär stora risker. Anhöriga är kvar
            hemma och väntar, säkerligen med en stor känsla av oro. Även de
            anhöriga är värda vår stora tacksamhet och vårt stöd för att få
            vardagen att gå ihop och fungera hemma under tiden.
          </note>
          <note>
            Fru ålderspresident! I den proposition som regeringen har lagt
            fram finns bakgrunden till Sveriges insatser i Mali. Vi får en
            beskrivning av säkerhetsläget och utvecklingen i landet. Det går
            att läsa att Mali är ett av världens fattigaste länder, där det
            sedan lång tid tillbaka råder väpnad konflikt och stora problem
            med drog- och vapenhandel, kidnappningar och terrorism. Säkerhetsläget
            i Mali har under de senaste åren pendlat fram och tillbaka; fredsavtal
            har skrivits men också brutits, och flera statskupper har skett
            med den osäkerhet som det innebär. Även Vänsterpartiet instämmer
            i den kritik som har framförts här i debatten om Wagnergruppens
            involvering i landet.
          </note>
          <note>
            Konflikterna grundar sig bland annat i stora klimatförändringar
            i form av minskad nederbörd och stor torka, vilket har tvingat
            befolkningen att lämna sina hem och ökat fattigdom och utsatthet.
            Här ser vi hur viktigt det är att arbeta mot klimatförändring
            och naturkatastrofer som en del av det säkerhetspolitiska arbetet,
            eftersom vi ser att detta är en grund för krig och konflikter
            i världen. Att bekämpa klimatförändringen är därför att arbeta
            för en fredligare värld.
          </note>
          <note>
            Som en kontrast till detta lever vi i ett av världens fredligaste
            och rikaste länder. Det är därför självklart att Sverige ska delta
            i internationellt arbete för att främja fred, demokrati och utveckling
            i världen. Vi gör det på olika sätt, framför allt med bistånd
            men också genom att skicka ut många experter i världen som hjälper
            till att bygga upp demokratiska samhällen. Vi bidrar dock även
            med militär för att bevara säkerhet och skydda civilbefolkningen.
          </note>
          <note>
            Det är alltid viktigt att vi ser de bakomliggande orsakerna till
            krig och konflikter och att vi som land aktivt är med och arbetar
            internationellt för att konflikter inte ska uppstå. Sveriges olika
            former av biståndsarbete är såklart ett förebyggande arbete för
            att undvika krig och lidande för civilbefolkningen.
          </note>
          <note>
            Fru ålderspresident! Jag är väldigt glad över att regeringen
            i sina pro ­ positioner om Mali är tydlig och tar upp Sveriges
            arbete för att främja kvinnors deltagande utifrån FN:s resolution
            1325 om kvinnor, fred och säkerhet. Jag är glad att detta har
            så stort fokus i vårt internationella arbete; att Sverige har
            en feministisk utrikespolitik är viktigt för oss i Vänsterpar
            ­ tiet, liksom att vi ska vara ett internationellt föredöme i
            jämställdhets ­ arbetet.
          </note>
          <note>
            Det ska också nämnas att Sverige är och ska vara en stor biståndsgivare
            till Mali och att vi deltar med stort humanitärt stöd till de
            många miljoner människor som lever under svåra förhållanden. Vi
            i Sverige ska göra det vi kan för att stödja arbetet för fred,
            demokrati och utveckling i Mali och grannländerna så att Malis
            befolkning framöver kan få leva i frihet, fred och demokrati och
            tillsammans fatta demokratiska beslut om sitt eget lands framtid.
          </note>
          <note>
            Fru ålderspresident! För Vänsterpartiet är det otroligt viktigt
            att Sveriges militära insatser sker under ledning av FN och med
            ett tydligt stöd i folkrätten i stället för att ledas av enskilda
            länder eller av Nato. Respekten för folkrätten måste alltid finnas
            med i grunden, och att det finns en inbjudan från i det här fallet
            Malis regering är en förutsättning för att vi i Vänsterpartiet
            ska acceptera Sveriges militära deltagande.
          </note>
          <note>
            Även om vi är stora anhängare av FN:s arbete för fred och utveckling
            måste man också erkänna att FN har brister och tillkortakommanden.
            FN måste demokratiseras och bli mer jämställt. Sverige ska ha
            en framträdan ­ de roll i alla de olika delarna av FN:s arbete
            för utveckling och förbättring. Det är vårt solidariska ansvar
            som ett fredligt, demokratiskt och rikt land. Vänsterpartiets
            önskan är att det ska vara FN som har kapacitet och förmåga att
            genomföra alla internationella insatser själva. Vi anser att det
            är problematiskt att omvärlden sänder flera olika typer av internationella
            styrkor till ett krigsdrabbat land. Det är inte lätt för befolkningen
            att se skillnad på de olika internationella insatserna och på
            deras mål och syften.
          </note>
          <note>
            Därför, fru ålderspresident, är Vänsterpartiet emot Sveriges
            deltagande i den franskledda insatsen Task Force Takuba. Vänsterpartiet
            anser att det är olämpligt att militära insatser leds av enskilda
            länder på det här sättet. Task Force Takuba är också en mycket
            mer offensiv insats än de mer fredsbevarande insatser som FN leder.
            Takuba är inriktad på bekämpande av beväpnade terroristgrupper
            och är en insats som innebär mycket större risker för de svenska
            soldater som är utsända. Alla militära insatser är farliga, men
            detta är en mycket farligare insats än de insatser Sverige vanligtvis
            gör.
          </note>
          <note>
            Sverige gick in i den här insatsen samtidigt som det drogs ned
            på personal till FN-insatsen Minusma. Detta var ett skifte som
            vi i Vänsterpartiet tyckte var dåligt och som vi protesterade
            emot. Vi hade hellre velat stanna kvar rejält i FN-insatsen.
          </note>
          <note>
            Vi i Sverige lovade Frankrike att vi skulle delta i Task Force
            Takuba i ett år, och därför handlar detta beslut bara om ett par
            månader. Vänsterpartiet är mycket positivt till att regeringen
            inte har låtit sig lockas in i att stanna kvar i Takuba längre
            än vad som var tänkt.
          </note>
          <note>
            Fru ålderspresident! I propositionen om Sveriges deltagande i
            FN-insatsen Minusma öppnar regeringen för ett avslut av insatsen.
            Vi i Väns ­ terpartiet är inte odelat positiva till detta.
          </note>
          <note>
            Vi är medvetna om att Försvarsmakten har begränsade resurser
            och står inför stora uppgifter med utökningar på hemmaplan, vilket
            kommer att ta tid och kraft. Vi vet att internationella insatser
            kräver stora resurser, många människor och mycket tid, och vi
            menar att Sverige bör delta långsiktigt i internationella insatser.
          </note>
          <note>
            Samtidigt finns det en bortre gräns för hur länge Sverige kan
            delta i en och samma insats. En eventuell avveckling av Sveriges
            bidrag till FN:s insats Minusma vid halvårsskiftet 2024, som regeringen
            beskriver i sin proposition, skulle innebära att Sverige har varit
            på plats i tio år. Om detta sker menar vi i Vänsterpartiet att
            Sverige bör förbereda för att vara med i en ny internationell
            insats under FN-ledning så att Sverige fortfarande är med i det
            viktiga arbete som FN gör runt om i världen.
          </note>
          <note>
            Med detta vill jag önska fru ålderspresidenten och alla som har
            tittat och lyssnat en god jul.
          </note>
          <note>
            Anf. 19 MARIA NILSSON (L):
          </note>
          <note>
            Fru ålderspresident! När man kommer lite senare i debatten behöver
            man inte dra sakläget – det har redan lagts på bordet. Men en
            kort rekapitulering kanske ändå är på sin plats.
          </note>
          <note>
            Regeringen föreslår att FN:s stabiliseringsinsats i Mali, Minusma,
            ska kunna pågå till den 31 december 2022 under förutsättning att
            det även fortsättningsvis finns ett giltigt mandat enligt beslut
            av FN:s säkerhetsråd. Regeringen föreslår i sin proposition att
            insatsen ska vara avvecklad till halvårsskiftet 2024.
          </note>
          <note>
            Det allvarligt försämrade säkerhetsläget i landet och militärjuntans
            ointresse av demokratiska processer tillsammans med allvarliga
            indikationer på att hyra in ryska paramilitära styrkor – Wagnergruppen
            – gör att vi i Liberalerna föreslår att den svenska insatsen avvecklas
            snabbare, senast vid halvårsskiftet 2023. Vi yrkar därför bifall
            till vår reservation 5 respektive reservation 4 i UFöU2.
          </note>
          <note>
            Fru ålderspresident! Låt mig utveckla vårt resonemang något.
          </note>
          <note>
            Liberalerna är i grunden positiva till militära utlandsinsatser
            såväl inom ramen för FN som inom ramen för andra insatser. Som
            ett demokrat ­ iskt och rikt land bör Sverige ta ett internationellt
            ansvar för fred, frihet och demokrati.
          </note>
          <note>
            Men trots långvarig och omfattande utländsk truppnärvaro går
            utveck ­ lingen i Mali åt fel håll. Den nuvarande regimen, eller
            militärjuntan, har inte visat några som helst tecken på att vilja
            genomföra demokratiska val. Säkerhetsläget är under konstant försämring.
          </note>
          <note>
            Fru ålderspresident! I dagens Svenska Dagbladet skriver Diana
            Janse, tidigare svensk ambassadör i Mali, om frågan om Sveriges
            plan B. Hon drar paralleller till Afghanistan – ett land som vi
            också investerat tid, resurser och militär personal i men där
            ett försämrat säkerhetsläge och ett försämrat politiskt läge har
            satt mycket av de ansträngningar som kännetecknade den svenska
            insatsen under stark press.
          </note>
          <note>
            Hur säkerställer vi att detsamma inte sker i Mali? Det är en
            berättigad fråga, och jag hoppas att försvarsminister Hultqvist
            kommer att sprida ljus över den frågan senare här i dag.
          </note>
          <note>
            Det finns ju tre delar här: Minusma, Task Force Takuba och EUTM.
            Jag skulle vilja stanna ett ögonblick vid EU:s militära utbildnings-
            och rådgivningsinsats EUTM.
          </note>
          <note>
            Det svenska deltagandet i EUTM uppgår till högst 15 personer.
            EUTM-missionen är dock en insats som direkt syftar till att stödja
            och utbilda den maliska försvarsmakten. Givet de starka invändningar
            som finns kring det maliska agerandet och givet att detta är den
            del som riskerar att komma i kontakt vid eventuellt anlitande
            av Wagnergruppen är min fråga: Kommer Sverige att avbryta denna
            del av missionen, och i så fall när?
          </note>
          <note>
            Fru ålderspresident! Det bör också beröras att det finns strukturella
            problem med den här typen av FN-insatser i Mali. Detta behöver
            vi ha i åtanke inför framtida insatser. Den här insatsen består
            av illa utrustade soldater från länder som Bangladesh, Senegal
            och Togo, vars regeringar ser medverkan i insatsen som inkomster
            till en mycket skral statskassa. Enskilda soldaters liv sätts
            i fara, och det påverkar hela insatsens säkerhet.
          </note>
          <note>
            Jag skulle också vilja säga några ord om Wagnergruppen, som har
            nämnts ett antal gånger från den här talarstolen. Jag får väl
            ändå, i en ganska självförhärligande politikeranda, poängtera
            att jag för ett antal år sedan skrev en enskild motion som rörde
            just Wagnergruppen och hur internationella institutioner ska kunna
            hantera denna typ av privata arméer, som vi ser allt tydligare.
          </note>
          <note>
            Wagnergruppen har opererat i en rad afrikanska länder: Madagaskar,
            Sudan, Moçambique , Benin, Tchad, Libyen och Centralafrikanska
            repu ­ bliken. Mindre nogräknade regimer kan hyra in före detta
            spetsnazoperatö ­ rer för att undertrycka uppror, roffa åt sig
            naturtillgångar eller sätta skräck i lokalbefolkningen. Wagneroperatörer
            ställer inte frågor om mänskliga rättigheter eller legitimitet
            i demokratiseringsprocesser.
          </note>
          <note>
            Det är uppenbart att det internationella samfundet i dag inte
            klarar av att hantera den här typen av konfliktaktörer. Det måste
            vi bli bättre på. EU och FN måste säkerställa att kostnaden för
            att anta ett erbjudande om stöd från Wagnergruppen är så hög att
            erbjudandet från EU eller FN är mer attraktivt än det stöd som
            Kreml via Wagnergruppen kan erbjuda.
          </note>
          <note>
            Låt oss inte ha några skygglappar: Det är inte så att Wagnergruppen
            opererar i full isolering eller med en egen identitet. Detta är
            en del av Kreml, som ser möjligheter till geopolitiskt inflytande
            i Afrika.
          </note>
          <note>
            Fru ålderspresident! Jag skulle vilja avsluta med att säga något
            om de tusentals svenskar som har tjänstgjort inom ramen för Minusma,
            Task Force Takuba eller EUTM.
          </note>
          <note>
            Det är en av de farligaste missionerna som Sverige har varit
            aktiv inom. Modet och ansvarskänslan att vara med att kämpa för
            värden som är större än du själv, med livet som insats, är värt
            att uppmärksammas på alla sätt.
          </note>
          <note>
            I betänkandet konstateras det på kanske lite torr kanslisvenska:
            ”Som tragiska erfarenheter visar kan man inte utesluta förluster
            av människoliv i samband med fredsfrämjande uppdrag och krishanteringsinsatser.”
          </note>
          <note>
            För varje person finns barn, make, fru, föräldrar och vänner
            som väntar på att den ska komma hem. De oroar sig om det är någon
            som inte kopplar upp sig på Skype på utsatt tid eller inte svarar
            på sms när den borde.
          </note>
          <note>
            Vi lånar de här människorna, de här personerna, till tjänst för
            Sverige för att med vapen i hand försvara mänskliga rättigheter
            och en demokratisk utveckling. Det är ett stort åtagande. Frågan
            är om vi som befinner oss i den här salen förstår vidden av det
            åtagandet, fru ålderspresident.
          </note>
          <note>
            Anf. 20 LARS ADAKTUSSON (KD):
          </note>
          <note>
            Fru ålderspresident! Jag vill inleda med att yrka bifall till
            det sammansatta utskottets förslag vad gäller dels UFöU1 Svenskt
            deltagande i F örenta nationernas stabiliseringsinsats i Mali
            , dels UFöU2 Fortsatt svenskt deltagande i militär insats för
            stärkt säkerhet i Mali . Samtidigt vill jag hänvisa till Kristdemokraternas
            särskilda yttrande i utskottets båda betänkanden.
          </note>
          <note>
            Kristdemokraterna delar Försvarsmaktens bedömning att Sveriges
            militära insatser i Mali har gjort och gör skillnad. Det gäller
            såväl Minusma som Task Force Takuba. Vi delar också försvarets
            uppfattning att deltagandet leder till förstärkt förmåga på hemmaplan
            via de erfarenheter som exempelvis militära chefer skaffar sig
            och sedan tar med sig hem.
          </note>
          <note>
            På plats bidrar den svenska personalen till skydd för civilbefolkningen,
            ökad säkerhet och militärt motstånd mot islamistiska terrororganisationer.
            Detta arbete är värt respekt och uppskattning. Jag vill därför
            på mitt partis vägnar framföra ett varmt tack till all den personal
            som riskerar sin egen säkerhet för att skydda svårt utsatta människor
            i en annan del av världen.
          </note>
          <note>
            Fru ålderspresident! De militärkupper som genomförts i Mali –
            i augusti 2020 och i maj 2021 – har gjort den svenska insatsens
            redan komplicerade uppdrag än mer komplicerat. Samtidigt genomförs
            dagligen samverkan med andra länders förband inom såväl Minusma
            som Takuba. Det ­ ta är angeläget, och det är nödvändigt.
          </note>
          <note>
            Sahelregionen är i dag det område i världen där våldsbejakande
            islam ­ ism växer snabbast. Terrorgrupper som IS, al-Qaida och
            Boko Haram är alla verksamma i området och gör anspråk på politisk
            makt. Förutom i själva Mali pågår strider i grannländerna, som
            exempelvis i Niger, Burkina Faso, Nigeria, Tchad och Kamerun.
          </note>
          <note>
            I många fall rör det sig om en kombination av etniska och religiösa
            konflikter med svårt och omfattande lidande för civilbefolkningen
            som följd. Det finns med andra ord all anledning att ta situationen
            på allvar. Trappar Europa ned sitt engagemang kommer säkerhetsläget
            att försämras ytterligare.
          </note>
          <note>
            Fru ålderspresident! Redan 2012 slog FN:s säkerhetsråd fast att
            situa ­ tionen i Mali är ett hot mot internationell fred och säkerhet.
            Det är med andra ord centralt att såväl den militära närvaron
            som ett omfattande bi ­ stånds- och utvecklingssamarbete i regionen
            stärks. Båda dessa kompo ­ nenter är centrala och behövs.
          </note>
          <note>
            EU och dess medlemsländer måste göra mer, även om det tar tid
            att nå resultat. Länder som Tyskland, Spanien och Italien har
            i dag utarbetade säkerhetspolitiska strategier för Afrika. Inte
            sällan är just säkerhet och militär närvaro en förutsättning för
            ett fungerande bistånd, och det gäller ock ­ så i Mali.
          </note>
          <note>
            Vid sidan av detta måste eventuella oklarheter undanröjas vad
            gäller Sveriges inställning till den ökända Wagnergruppen. Flera
            av talarna har tidigare i debatten varit inne på detta. En samverkan
            mellan Malis styrande regim och den ryska privatarmén, bestående
            av legosoldater och grova förbrytare, är i alla avseenden oacceptabel.
            Kommer Wagnergruppen in ska den svenska insatsen ut. Några mellanlägen
            finns inte.
          </note>
          <note>
            Fru ålderspresident! Kristdemokraterna eftersträvar alltid en
            bred par ­ lamentarisk enighet när det gäller beslut om Sveriges
            internationella insatser. Därför ställer vi oss bakom regeringens
            förslag om en förlängning av de svenska insatserna i Mali under
            2022, för att därefter successivt trappa ned insatserna. Samtidigt
            vill vi betona att det är väsentligt att hålla dörren öppen för
            en eventuell förlängning om säkerhetsläget skulle kräva det.
          </note>
          <note>
            En av lärdomarna från den misslyckade evakueringen från Afghanistan
            är att exitplanering utnyttjas av extremister och terrorgrupper.
            Därför måste en svensk utfasning av truppbidragen i Mali ske under
            ordnade former efter noggrann planering, med hänsyn tagen till
            all personal och i nära dialog med andra deltagande länder.
          </note>
          <note>
            Avslutningsvis: När medmänniskors tillvaro slås i spillror, när
            människovärdet krossas, får inte likgiltighet vara vårt svar.
            Som kristdemokrater känner vi stor stolthet över Sveriges internationella
            insatser. Samtidigt följer det alltid med den här typen av beslut
            i riksdagen ett särskilt ansvar.
          </note>
          <note>
            Men lika viktigt som det är att bekämpa terrorism i vårt land
            och i vår del av världen, lika viktigt är det att föra kampen
            i länder långt borta. Varje trygg hamn för islamism och jihadism,
            oavsett var den erbjuds, är i förlängningen ett hot mot vår demokrati
            och vår säkerhet.
          </note>
          <note>
            Genom insatserna i Mali är Sverige del av en bred och mycket
            angelägen internationell insats — med det tydliga målet att fler
            medmänniskor ska kunna leva i trygghet och fred.
          </note>
          <note>
            Anf. 21 JANINE ALM ERICSON (MP):
          </note>
          <note>
            Fru ålderspresident! Mali är ett hårt prövat land, där vi nu
            sett att utvecklingen på många sätt går bakåt snarare än framåt.
            Det är också därför världssamfundet och Sverige valt att engagera
            sig där.
          </note>
          <note>
            Förutom de militära insatser vi debatterar i dag har vi från
            Sveriges sida också en bilateral biståndsstrategi som innebär
            omfattande humanitärt stöd och utvecklingssamarbete. Det vi gör
            är att vara med och skapa förutsättningar för ett långsiktigt
            humanitärt arbete. Det måste finnas på plats för att säkra människors
            liv men också för att hjälpa till att bygga upp ett demokratiskt
            samhälle med fungerande institutioner.
          </note>
          <note>
            Mali måste fortsätta sin väg mot en fredlig, fungerande demokrati.
            Därför finns vi också där med insatser för just det – stärkt demokrati
            och jämställdhet, ökad respekt för mänskliga rättigheter, frihet
            från våld, begräns ­ ad klimatpåverkan och anpassning till de
            klimatförändringar som redan är mycket uppenbara.
          </note>
          <note>
            Det stöd som Sverige ger genom Sida går till flera och breda
            insatser. Det handlar om den feministiska utrikes- och utvecklingspolitiken
            för kvinnors och flickors rättigheter och skydd från våld. Det
            handlar om insatser mot hunger, om livsmedelsassistans, om vatten
            och sanitet och om arbete för både skydd och utbildning.
          </note>
          <note>
            Flera FN-organ är på plats, och genom Internationella Rödakorskommittén
            och andra internationella organisationer görs svensk politik till
            verklighet. Därutöver ställs expertpersonal till förfogande genom
            Myndigheten för samhällsskydd och beredskap. Samverkan och samarbete
            är viktiga ledord för att nå framgång för FN såväl som för stater
            och civilsamhället.
          </note>
          <note>
            I en situation som den i Mali behöver detta engagemang stöttas
            av militära insatser, och jag är stolt över det arbete som svenska
            kvinnor och män reser ut och bidrar med. I en farlig och osäker
            situation vill de vara med och bidra till en fredligare och bättre
            värld för en hårt pressad befolkning. För det är jag också tacksam,
            i likhet med alla de människor som får stöd och hjälp av svenskar
            i världen.
          </note>
          <note>
            Ett extra stort tack till er som vill bidra i ett militärt uppdrag,
            med fara för era liv och med den oro och de ökade ansträngningar
            som det betyder för dem som är hemma. Stort tack! Det ni gör är
            ovärderligt. Freden och utvecklingen känns ju så otroligt långt
            borta för de människor som varje dag måste oroa sig för väpnade
            grupper som dödar urskillningslöst, för barn som inte har någon
            skola att gå till, för helt nedbruten infrastruktur med oframkomliga
            vägar och för få framtidsutsikter i klimatförändringarnas spår.
            Där ger ni hopp.
          </note>
          <note>
            Fru ålderspresident! Sveriges deltagande i de militära insatserna
            är en del av ett ökat multilateralt samarbete och en fast tro
            på en regelbaserad världsordning med FN-stadgan som grund. Det
            övergripande utrikes- och säkerhetspolitiska syftet med Sveriges
            medverkan i internationella militära insatser är att bidra med
            fred och säkerhet, att förebygga konflikter och att skapa förutsättningar
            för att bygga hållbar fred och hållbar fattigdomsbekämpning. Deltagandet
            utgör en integrerad del av den solidariska säkerhetspolitiken,
            och det är viktigt att det finns en folkrättslig grund för våra
            insatser.
          </note>
          <note>
            Det gör det här. Om det skulle upphöra måste vi såklart dra tillbaka
            vårt militära engagemang. Målet med insatsen är tydligt: Vi ska
            vara med och bidra till förbättrad säkerhet i Mali och till att
            Malis regering återfår kontrollen över sitt territorium, nu och
            i den demokratiska övergång som måste ske, för det är bara så
            som långsiktigt hållbara politiska lösningar kan komma på plats.
          </note>
          <note>
            Ingen aktör kan på egen hand skapa långsiktigt hållbar fred.
            Inte heller kan enskilda internationella institutioner själva
            stå för alla delar som måste komma på plats för att det mänskliga
            lidande som är ständigt närvarande i Mali ska få ett slut. Mali
            är viktigt i sig, men det är också för ett engagemang för hela
            regionen som det här måste göras. Att hålla emot en allt sämre
            utveckling är en viktig insats också i ett bredare perspektiv
            och i en kontext som blir alltmer osäker.
          </note>
          <note>
            Men allt detta riskerar att omkullkastas om Malis regering nu
            väljer att samarbeta med Wagnergruppen. Det är därför viktigt
            att vi, liksom EU och andra, tydligt understryker det helt oacceptabla
            i ett sådant kontrakt. Det måste stå helt klart. Jag hoppas att
            det tas på allvar, för Mali och Malis befolkning behöver vårt
            fortsatta engagemang. De behöver fred och utveckling. Här behöver
            alla göra sin del, och vi behöver alla arbeta tillsammans för
            en sådan utveckling.
          </note>
          <note>
            Med det yrkar jag bifall till förslagen i båda de betänkanden
            som ligger på bordet för den här debatten.
          </note>
          <note>
            Anf. 22 HANS WALLMARK (M) replik:
          </note>
          <note>
            Fru ålderspresident! Janine Alm Ericson från Miljöpartiet talar
            om det långsiktigt hållbara arbetet och det breda engagemanget.
            Som också nämns i propositionen utgår mandatet från att främja
            mänskliga rättigheter och stödja humanitär verksamhet och den
            politiska övergångsprocessen.
          </note>
          <note>
            Min fråga till Miljöpartiet är hur många militärkupper Mali tål.
            Det har varit en kupp, och sedan har det varit en kupp inom kuppen.
            Var går Miljöpartiets gränser i detta? Man kan säga att man ska
            främja hållbart arbete och få en fungerande demokrati, men händelserna
            på marken talar ändå sitt tydliga språk.
          </note>
          <note>
            Till det kommer att Janine Alm Ericson hänvisar till det ganska
            omfat ­ tande biståndet. För åren 2021–2025 är strategin för det
            svenska utveck ­ lingssamarbetet med Mali att 2 miljarder av skattemedel
            ska gå till Mali, just för att främja demokrati och mänskliga
            rättigheter. Var går gränsen för när man måste säga stopp?
          </note>
          <note>
            Fru ålderspresident! Det svenska biståndet är dessutom uppdelat
            på det sättet att ungefär en tredjedel går till det humanitära
            arbetet och ungefär två tredjedelar går till det man kallar långsiktigt
            utvecklingssamarbete.
          </note>
          <note>
            Det som skedde vid den senaste kuppen i kuppen var att man ställde
            in en del av biståndsutbetalningarna. Det skedde den 2 juni. Den
            12 juli meddelade Sida att man återupptar dem.
          </note>
          <note>
            Min fråga är därför: När det gäller det här breda förhållningssättet,
            det hållbara arbetet för att få en fungerande demokrati, var går
            gränsen för Miljöpartiet? Hur många militärkupper orkar man med
            i Mali?
          </note>
          <note>
            Anf. 23 JANINE ALM ERICSON (MP) replik:
          </note>
          <note>
            Fru ålderspresident! Jag tackar Hans Wallmark för frågan.
          </note>
          <note>
            Det är väl helt enkelt så att man orkar med noll militärkupper.
            Det är naturligtvis ett helt oacceptabelt förfaringssätt av människor
            som vill ta makten i ett land. Vi måste vara otroligt tydliga
            med att det sker genom demokratiska val och demokratiska processer
            och genom inkludering och alla de andra delar som kännetecknar
            en demokrati. Där ingår också respekt för yttrandefrihet och journalisters
            fria rätt att arbeta och så vidare – civilsamhällets roll, inte
            minst.
          </note>
          <note>
            Det svenska biståndsengagemanget handlar inte om att förse en
            militärjunta med cash för att den ska kunna fortsätta sin verksamhet.
            Det handlar om helt andra saker. Vi har ju inget samarbete som
            direkt stöttar den maliska militärjuntan i det den nu gör. Däremot
            försöker vi se till att förbättra så mycket som möjligt för en
            befolkning som är otroligt utsatt, som svälter och har väldigt
            få framtidsutsikter och vars enda hopp är det internationella
            samfundet, där vi är med.
          </note>
          <note>
            Man måste skilja på detta. Om vi hade velat stötta en militärjunta
            hade det varit exceptionellt oacceptabelt i varje läge. Men att
            stötta en befolkning i behov av fred och utveckling behöver vi
            ha ett fortsatt starkt engagemang i så länge situationen går åt
            fel håll.
          </note>
          <note>
            Anf. 24 HANS WALLMARK (M) replik:
          </note>
          <note>
            Fru talman! Janine Alm Ericson från Miljöpartiet säger att man
            klarar av noll militärkupper. Sanningen är ju att vi är inne på
            minst den andra militärkuppen i närtid i Mali.
          </note>
          <note>
            Det som nu har skett är att den afrikanska samarbetsorganisationen
            Ecowas vid sitt möte i går meddelade att man utgår från att det
            kommer att hållas val den 27 februari. Annars, säger man från
            de afrikanska grannländernas sida, kommer det att få ekonomiska
            konsekvenser.
          </note>
          <note>
            Hur ser Miljöpartiet på det? Var går den svenska linjen? Medan
            de afrikanska grannländerna säger att om det inte genomförs val
            den 27 februari får det konsekvenser säger Miljöpartiet att Sverige
            inte ska göra någonting annat. Vi ska fortsätta att betala ut
            biståndet.
          </note>
          <note>
            Sedan får man ju ge Sverige rätt: I samband med den senaste kuppen
            ställde vi in betalningarna, för att sedan återuppta dem ett par
            veckor senare, den 12 juli. Men även under den tid då en del av
            betalningarna var inställda var vi väldigt noga med att det inte
            skulle drabba civilsamhällets organisationer eller de multilaterala
            organisationerna. Varför ställde vi då in betalningarna under
            ett antal veckor? Jo, naturligtvis för att markera.
          </note>
          <note>
            Då är min fråga: Var går markeringen för Miljöpartiet? Om man
            säger noll kupper och vi är inne på den andra kuppen, när kommer
            allvaret? Hela poängen är ju att vi ska arbeta mot långsiktig
            hållbarhet. Det ska fungera, och det ska vara fungerande demokrati.
            Men om allting på marken jävar den bilden, när får det konsekvenser?
          </note>
          <note>
            Anf. 25 JANINE ALM ERICSON (MP) replik:
          </note>
          <note>
            Fru talman! Hela tiden när det finns ett engagemang måste det
            vara otroligt tydligt att det är på väg åt rätt håll. Den demokratiprocess
            och den transition som Mali är inne i måste absolut följas. Vi
            har ingen annan ambition än att följa Ecowas rekommendationer.
            Det har vi varit tydliga med hela tiden i regeringsställning,
            och det kommer vi att vara också utanför.
          </note>
          <note>
            Men vem är det som ska få ekonomiska konsekvenser? För vem ska
            de sättas in? Naturligtvis är det för dem som i så fall inte uppfyller
            transitionsprocessen. Det maliska folket ska inte lida för vare
            sig en militärregim eller andra korrupta regimer som vi vet finns
            överallt.
          </note>
          <note>
            Nu vet jag ju att Moderaterna vill skära ned på biståndet och
            minska vårt internationella engagemang. Det är otroligt sorgligt
            och bara att beklaga. Världen blir ju inte bättre för att vi drar
            oss tillbaka. Ibland går saker inte åt rätt håll. Men att finnas
            där, ha ett långsiktigt engagemang och stötta utvecklingen gör
            att det också blir möjligheter för förändring längre fram. Att
            bara säga att det går dåligt och sedan vända sig om och gå tror
            inte vi är en bra strategi för att få en bättre värld.
          </note>
          <note>
            Vi har stora utmaningar som vi måste agera på tillsammans. När
            det gäller klimatkrisen, när det gäller krisen för den biologiska
            mångfalden och när det gäller corona kan inget land göra detta
            ensamt. Där måste vi alla hjälpas åt.
          </note>
          <note>
            Det militära engagemang vi har i Mali är också till för att vi
            ska kunna stötta de andra delarna. Men det är också viktigt, som
            jag har sagt tidigare, att vi ser att den demokratiska processen
            går framåt och inte bakåt.
          </note>
          <note>
            Anf. 26 KERSTIN LUNDGREN (C) replik:
          </note>
          <note>
            Fru talman! Jag begärde replik därför att den proposition som
            vi behandlar var en proposition från en regering där Miljöpartiet
            ingick och stod bakom regeringens förslag och formuleringar. Här
            finns det skäl att ställa frågan: Om Wagnergruppen kommer att
            bli kontrakterad och finnas på marken i Mali, anser Miljöpartiet
            att Sverige då ska avsluta insatsen både i Minusma och i Takuba?
            Där var man inte tydlig i propositionen.
          </note>
          <note>
            Jag har ytterligare en fråga, fru talman. Minusma har ju ett
            bredare uppdrag att skydda civilbefolkningen, bistå i genomförandet
            av fredsavtalet och agera för att få Malis demokratiska utveckling
            på fötter. Vi har kunnat se att det inte går framåt utan att det
            går bakåt. Därför är det också viktigt att se på hela FN-mandatet.
            Det senaste FN-mandatet uttalar en del fördömanden och kritik,
            men det blir ingen förändring i sak av mandatet. Här borde man
            enligt vår mening se över mandatet och också vara tydlig med att
            om val inte hålls under 2022 – jag tror inte att man klarar att
            hålla rimliga val redan i februari när man inte har förberett
            något – måste vi från svensk sida avsluta Minusma även av det
            skälet. Är Miljöpartiet berett att backa upp oss i den delen?
          </note>
          <note>
            Anf. 27 JANINE ALM ERICSON (MP) replik:
          </note>
          <note>
            Fru talman! Jag tackar Kerstin Lundgren för frågan.
          </note>
          <note>
            Jag tycker att det är väldigt tydligt vad vi säger om ett kontrakt
            ingås med Wagnergruppen. Jag var tydlig i talarstolen, och jag
            tycker också att det är tydligt i propositionen. När man säger
            att någonting är oacceptabelt och kommer att få konsekvenser betyder
            det att saker och ting kommer att ändras om det blir så. När någonting
            är oacceptabelt är det naturligtvis precis det som menas. Då kan
            man inte fortsätta med business as usual.
          </note>
          <note>
            Vi ser också att det kommer att ändra dynamiken så att man kanske
            snarare går ifrån att ha ett bredare skyddsperspektiv för sin
            befolkning för att skapa trygghet, fred och säkerhet och kunna
            bygga demokrati. Om Wagnergruppen kommer in finns det ett helt
            annat syfte med det, vilket naturligtvis gör det omöjligt för
            oss att stå kvar med en insats som så tydligt står i motsats till
            detta.
          </note>
          <note>
            Det är också helt rätt som Kerstin Lundgren säger: Utvecklingen
            går tyvärr bakåt och inte framåt. Fattigdomen, svälten, utbildningen
            – alla delar pekar åt fel håll. Jag träffade en kvinna i Gao på
            ett projekt vi har med Minusma Trust Fund, som ju ingår i det
            här lite bredare mandatet som Kerstin Lundgren pratar om. Hon
            var förtvivlad, för när hon var liten fanns det åtminstone bra
            skolor. Det fanns framtidstro. I dag är det miljontals barn som
            inte går till skolan alls och inte har något hopp om sin framtid.
            Därför tror jag att vi måste välja att vara kvar och ha ett brett
            och starkt engagemang där.
          </note>
          <note>
            Huruvida vi ska se över FN-mandatet eller inte tror jag att vi
            får återkomma till. Det finns de som tycker att det finns fördelar
            med att titta på det och de som ser att det finns nackdelar med
            en sådan utveckling. Där har vi från Miljöpartiets sida inte landat,
            men vi är öppna för fortsatt diskussion.
          </note>
          <note>
            Anf. 28 KERSTIN LUNDGREN (C) replik:
          </note>
          <note>
            Fru talman! Det är då bra om konsekvenserna uttalas att mandatet
            dras tillbaka för både Minusma och Takuba, den militära delen
            av insatsen. Det var inte så tydligt. Konsekvenser är ju en fråga
            som vi har diskuterat. Vad innebär det att det är oacceptabelt
            och måste få konsekvenser? Innebär det att man förändrar lite
            i insatsen, eller innebär det att man inför sanktioner mot fler
            aktörer? Det är lite olika spår som man kan tänka sig i form av
            konsekvenser.
          </note>
          <note>
            Det som är viktigt om man vill undvika Afghanistanupprepning
            är att vi lär oss och inser att vi måste tala klarspråk om vad
            konsekvenserna innebär. Från vår sida är det väldigt tydligt,
            med ett villkorat mandat, att konsekvenserna måste vara att vår
            militära insats i Minusma och i Takuba upphör om Wagnergruppen
            kommer.
          </note>
          <note>
            Från vår sida är det också väldigt tydligt att om inte val genomförs
            finns inte förutsättningar för vår insats i Minusma. När vi uttalar
            vad vi förväntar oss och utvecklingen sedan går i fel riktning
            måste det också bli konsekvenser av detta.
          </note>
          <note>
            Jag tycker också att det är rimligt att FN-mandatet omförhandlas,
            för det blir alltmer som spagat över FN-mandat och verklighet
            om man inte uppdaterar och tar ett bredare grepp till exempel
            på hela området, för det är ju en större krets än Mali som måste
            hanteras.
          </note>
          <note>
            Anf. 29 JANINE ALM ERICSON (MP) replik:
          </note>
          <note>
            Fru talman! Jag är absolut öppen för, och vi är öppna för, att
            titta på det med mandatet, som sagt. Det finns de som säger att
            mandatet egentligen är så brett som det behöver vara men att det
            inte implementeras så just nu. Det här är någonting som vi får
            fortsätta titta på, alltså hur vi kan utveckla FN-insatsen.
          </note>
          <note>
            Som jag sa hoppas jag verkligen att man inte ingår kontrakt med
            Wagner, för det skulle omöjliggöra fortsatt insats från oss, och
            insatsen behövs. Folket i Mali och i hela Sahelregionen behöver
            ett svenskt engagemang både för att stötta upp i de militära insatserna
            och i vårt utvecklingssamarbete och humanitära arbete.
          </note>
          <note>
            Jag tycker att det känns väldigt bra att vi är överens med Centerpartiet
            och att vi fortsätter att jobba för tydlighet och förbättring
            för Malis folk.
          </note>
          <note>
            Anf. 30 Försvarsminister PETER HULTQVIST (S):
          </note>
          <note>
            Fru talman! Allt är en helhet. Det som sker på olika håll runt
            om på jorden i dag präglas mycket av värderingsskillnader – grundläggande
            synsätt på hur samhällslivet ska se ut – som på något sätt fortplantar
            sig i en maktkamp som pågår på olika kontinenter och i olika sammanhang.
            Vi ser det här i vårt eget närområde med rysk militäruppbyggnad
            och olika typer av manövrar som sätter press på exempelvis Ukraina
            på ett sätt som vi inte kan acceptera. Vi ser det med olika typer
            av aktiviteter i Belarus. Vi ser att den här typen av utveckling
            finns i norra Atlanten och att det finns runt om den skandinaviska
            halvön. Vi ser det i Sydkinesiska sjön. Vi ser det i Mellanöstern,
            och det finns också i Afrika.
          </note>
          <note>
            Många gånger handlar det om att demokratiska värderingar ställs
            mot auktoritära värderingar. När vi nu har att närma oss situationen
            nere i Mali och Sahelregionen måste vi också se vad vår insats
            i grunden handlar om. Ja, det handlar om att förhindra terrorism.
            Det handlar om att förhindra trafficking. Det handlar om att förhindra
            verksamhet av negativ art som snabbt kan sprida sig också till
            Europa och drabba olika länder i Europa. Det handlar om att bekämpa
            religiös fanatism och jihadism.
          </note>
          <note>
            Det är det här som är grunden för olika länders engagemang i
            Mali och Sahelregionen. Och det blir inte utan konsekvens om de
            länderna skulle bestämma sig för att lämna den här regionen. Det
            skulle skapa nya osäkerhetsproblem. Det överlåter makt och inflytande
            till andra. Det rubbar balansen i det här världspolitiska scenariot.
          </note>
          <note>
            Därför har vi inte stått passiva när vi har fått rapporter om
            Wagnergruppens eventuella anländande till Mali. Vi har varit tydliga
            från första början inom ramen för koalitionen i Takuba, där det
            också gemensamt har agerats i förhållande till den malesiska regeringen
            .
          </note>
          <note>
            Frankrike har varit tydligt i den här frågan. Det finns ingen
            som har ett intresse eller någon acceptans för Wagnergruppen eller
            på något sätt har någonting till övers för den eller är beredd
            att se mellan fingrarna gällande detta.
          </note>
          <note>
            Vår proposition bygger på att vårt engagemang i Minusma ska fortsätta
            till halvårsskiftet 2024 och att vi när det gäller Takuba ska
            avveckla specialförbandsinsatsen i mars och sedan fortsätta med
            medicinskt team och stabspersonal fram till den 31 december 2022.
          </note>
          <note>
            Ecowas hade möte nu i helgen. De ställde krav på en tidsplan
            när det gäller val senast den 31 december i år. Det är tydliga
            kravbilder som är kopplade till att de förbereder olika sanktioner.
            Vi stöder naturligtvis Eco ­ was ambitioner på det här området.
          </note>
          <note>
            Jag menar att när det gäller vårt agerande och synsätt på Wagnersitua
            ­ tionen har det redan fått konsekvenser genom att de länder som
            deltar i den här internationella operationen gemensamt trycker
            på, för upp frågan till ytan och agerar aktivt.
          </note>
          <note>
            När det gäller regeringens fortsatta agerande noterar jag att
            det från utskottets sida står: ”Utskottet noterar också den samordning
            som sker inom Sahelkoalitionen som en viktig bas för framtida
            analys och agerande.” Det är någonting som vi tycker är väldigt
            viktigt att man har och att vi för de här resonemangen tillsammans
            med andra länder och agerar så pass samfällt som det är möjligt.
            Det är en oerhörd styrka om man kan göra det, både när det gäller
            att tackla problem och när det gäller att notera att man kan nå
            resultat genom gemensamt agerande.
          </note>
          <note>
            Vi kommer naturligtvis också att följa upp den här punkten om
            ett samarbete mellan Mali och Wagnergruppen skulle få avgörande
            konsekvenser för Sveriges militära insatser i Mali. Vi kommer
            att agera efter de här två punkterna som ligger till grund här
            för riksdagsbeslut.
          </note>
          <note>
            Sedan kan man alltid spekulera i vad vi gör i olika scenarier.
            Jag brukar förhålla mig till den typen av frågeställningar så
            här: Att låsa upp sig alltför hårt vid vad som händer i olika
            scenarier kan också leda till att man i förtid har försatt sig
            i en situation som kanske inte visar sig vara den bästa och den
            visaste i slutändan.
          </note>
          <note>
            Vi kommer att förhålla oss fullständigt till de här riksdagsbesluten.
            Vi har ingen annan uppfattning om Wagnergruppens bas och grund.
            Vi ser också att det här är direkt kopplat till den ryska regimen,
            och det innebär också att det finns en maktpolitisk aspekt i detta
            när det gäller synen på Afrika.
          </note>
          <note>
            Jag ska inte diskutera de kinesiska ambitionerna i Afrika, men
            det är helt klart så att vi ser en utveckling där auktoritära
            regimer flyttar fram positioner på olika sätt.
          </note>
          <note>
            Svensk försvarsmakt har gjort en insats i Mali och gör en insats
            som är på allvar varje dag. Vi kan se att det här bidrar till
            stabilisering i Mali, ökar vår militära förmåga och gör skillnad.
            Det skapar också förtroende för Sverige som en aktör tillsammans
            med andra länder i olika internationella sammanhang. Vad vi gör
            är faktiskt att vi bidrar till säkerhet där varje dag.
          </note>
          <note>
            I stort sett kollar jag minst en gång i veckan om det finns något
            avtal mellan den malesiska regeringen och Wagner. Jag gjorde det
            senast i slutet av förra veckan, och jag fick också en rapport
            om detta i morse. Ingen har ännu kunnat säga till mig att det
            finns ett avtal. Jag vill ha det sagt. Jag menar att den process
            som vi har haft med påtryckningar från många olika länder faktiskt
            har effekt, så det arbete som vi hittills har lagt ned är inte
            meningslöst.
          </note>
          <note>
            Jag är en mycket tydlig anhängare av åsikten att ska man avveckla
            internationella operationer ska det ske under ordnade former,
            och det ska göras tillsammans i så fall. Problemet i Afghanistan
            var kanske att det meddelades från en väldigt stor bidragsgivare
            i Afghanistan att de avsåg att dra sig ur. Det blev inte den samordning
            som var nödvändig. I koalitio ­ nen Takuba har vi därför varit
            väldigt tydliga mot varandra om vikten av att agera gemensamt
            och informera varandra gemensamt. Där får jag säga, till Frankrikes
            fördel, att den franske försvarsministern arbetar mycket tydligt
            i den andan. Det är viktigt att det sägs. Det handlar lite om
            renhårighet att också kunna konstatera det. Annars kan det lätt
            bli slagsida genom att man på något vis lägger en skugga som egentligen
            inte är rättvis i sammanhanget.
          </note>
          <note>
            Jag var med i försvarspolitiken också på den tid då allt handlade
            om internationella insatser och intresset för nationellt försvar
            var väldigt svagt. Jag tyckte att det var en helt felaktig balansakt.
            Nu har vi en stor satsning på nationellt försvar, en i stort sett
            historisk utveckling när det gäller budgeten. Mellan 2015 och
            2025 ökar vi den nationella försvarsbudgeten med ungefär 80 procent.
          </note>
          <note>
            I den här debatten tycker jag att man, i alla fall från visst
            håll, kan skönja att det på något vis skulle vara helt fel med
            internationella insatser. Jag anser att det är fråga om både och.
            Jag anser att internationellt sam ­ arbete också gynnar förmågeutvecklingen
            i svensk försvarsmakt. Men jag anser naturligtvis att den nationella
            förmågeutvecklingen är nummer ett . Det är den linje som den regering
            jag företräder har haft hela tiden. Det är både och, inte antingen
            eller.
          </note>
          <note>
            Man måste också ha förståelse för komplexa, svåra situationer.
            Om vi utifrån svårighetsgrad bara värderar den omedelbara reflexen,
            att lämna, är risken stor att det kan bli väldigt fel i slutänden.
            W agnergruppen är nå ­ gonting som inte är acceptabelt; det är
            inte bra ur någon som helst aspekt. Jag vet och kan mycket om
            den där verksamheten, så det ska inte målas upp någon bild av
            att det finns några tveksamheter när det gäller det.
          </note>
          <note>
            Vi ska agera så att det gagnar folkrätt, så att det gagnar internationellt
            samfund, så att det gagnar stabilitet och så att vi kan hantera
            det på rätt sätt. Vi ska inte spekulera alltför mycket kring om
            att ifall det ena eller andra händer i olika grader gör vi exakt
            på ett visst sätt.
          </note>
          <note>
            Regeringen kommer att agera utifrån samordning inom Sahelkoalitio
            ­ nen, en viktig bas för analys och agerande, och utifrån att
            samarbete mellan Mali och Wagnergruppen får avgörande konsekvenser.
            Det är den inrikt ­ ning vi kommer att jobba efter i det sammanhanget.
          </note>
          <note>
            Anf. 31 LARS ADAKTUSSON (KD) replik:
          </note>
          <note>
            Fru talman! Jag konstaterar att det i den här debatten finns
            en i grunden stor överensstämmelse om vikten av att finnas med
            i de här sammanhangen och göra de insatser som det handlar om.
            Det är viktigt för oss, och det är viktigt för de människor som
            finns i de regionerna, inte minst Sahel ­ området.
          </note>
          <note>
            Med det sagt finns det ett par frågetecken, försvarsministern,
            som skulle behöva rätas ut. Jag tar ett frågetecken per replik.
          </note>
          <note>
            Det första gäller det som försvarsministern var inne på i slutet
            av sitt anförande: sambandet mellan de här insatserna och förmågan
            på hemmaplan när det gäller det svenska försvarets kapacitet.
            Åtminstone ett par partier i den här kammaren anser att detta
            är ett avgörande argument för att vi ska dra oss tillbaka och
            för att vi över huvud taget inte borde ha ställt upp.
          </note>
          <note>
            Samtidigt, när jag lyssnar på Försvarsmaktens företrädare hör
            jag dem tala om de positiva effekterna av den typen av insatser.
            Jag har också hört försvarsministern tala om det. Jag tror alltså
            att det skulle behövas ett klarläggande från Försvarsdepartementet
            och regeringen. Är det på det sättet att den typ av insatser som
            vi talar om i Mali försvagar den svenska förmågan på hemmaplan,
            eller är det inte på det sättet?
          </note>
          <note>
            Anf. 32 Försvarsminister PETER HULTQVIST (S) replik:
          </note>
          <note>
            Fru talman! Jag tackar för frågan. Det är väl lika bra att det
            här kommer upp till ytan, eftersom det hela tiden ligger med som
            någon sorts argument.
          </note>
          <note>
            Innan vi fattar sådana beslut genomför vi, i en process med Försvarsmakten,
            en analys av vad det får för effekter och av om man klarar av
            det eller inte. Min bedömning är att man klarar det och även att
            det bidrar till ökad erfarenhet bland personalen, att vi har nytta
            av det i det nationella perspektivet och framför allt att vi har
            nytta av det som samarbetspartner med andra länder.
          </note>
          <note>
            Jag får ofta mycket feedback internationellt om kvaliteten på
            både utrustning och personal som vi skickar ut. Det är något väldigt
            bra, som skapar större möjligheter för oss att på ett trovärdigt
            sätt såväl samverka med andra som bygga interoperabilitet i vårt
            närområde och få trovärdighet. Vi har alltså fått väldigt mycket
            positivt tillbaka ur trovärdighetssynpunkt och kompetenssynpunkt
            och när det gäller att vi står för vad vi har kommit överens om
            i internationella sammanhang.
          </note>
          <note>
            Jag vill komplettera en annan sak som kom upp i debatten. Om
            vi skul ­ le se det som att länder som har så att säga svagare
            militär förmåga ska dominera olika typer av internationella insatser
            och om västländer med både materiell utrustning och kompetens
            skulle dra sig ur innebär det ett försvagande av hela FN-systemet.
            Jag kan alltså inte se det heller som ett argument för att vi
            inte skulle delta i olika internationella sammanhang. Jag kan
            se det som ett problem, men det är inte ett argument.
          </note>
          <note>
            Anf. 33 LARS ADAKTUSSON (KD) replik:
          </note>
          <note>
            Fru talman! Det är bra att det sägs – och Peter Hultqvist säger
            det tydligt – att det inte är på det sättet att vi försvagas på
            hemmaplan av de här insatserna. Ändå finns det, vilket vi båda
            vet, partier här i kammaren som använder det som det huvudsakliga
            skälet emot insatserna. Då tycker jag möjligen att man kan efterlysa
            större klarhet från regeringens sida i kommunikationen när det
            gäller att förklara och redogöra för hur det egentligen ser ut;
            det är väl min enda kritik på det här området.
          </note>
          <note>
            Det andra frågetecknet gäller ändå Wagnergruppen, trots att vi
            fick en utförlig redogörelse av försvarsministern i anförandet.
            Men det är två saker som återkommer: att det är oacceptabelt och
            att det kommer att få konsekvenser om vi kan se en de facto utveckling
            där Wagnergruppen på något sätt kommer in i det här.
          </note>
          <note>
            Vi har diskuterat det i utskottet under lång tid och har nu hört
            försvarsministern, men det kvarstår fortfarande osäkerhet om vad
            som händer, vad det betyder och vad det konkreta resultatet är
            av en situation där Wagnergruppen kommer in. Kan försvarsministern
            säga om det innebär att Sverige då skulle dra sig tillbaka? Kan
            försvarsministern säga rakt ut att om Wagnergruppen kommer in
            innebär det att Sverige går ur? Jag tror att det finns utrymme
            för tolkningar och missförstånd om försvarsministern inte är tydlig
            med att vi ska lämna och att vi kommer att lämna om Wagnergruppen
            kommer in i sammanhanget.
          </note>
          <note>
            Anf. 34 Försvarsminister PETER HULTQVIST (S) replik:
          </note>
          <note>
            Fru talman! Nummer ett här är att vi nu ska agera på ett sådant
            sätt att vi satsar maximal kraft på att den typen av avtal inte
            uppstår. Det har lagts ned omfattande arbete på det, och det jobbar
            vi med tillsammans i koalitio ­ nen.
          </note>
          <note>
            Sedan har vi, som jag sa i mitt anförande, också sagt att vi
            måste resonera med varandra i koalitionen om vad vi gör vid olika
            scenarier. De scenarierna vill jag egentligen inte gå in på, för
            om vi börjar spekulera om det här blir det inte heller bra. Men
            grundplattformen för vårt agerande är, som jag har sagt tidigare,
            att alla i koalitionen ser de negativa delarna med Wagnergruppen.
            Det är inget tvivel om den saken. Att däremot gå händelserna i
            förväg, om det exakta upplägget för vad vi gör, kan också spela
            en motpart i händerna, vilket man inte vill göra. Det kan se ut
            på väldigt många olika sätt i ett slutskede.
          </note>
          <note>
            All vår ambition just nu gäller att se till att de inte skriver
            det avtalet. Där lägger vi all ambition just nu. Men det ska inte
            råda något tvivel om att vi inser allvaret i situationen.
          </note>
          <note>
            Det är därför jag har markerat att det som står i utskottets
            betänkande är den inriktning vi kommer att följa. Där står följande:
            ”Om förutsättningarna för insatsen skulle förändras plötsligt,
            exempelvis genom att Malis regering ingår samarbete med den s.k.
            Wagnergruppen, måste regeringen återkomma till riksdagen eller
            genom berörda utskott för information om regeringens genomförande
            av riksdagens beslut om mandat för insatsen.”
          </note>
          <note>
            Vi kommer att följa den ordningen med exakthet, men jag vill
            inte spekulera i förtid om saker som ännu icke har inträffat.
            Vi har dock samma syn på allvaret i situationen.
          </note>
          <note>
            Anf. 35 HANS WALLMARK (M) replik:
          </note>
          <note>
            Fru talman! Låt mig inledningsvis chockera talmannen, försvarsminis
            ­ tern och undertecknad med att säga några vänliga saker till
            försvarsminis ­ tern. Det händer inte alla dagar i veckan.
          </note>
          <note>
            För det första: Det är utmärkt att ansvarigt statsråd är i kammaren
            när vi diskuterar och debatterar internationella insatser. Det
            förtjänar beröm.
          </note>
          <note>
            För det andra: Som företrädare för Moderaterna, som är det största
            oppositionspartiet, tycker jag att det är en styrka att det finns
            den typen av parlamentarisk bredd att vi står bakom de två propositionerna
            i huvud ­ inriktningarna när det gäller FN-insatsen Minusma och
            när det gäller den franska insatsen Takuba.
          </note>
          <note>
            För det tredje: Det är viktigt att också ha beredskap för andra
            former av internationella insatser. Jag kan tänka mig flera olika
            sorter. Ett område där jag tycker att försvarsministern berömligt
            har varit ute är tanken på att Sverige ska kunna bidra om Ukraina
            så önskar och vill i en insats för Ukraina.
          </note>
          <note>
            Därmed, fru talman, har jag bockat av tre vänligheter. Nu ska
            jag ställa en fråga.
          </note>
          <note>
            Jag delar fullt ut försvarsministerns bild och beskrivning av
            att det handlar om att bekämpa terrorism, jihadism, smuggling
            och flyktingströmmar av stora format. Men det handlar också om
            att säkra den politiska övergångsprocessen och genomföra kommande
            val.
          </note>
          <note>
            Vad tycker försvarsministern är värre, nämligen att den maliska
            regimen och juntan inte kommer att genomföra val som planerat
            den 27 februari eller att man eventuellt leker med ryska legosoldater,
            Kremls utsända i form av Wagnergruppen? Vilket bedömer försvarsministern
            och reger ­ ingen vara det värsta?
          </note>
          <note>
            Anf. 36 Försvarsminister PETER HULTQVIST (S) replik:
          </note>
          <note>
            Fru talman! Jag får börja med att tacka för de positiva omdömena.
            Det gäller framför allt den parlamentariska bredden. Det är viktigt
            att vi har den plattformen för diskussioner.
          </note>
          <note>
            Jag sa i mitt inledningsanförande att jag fick en rapport om
            att Ecowas kräver besked före den 31 december. Det är jätteviktigt.
            Det är också viktigt att vi håller Wagnergruppen borta.
          </note>
          <note>
            Sedan var det frågan om att gradera vad som är värst eller inte.
            Jag ser detta som en helhet. Bägge delarna är jätteproblem, och
            vi måste jobba i bägge dimensionerna. Jag ger mig inte in i gradhistorien.
          </note>
          <note>
            Jag har tidigare i dag sagt att jag ser konflikten i ett mer
            internationellt perspektiv där vi kan se hur sådana frågor ställs
            på sin spets i Asien, Europa och Afrika. Andra intressen än just
            vad som händer exakt i Mali får plötsligt stort inflytande över
            konflikten. Jag ser Wagnerengagemanget ur det perspektivet.
          </note>
          <note>
            Nu har detta ännu inte inträffat. Om vi lyckas med strategin
            borde det gå att få till stånd dessa val, och det borde gå att
            hitta en situation där det inte finns ett avtal med Wagnergruppen.
            Det är målet. Lyckas man med de båda bitarna har politiken varit
            lyckosam.
          </note>
          <note>
            Anf. 37 HANS WALLMARK (M) replik:
          </note>
          <note>
            Fru talman! Jag tycker att en styrka med propositionen, framför
            allt Minusmapropositionen, är att regeringen har gått oss i oppositionen
            till mötes så att det finns en uttalad svensk exitstrategi. Det
            är något som vi har gett uttryck för tidigare i kammaren. Jag
            vill bara kvittera även den vänligheten.
          </note>
          <note>
            Nu tänker jag inte ställa en fråga, fru talman, utan i stället
            ge två kommentarer.
          </note>
          <note>
            Utan att gradera är det Moderaternas bestämda uppfattning att
            där Wagnergruppen är där är inte Sverige. Om inte val genomförs
            i Mali med en överföring av makten till ett civilt styre måste
            det få konsekvenser.
          </note>
          <note>
            Fru talman! I tidigare replikskifte påpekade Miljöpartiet att
            det finns ett omfattande biståndssamarbete med Mali. För den period
            som regering ­ en har pekat ut, 2021–2025, handlar det om 2 miljarder
            av skattebetalarnas pengar. Det är ett sådant område som kan medföra
            konsekvenser.
          </note>
          <note>
            Fru talman! Nu ska jag däremot ställa en fråga.
          </note>
          <note>
            Jag noterar att försvarsministern drog en av slutsatserna i fråga
            om likheter, skillnader och paralleller vad gäller Afghanistan
            och Mali genom att berömma det franska ledarskapet för Takuba.
            Det är viktigt att notera. Vi känner väl oss alla besvikna över
            hur USA hanterade allierade och vänner när det gäller utmarschen
            ur Afghanistan.
          </note>
          <note>
            Finns det fler slutsatser som försvarsministern kan dra när det
            gäller likheter, skillnader och paralleller mellan Afghanistan
            och Mali? När nu möjlighet ges att ställa frågor: Har regeringen
            ännu bestämt sig för hur man ska göra med den breda utvärderingen
            av Afghanistan, inte bara den militära insatsen utan även den
            civila delen och biståndet? Än så länge har jag inte sett något
            sådant besked.
          </note>
          <note>
            Anf. 38 Försvarsminister PETER HULTQVIST (S) replik:
          </note>
          <note>
            Fru talman! Utrikesdepartementet får återkomma till den sistnämnda
            frågan.
          </note>
          <note>
            Sedan var det frågan om Frankrike kontra USA. Jag tänker inte
            utveckla något resonemang om detta. Jag konstaterar att det gick
            till som det gjorde i Afghanistan. Jag kan konstatera att vi har
            haft en bra dialog inom ramen för Takubakoalitionen, och jag tycker
            att det är ett öppet klimat. Andan är att informera varandra,
            diskutera tillsammans, se hur vi ska gå vidare och vad konsekvenserna
            blir i olika skeden.
          </note>
          <note>
            Jag har tidigare sagt att jag inte går händelserna i förväg i
            dessa sammanhang. Jag har markerat att vi kommer att arbeta utifrån
            de två punkterna som jag har noterat i utskottets betänkande när
            det gäller hur framtiden ser ut.
          </note>
          <note>
            Vi får återkomma i den händelse att negativa scenarier inträffar.
            Om negativa scenarier inte inträffar behöver vi inte återkomma.
            Det är vår ambition, och vi har hittills lyckats hålla dem borta.
          </note>
          <note>
            Anf. 39 KERSTIN LUNDGREN (C) replik:
          </note>
          <note>
            Fru talman! Jag instämmer i Hans Wallmarks beröm för att försvarsministern
            deltar i debatten. Jag tycker också att det är viktigt. Som jag
            nämnde i mitt inledande inlägg har nästan alla partier i Sveriges
            riksdag en lång historia av samsyn när det gäller insatserna.
            Men vi står inför ett nytt läge.
          </note>
          <note>
            Fru talman! Jag har lyssnat noga på vad försvarsministern har
            markerat när det gäller Wagnergruppen, det vill säga att den får
            avgörande konse ­ kvenser. Uppenbarligen anser försvarsministern
            att det redan har blivit effekt av påtryckningar vad avser Wagnergruppen,
            men försvarsministern verkar ändå inte anse att det är viktigt
            att vara tydligare och markera att om Wagnergruppen kommer in
            på marken lämnar Sverige de militära in ­ satserna, både Minusma
            och Takuba. Detta borde vara en tydlig signal, i likhet med vad
            vi har sagt nu, nämligen att vi inte vill se att Wagner ­ gruppen
            där skulle få effekt på marken.
          </note>
          <note>
            Fru talman! Jag hör också försvarsministern nämna att det inte
            ska skrivas ett formellt avtal. Men tillåt mig vara lite försiktig
            när det gäller formuleringarna där. Skriftliga avtal är väl inte
            kännetecknande för Wagnergruppens närvaro eller för Kremls agerande?
            Wagnergruppen på marken, oavsett skriftligt avtal eller inte,
            måste innebära att Sverige lämnar insatsen. Är det också försvarsministerns
            tydliga signal till koalitionen, Frankrike, Mali och FN?
          </note>
          <note>
            Anf. 40 Försvarsminister PETER HULTQVIST (S) replik:
          </note>
          <note>
            Fru talman! Jag har markerat vårt förhållningssätt utifrån det
            som står i utskottets betänkande, och det borde i någon mening
            kunna tillfredsställa riksdagens olika aktörer att vi står på
            samma plattform i det framtida agerandet. Jag är inte beredd att
            ta ut scenarier som ännu inte har inträffat, utan vi försöker
            tillsammans med andra, inom ramen för koalitionen, påverka det
            här så att den typ av utveckling som vi nu diskuterar inte inträffar.
          </note>
          <note>
            Jag menar att det har fått effekt, men det är inte avgjort och
            slutligen utklarat. Vi har kommit en bit på väg, men jag kan inte
            garantera exakt vad som händer i framtiden. Det är dock ingen
            tvekan om att den maliske försvarsministern och deras regering
            har klart för sig vad våra ståndpunkter är. Vi har också i dessa
            ageranden tydligt klargjort att det handlar om konsekvenser som
            kommer att inträffa i den händelse att de gör det.
          </note>
          <note>
            Det är där någonstans vi står. Om vi har en informationsbas som
            säger att Wagnergruppen är representerad på det ena eller andra
            sättet får vi ta ställning, men i grunden handlar det ändå om
            att det på något sätt måste finnas en relation mellan den maliska
            regeringen och det här företaget vars omfattning det går att ta
            ställning till.
          </note>
          <note>
            Vi kan inte ta ställning utifrån vad vi tror och hur vi spekulerar.
            Man måste ta ställning utifrån exakt vetskap om sammanhanget.
            Vi följer detta oerhört noga och tar alla informationer och underrättelser
            på allvar. Däremot spekulerar jag inte om sådant som inte är belagt.
          </note>
          <note>
            Anf. 41 KERSTIN LUNDGREN (C) replik:
          </note>
          <note>
            Fru talman! Vi ska inte spekulera, men vi ska inte heller binda
            oss till just det skriftliga avtalet. Försvarsministern är ju
            fullt på det klara med att vår närvaro i området påverkas av om
            Wagnersoldater, legosoldater, dyker upp och finns där. Det kräver
            samordning med hela insatsen, mellan Minusma och Takuba och så
            vidare. Men vi ska inte ställa oss i att samordna en verklighet
            där Wagnergruppen och inte bara jihadister och andra finns med
            på marken.
          </note>
          <note>
            Det är naturligtvis viktigt att vi är tydliga med alla som vi
            talar med. Jag uppfattar att försvarsministern har uppfattat hur
            partierna i riksdagen tydligt signalerat till regeringen att om
            Wagnergruppen kommer att vara på plats, med eller utan avtal,
            så finns inte stöd i riksdagen för närvaro av svensk trupp. Detta
            skulle jag gärna vilja ha bekräftat.
          </note>
          <note>
            Fru talman! Försvarsministern nämner Kina och Ryssland i Afrika,
            och det är klart att vi ser den kinesiska närvaron – i och för
            sig också i Minusma – och även rysk närvaro i afrikanska länder
            där man försöker konkurrera om de värderingar som vi står upp
            för, nämligen vår demokratiska modell. Det är klart att de är
            intresserade av att det inte hålls framgångsrika demokratiska
            val i afrikanska länder.
          </note>
          <note>
            Om demokratiska val inte genomförs under 2022 är det därför viktigt
            att vara tydlig med att någonting i så fall måste inträffa gällande
            Minusmas mandat och arbetet. Är svaret på den frågan ja eller
            nej?
          </note>
          <note>
            Anf. 42 Försvarsminister PETER HULTQVIST (S) replik:
          </note>
          <note>
            Fru talman! Allt hot som vi jobbar med handlar dels om att val
            ska respekteras och genomföras, dels om att det här med Wagner
            inte ska bli någonting. Det är ju det allt det här handlar om.
            När jag lyssnar på delar av debatten är det ungefär som om vi
            inte skulle ha gjort någonting, att vi inte har uppfattat läget
            eller att det är något annat problem i sammanhanget.
          </note>
          <note>
            Vi har varit tydliga i koalitionen från första början, och vi
            har varit tydliga gentemot Malis regering i de här sammanhangen.
            Det finns inga tveksamheter kring det. Dock måste vi se vad det
            är för läge innan vi sätter ned foten, och jag hoppas att man
            från utskottet och riksdagen också menar allvar med det man själv
            skriver: ” Utskottet noterar också den samordning som sker inom
            Sahelkoalitionen som en viktig bas för framtida analys och ag
            erande.”
          </note>
          <note>
            Det som gäller är alltså att vi gör det här tillsammans och för
            resonemangen tillsammans. Då är vi starkare i slutändan och under
            processen, och det är då vi kan nå resultat.
          </note>
          <note>
            Jag är fullt medveten om hur man ser på det här i riksdagen,
            men jag vill också upplysa om vad ni själva skriver i utskottets
            förslag. Jag har också redogjort för att vi kommer att följa de
            här två punkterna. När det gäller synen på Wagner finns det, om
            jag uppfattar saken rätt, ingen politisk skiljelinje.
          </note>
          <note>
            Utifrån den här debatten har vi en bred parlamentarisk uppställning
            bakom det förslag som nu föreligger, en bra plattform. Vi har
            diskuterat det allvarliga läget, och regeringen har agerat redan
            från början. Vi hade EI2-möte här i Stockholm, och ett av resultaten
            av det mötet var en omedelbar reaktion gentemot Malis regering.
          </note>
          <note>
            Jag upplever nog att det är samma linje i grunden. Men vilka
            steg vi tar och när får vi återkomma till.
          </note>
          <note>
            Anf. 43 MARIA NILSSON (L) replik:
          </note>
          <note>
            Fru talman! Jag skulle vilja återvända till den artikel av Diana
            Janse som publicerades i Svenska Dagbladet i morse.
          </note>
          <note>
            Statsrådet har naturligtvis varit inne på det här och resonerat
            kring skillnaderna mellan Afghanistanläget och situationen i Mali
            med en bättre kommunikation med Frankrike och så vidare, men jag
            skulle ändå vilja återvända till frågan om Sveriges plan B, eller
            exit strategy, för Mali. Oavsett om det finns en bättre kommunikation
            med Frankrike är ju realiteten på marken tyvärr att det finns
            vissa likheter med Afghanistan. Det är ett kraftigt försämrat
            säkerhetsläge och en oerhört volatil politisk situation med väldigt
            tydliga extremistiska inslag.
          </note>
          <note>
            Samtidigt har Sverige med rätta investerat tid, resurser, militär
            personal, bistånd och så vidare. Hur arbetar vi för att se till
            att detta inte går förlorat vid en kraftig försämring av läget?
            Hur ser vi till att resultatet av de ansträngningar som är gjorda
            via Minusma, via ett starkt biståndsstöd och så vidare finns kvar?
          </note>
          <note>
            Anf. 44 Försvarsminister PETER HULTQVIST (S) replik:
          </note>
          <note>
            Fru talman! Jag kan vara lite rak och tydlig och säga så här:
            Om nu uppfattningen här är att Minusma ska dras tillbaka och Takuba
            inte ska finnas, ja, då är kaoset fullständigt. Då kommer extrema
            krafter att ta över. Då blir det här djupt negativt, och då kommer
            vi säkert att se hur auktoritära regimer klampar in även i det
            här området och skaffar sig fotfäste.
          </note>
          <note>
            Här handlar det om att hitta en strategi så att vi även i fortsättningen
            kan ha FN-operation och andra operationer som är nödvändiga för
            att upprätthålla säkerheten i den här svåra miljön varifrån både
            jihadism, extremism och terrorism kan fortplanta sig även till
            vår kontinent.
          </note>
          <note>
            Om ett omedelbart tillbakadragande är alternativet kommer vi
            att skapa ett stort säkerhetsproblem rakt av. Det är därför jag
            säger att vi är fullständigt medvetna om problematiken kring Wagnergruppen
            och alla andra delar och dimensioner i detta. Men vi vill inte
            gå händelserna i förväg. Nu gäller det att se till att det där
            med Wagner inte inträffar. Sedan gäller det att se till att det
            här med Ecowas respekteras. De har lagt en tidtabell för val fram
            till den 31 december. Man får väl återkomma och bedöma läget efter
            det.
          </note>
          <note>
            Men här diskuterar vi inte hur vi förhindrar processen mot det
            negativa, utan vad vi gör om det negativa inträffar. Det är två
            olika perspektiv och dimensioner. Så här långt har jag velat koncentrera
            mig på vad vi gör för att det mest negativa scenariot inte ska
            inträffa.
          </note>
          <note>
            Anf. 45 MARIA NILSSON (L) replik:
          </note>
          <note>
            Fru talman! Jag hade faktiskt inte tänkt nämna Wagnergruppen.
            Jag tycker att det har blivit ordentligt penetrerat av tidigare
            talare vad som kan hända med den, och jag uppfattar att det finns
            en tydlighet för den händelse att man skulle kontraktera den gruppen.
            Jag vill ändå poängtera att det kanske inte är så digitalt, som
            Kerstin Lundgren var inne på. Man kommer inte att vifta med ett
            kontrakt och publicera det på en hemsida. Det kanske blir så att
            det plötsligt dyker upp operatörer på marken utan andra kännetecken
            än gröna kläder, som det var på Krim till exempel.
          </note>
          <note>
            Jag hör naturligtvis vad statsrådet säger. Men låt oss gå tillbaka
            till Ecowas och den tidsplan som man har presenterat! Jag uppfattade
            att det var någonstans i slutet av december. Hur anser statsrådet
            att Sverige inom ramen för Minusma eller Takuba kan agera och
            driva på för att man ska följa inriktningen från Ecowas om att
            hålla demokratiska val det första kvartalet? Hur kan vi jobba
            för att det här ska bli verklighet inom ramen för de insatser
            vi gör?
          </note>
          <note>
            Anf. 46 Försvarsminister PETER HULTQVIST (S) replik:
          </note>
          <note>
            Fru talman! De här initiativen är redan tagna. Detta markerades
            redan från början i samband med kuppen och i samband med att det
            var oro för att val inte skulle genomföras. Det här jobbar vi
            kontinuerligt med själva och tillsammans med andra. Det är inte
            så att det ska tas några nya initiativ för att detta med valen
            hände, utan det gäller att hålla i de initiativ som redan har
            tagits.
          </note>
          <note>
            När det gäller den andra delen gäller det att hålla pressen på
            Malis regering, så att det blir breda konsekvenser i händelse
            att de anlitar Wagnergruppen. Vi jobbar med den här frågan i en
            komplex miljö med alla de svårigheter som finns. Men vi får väl
            ta en sak i taget och bestämma oss exakt för vilka åtgärder vi
            ska vidta när vi i så fall hamnar i de situationerna. Jag är i
            alla fall glad åt att vi i grunden har samma syn; de här problemen
            ska vi ta på allvar, och det vill jag understryka att regeringen
            verkligen gör.
          </note>
          <note>
            Anf. 47 HANNA GUNNARSSON (V) replik:
          </note>
          <note>
            Fru talman! Jag har varken beröm eller kritik till försvarsministern,
            utan en ärlig fråga om en sak som jag tycker är intressant.
          </note>
          <note>
            I propositionen om Minusma öppnar regeringen för en avveckling
            2024. Som jag sa i mitt huvudanförande är vi från Vänsterpartiet
            inte helt positiva till detta, som det ser ut nu. Vi ser insatserna
            som långsiktiga. Vi har byggt upp mycket kunskaper och erfarenheter
            om Mali. Men vi förstår också dels att det finns en press på regeringen,
            dels att vi inte kan vara där hur länge som helst.
          </note>
          <note>
            Hur ser försvarsministern på möjligheten för Sverige att gå in
            i en ny stor FN-insats den dag då vi lämnar Minusma? Ser försvarsministern
            ett önskemål eller en vilja att Sverige ska befinna sig i en stor
            FN-insats hela tiden? Finns det en tanke om det från regeringens
            sida?
          </note>
          <note>
            Anf. 48 Försvarsminister PETER HULTQVIST (S) replik:
          </note>
          <note>
            Fru talman! Jag tycker att det skulle vara märkligt om Sverige
            inte hade en stor öppenhet för att delta i FN-insatser. Avslutar
            vi en så här stor insats tycker jag också att vi ska vara öppna
            för att gå in i någonting annat. Där har vi samma inställning
            i grunden.
          </note>
          <note>
            Jag tycker att det är väldigt viktigt att bidra till FN-systemet.
            Jag an ­ knöt också lite grann till ett av motiven. Är det så
            att länder med en försvars ­ makt som är relativt avancerad –
            materielmässigt, strategiskt och beträf ­ fande personalen – inte
            bidrar blir det också så att FN-insatserna blir svag ­ are. Jag
            behöver inte fördjupa det resonemanget, för ledamoten förstår
            precis hur jag menar. Jag har sett i praktiken vilken stor skillnad
            det är beroende på vilket land det gäller. Jag anser att länder
            med en kvalificerad militär förmåga i praktiken har en skyldighet
            att delta i sådant här.
          </note>
          <note>
            Anf. 49 HANNA GUNNARSSON (V) replik:
          </note>
          <note>
            Fru talman! Jag tackar försvarsministern för detta positiva svar.
            Då blev det ändå lite beröm!
          </note>
          <note>
            Vi delar helt och hållet denna uppfattning. Vi har ett solidariskt
            ansvar i världen för att hjälpa till med fred och demokratisk
            utveckling på många olika sätt, till exempel genom biståndet och
            genom Folke Bernadotteakadem in och allt det som görs där. Jag
            är väldigt glad över det svar som försvarsministern ger och de
            tankegångar som han har. Vi kan ju inte lova någonting eller peka
            ut någonting, och det är inte alls heller mitt syfte. Min önskan
            är att vi håller kvar den här tanken: Den dag då vi eventuellt
            lämnar Minusma, eller kanske redan innan, bör vi förbereda oss
            för någonting nytt.
          </note>
          <note>
            Anf. 50 Försvarsminister PETER HULTQVIST (S) replik:
          </note>
          <note>
            Fru talman! Jag tackar er alla för debatten och önskar er en
            trevlig lucia och ett bra liv i största allmänhet. Vi kanske inte
            ses före jul, så jag önskar er en god jul också.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december. )
          </note>
          <note>
            § 8 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2021/22:SfU2
          </note>
          <note>
            Utgiftsområde 11 Ekonomisk trygghet vid ålderdom (prop. 2021/22:1
            delvis)
          </note>
          <note>
            föredrogs.
          </note>
          <note>
            Anf. 51 TERESA CARVALHO (S):
          </note>
          <note>
            Fru talman! Att gå i pension ska vara något att se fram emot.
            Man ska kunna glädjas åt livet och känna ekonomisk trygghet när
            man har gjort sitt i arbetslivet. Många pensionärer har det gott
            ställt och kan njuta av tillvaron, men det är också många pensionärer
            som vrider och vänder på varje krona.
          </note>
          <note>
            Alldeles för många pensionärer i vårt land har en för låg pension.
            Orättvisorna, ojämlikheten och ojämställdheten som finns i vårt
            samhälle avspeglas också i pensionskuvertet. Främst drabbas de
            som har haft låg lön och dåliga villkor och såklart de som har
            saknat avsättningar till tjänstepensionen, exempelvis för att
            arbetsgivaren inte har tecknat kollektivavtal.
          </note>
          <note>
            Den kollektivavtalade tjänstepensionen är en mycket viktig del
            av vårt pensionssystem, men det får inte innebära en acceptans
            för en låg allmän pension. Tvärtom är den allmänna pensionen den
            bärande delen av vårt pensionssystem, och den måste leverera bättre.
            Därför behöver vi göra förbättringar inom ramen för pensionssystemet,
            men också förändra de strukturer i samhället som har negativ inverkan
            på pensionsnivåerna.
          </note>
          <note>
            Fru talman! Trots att det finns mycket mer vi socialdemokrater
            vill göra för att pensionerna ska höjas och bli tryggare kan jag
            konstatera att det ändå har hänt en hel del denna mandatperiod.
          </note>
          <note>
            För det första har vi steg för steg tagit bort den orättvisa
            ordning som den gamla moderatledda regeringen införde och som
            innebar att pensionä ­ rer ska betala mer i skatt än de som fortfarande
            arbetar.
          </note>
          <note>
            För det andra har vi steg för steg förbättrat grundskyddet. Förra
            året höjdes både garantipensionen och bostadstillägget med över
            1 000 kronor i månaden för de sämst ställda pensionärerna. I och
            med den budget som vi nu behandlar blir det ytterligare en förbättring
            av bostadstillägget, eller två skulle man kunna säga. Regeringen
            har föreslagit en höjning av taket så att man kan få kompensation
            för hyror som uppgår till 7 500 kronor i stället för dagens nivå
            7 000 kronor. Sedan blir det också en höjning av konsumtionsstödet
            till alla pensionärer som har bostadstillägg. Glädjande nog verkar
            alla partier nu tycka att det är en bra idé.
          </note>
          <note>
            För det tredje införde vi tidigare i höstas ett nytt pensionstillägg
            för de pensionärer som har jobbat ett helt arbetsliv men som ändå
            får en tämligen låg pension. Det innebär att drygt hälften av
            landets pensionärer har fått en höjning på upp till 600 kronor
            i månaden. Det ska löna sig att ha arbetat, inte bara för hög-
            och medelinkomsttagare utan också för undersköterskan och butiksbiträdet
            som har knegat på dag efter dag trots låg lön, ofrivilligt deltidsarbete
            och tuffa villkor.
          </note>
          <note>
            Alla dessa satsningar syftar till att minska den ekonomiska utsattheten
            bland våra äldre och även minska inkomstgapet mellan kvinnor och
            män. Vi vet mycket väl att det tyvärr framför allt är kvinnor
            som har de lägre pensionerna. Detta betyder inte att vi är nöjda
            eller klara med att förbättra pensionerna, långt därifrån. Vi
            socialdemokrater vill göra mer för att pen ­ sionerna ska bli
            både högre och tryggare, såväl den inkomstgrundade pen ­ sionen
            som grundskyddet för de sämst ställda, för både dagens och morgondagens
            pensionärer.
          </note>
          <note>
            Fru talman! Det är glädjande att vi blir allt äldre och därmed
            får allt fler år som pensionärer – mer tid för livet, helt enkelt.
            Men att vi lever längre innebär också att pensionen vi tjänar
            in genom arbetslivet måste räcka i fler år. Det innebär att pensionerna
            per automatik gröps ur om vi inte ser till att vi orkar med ett
            lite längre arbetsliv. Arbetsförhållandena måste därför bli bättre
            och möjligheterna att byta yrkesbana bli fler.
          </note>
          <note>
            Den som är sjuk eller blir utsliten i förtid måste naturligtvis
            kunna få känna trygghet från kringliggande socialförsäkringar.
            Tyvärr ser det inte alltid ut så i dag, utan många tvingas i stället
            att ta ut sin ålderspension i förtid, trots att det innebär en
            låg pension resten av livet.
          </note>
          <note>
            Jag tror att de flesta inser att vi behöver arbeta lite längre
            i takt med att vi lever längre, men då måste det samtidigt finnas
            en ventil för dem vars kropp säger stopp och som blir utslitna
            innan de når pensionsåldern. I dag är Sverige ett av få jämförbara
            länder som inte har någon sådan ventil. Det är kort sagt orimligt.
            Därför inför vi socialdemokrater nu en trygghetspen ­ sion för
            dem som är över 60 år och som har slitit ut sig. Den som slits
            ut i förtid ska kunna avsluta arbetslivet värdigt och få ut en
            anständig pension.
          </note>
          <note>
            Sist, men definitivt inte minst, fru talman, vill vi socialdemokrater
            att det avsätts mer pengar till pensionen när vi arbetar. Vi har
            i grunden ett robust och hållbart pensionssystem som är värt att
            vårda. Men när pen ­ sionssystemet sjösattes var bedömningen att
            det behövde avsättas 18 ½ procent av lönen för att upprätthålla
            rimliga nivåer. Det där kom ju med tiden att i praktiken bli 17,21
            procent, och därmed avsätts inte tillräckligt med pengar till
            våra pensioner.
          </note>
          <note>
            Pensionsmyndighetens egna rapporter visar att det inte räcker
            med den högre riktåldern för att inkomstpensionens kompensationsgrad
            ska bli så bra som tanken en gång var. Därför vill vi socialdemokrater
            höja tillbaka avgiften till de ursprungliga 18 ½ procenten, och
            vi driver på för att få med oss fler partier. Vi har en överenskommelse
            i den blocköverskridande pen ­ sionsgruppen om att se över och
            analysera avgiftsnivåerna. Det är bra, och det ser jag fram emot
            att vi ska göra i närtid. Det vore väldigt välkom ­ met om vi
            kunde komma framåt i bred enighet för att upprätthålla den långsiktiga
            stabiliteten.
          </note>
          <note>
            Med det sagt återstår bara för mig att avslutningsvis hänvisa
            till vårt särskilda yttrande och att önska talmannen, utskottets
            ledamöter och personal men framför allt landets pensionärer en
            fortsatt glad lucia.
          </note>
          <note>
            (Applåder)
          </note>
          <note>
            Anf. 52 MARTINA JOHANSSON (C):
          </note>
          <note>
            Fru talman! Vi har i Sverige ett pensionssystem som i grund och
            botten är tryggt. Det bygger på ett antal grundpelare. Det bygger
            på att det ska vara finansiellt hållbart. Den största delen ligger
            inte i statsbudgeten. Varje generation står för sin egen pension.
            Arbete ska löna sig, och det ska vara förutsägbart så att även
            dagens 30-åringar kan se ungefär hur pensionen kommer att se ut
            om de jobbar lika väl som de gör i dag. Det bygger också på att
            det finns ett grundstöd för de personer som av någon anledning
            inte har haft ett lönearbete som bygger upp full inkomstpension.
            Det bygger både på garantipension och på bostadstillägg, och det
            ger ett grundskydd.
          </note>
          <note>
            Man kan titta på hur pensionssystemet ser ut i dag och hur det
            har levererat sedan vi införde det i början av 90-talet genom
            de beslut som togs då. På senare tid har ett antal rapporter redovisats
            som visar att pensionsnivåerna har stigit de senaste åren. Om
            man tittar på jämförelser i Europa ser man att vi, avrundat dagens
            värde, har gått från 1,1 miljoner pensionä ­ rer som betecknas
            som fattiga till 300 000 i dag. Därmed inte sagt att vi har kommit
            dit vi ska, men jag vill ändå visa på en förändring som har skett.
            Det har gått från 72 till 15 procent personer över 65 år som betecknas
            som fattiga enligt det begreppet.
          </note>
          <note>
            Alecta har redovisat att dagens 66-åring har 72 000 m er i pension
            än vad man hade för tolv år sedan, och dagens 69-åring har 46
            000 mer än den som gick i pension för nio år sedan. Collectum
            har också gjort undersökningar som visar att en stor andel av
            pensionärerna är nöjda med sina pensioner.
          </note>
          <note>
            Om man tittar på den text som ligger till grund för den budget
            som S och MP lade fram tidigare i höstas hittar man siffror som
            visar att det är ungefär 36 000 pensionärer som har låg materiell
            standard i Sverige i dag.
          </note>
          <note>
            Pensionsmyndigheten har också tittat på frågan om vi har tillräckliga
            pensioner eller inte, och de svarar både ja och nej på denna fråga.
            Nej, vi når inte upp till 60 procent i kompensationsgrad, som
            faktiskt var tanken när vi införde dagens pensionssystem. Ett
            stort skäl till detta är att vi inte jobbar förhållandevis längre
            utifrån att vi lever längre. Det är också en del i en skatteteknisk
            konstruktion som gjordes. Jag ska inte gå in i detalj på hur den
            gjordes, men den påverkade precis det som min företrädare sa här
            för en stund sedan, att det i praktiken inte är 18,5 procent.
            Det är en skatte ­ teknisk del som regeringen gjorde 2006.
          </note>
          <note>
            Med tjänstepensioner når vi dock över det mål som fanns. I dag
            är vi uppe i 73 procent i kompensation. Om man tittar vidare på
            kompensations ­ graden ser man att den som har låg inkomst får
            större inkomstkompensa ­ tion som pensionär än den som har en
            hög inkomst.
          </note>
          <note>
            Att jag pratar om dessa saker beror på att det för mig är viktigt
            att be ­ skriva att vi har ett pensionssystem som till stora delar
            ger högre pensions ­ nivåer för våra pensionärer. Men återigen:
            Därmed inte sagt att alla pen ­ sionärer har jättemycket pengar.
            Men jag tycker att det är viktigt, för ibland låter det i debatten
            som att pensionssystemet inte fungerar över huvud ta ­ get, vilket
            inte är sant.
          </note>
          <note>
            Det som har genomförts de senaste åren är att vi har höjt garantipen
            ­ sionen för dem som har lägst pension. Vi har också höjt bostadstillägget.
            Vi har gjort den justering som kallas för inkomstpensionstillägg.
            Jag tror att vi i längden behöver inkludera detta i hela systemet
            och inte ha det vid sidan om.
          </note>
          <note>
            Fru talman! Vi borde också ha höjt åldersgränserna tidigare.
            Vi har inte kommit fram till alla beslut än, men planerna finns.
            Detta påverkar självklart pensionsnivåerna. Ju längre vi lever
            efter att vi gått i pension, desto längre ska ju de pengar vi
            har sparat på vägen dit räcka.
          </note>
          <note>
            Vad vill då Centerpartiet göra framåt? Vi vill jobba mycket mer
            med att det blir tydligt och kunskapen ökar om vad de olika livsval
            vi gör innebär för vår pension. Alla behöver få kunskap om att
            det är antalet år på arbetsmarknaden som är det viktigaste när
            vi pratar om vilken pension vi får. Det handlar både om att våra
            ungdomar ska börja arbeta tidigare och om att vi behöver arbeta
            längre.
          </note>
          <note>
            Det handlar om att se på den jämställda arbetsmarknaden och synen
            på familjerna. Jag brukar i dessa sammanhang ta in ett annat område
            inom familjerätten. Det är i dag inte självklart med gemensam
            vårdnad om barnen om man inte är gift, vilket också påverkar synen
            på familjen. Vem ska ta ansvaret för familjen?
          </note>
          <note>
            Det handlar om att öka informationen om bostadstillägget och
            möjligheten att söka bostadstillägg. I dag ansöker inte alla pensionärer
            som har rätt till bostadstillägg om det.
          </note>
          <note>
            Det gäller också att se över hur kommunerna hanterar olika system
            för det som ger den totala ekonomin för våra pensionärer.
          </note>
          <note>
            Fru talman! Jag vill avslutningsvis säga att det finns personer
            med mycket låga pensioner, och vi behöver titta på vad skälet
            till detta är. Är det för att man inte har bott i Sverige under
            hela sitt liv, eller är det av andra skäl? Men vi ska inte göra
            dessa justeringar genom att luckra upp tryggheten i det system
            som vi har i dag.
          </note>
          <note>
            Med detta vill jag hänvisa till mitt särskilda yttrande.
          </note>
          <note>
            Anf. 53 IDA GABRIELSSON (V):
          </note>
          <note>
            Fru talman! Det ska löna sig att arbeta. Den som arbetar ska
            ha rätt till trygga försäkringar, bra lön och, efter ett långt
            arbetsliv, en anständig pen ­ sion. Men så är det inte i dag.
          </note>
          <note>
            Sverige har i dag ett illa fungerande pensionssystem. Vi blir
            allt äldre, sägs det. Men det gäller inte alla. Vi kommer inte
            att dö samtidigt, du och jag. De ökade klasskillnaderna har lett
            till att korttidsutbildade kvinnors förväntade livslängd till
            och med sjunker.
          </note>
          <note>
            Men snart kan vi göra något åt detta; då blir det upp till bevis.
            Vänsterpartiet har nu fått igenom den största höjningen av pensionerna
            sedan systemet infördes. Förslaget om ett garantitillägg kommer
            att läggas på riksdagens bord under våren, och då ska alla partier
            i den här kammaren ta ställning. De som byggt upp landet förtjänar
            en anständig pension.
          </note>
          <note>
            Hundratusentals pensionärer får 1 000 kronor skattefritt i månaden.
            Alla de 700 000 personer som i dag har garantipension ska ha rätt
            till ersättningen. Den påverkas inte av bostadstillägget – du
            får den ändå – och de som inte har bostadstillägg har också rätt
            till ersättningen. Man behöver inte ansöka om den; den ska betalas
            ut automatiskt från augusti månad. Vänsterpartiet ställde detta
            krav redan till den här budgeten, och i vårt eget budgetförslag
            finns en höjning med. Men regeringen gick oss inte till mötes
            förrän det var skarpt läge i samband med statsministeromröstningen.
          </note>
          <note>
            Fru talman! Pensionärer är inte betjänta av tomma löften eller
            tjusiga valtal. Pensionsgruppen har misslyckats med sitt uppdrag
            att garantera anständiga pensioner till alla. Detta fortgår år
            efter år, utan att någon av gruppens medlemmar från något av alla
            de partier som ingår agerar för att säkra pensionärernas trygghet.
          </note>
          <note>
            Vi svenskar är i dag bland dem som arbetar längst i hela EU.
            Samtidigt ligger vi i botten i Norden när det gäller nivån på
            pensionerna, och över 300 000 svenska pensionärer riskerar att
            hamna under EU:s fattigdomsgräns. Vi har störst andel fattigpensionärer
            i Norden. Nära hälften av alla kvinnor som i dag är ålderspensionärer
            har garantipension som en andel av sin pension, det vill säga
            det lägsta statliga bottenskyddet.
          </note>
          <note>
            Vi ska ha en anständig bottenplatta i Sverige. I dag blåser man
            folk. Man argumenterar för respektavståndet genom att säga till
            den som har det ganska dåligt att det ju i alla fall finns de
            som har det ännu sämre. Höjd grundnivå kommer att leda till högre
            pensioner för alla låg- och medel ­ inkomsttagare, för den låga
            grundnivån i Sverige har länge bidragit till att hålla nere pensionerna.
          </note>
          <note>
            Garantipensionen är i dag konstruerad så att den har halkat efter
            utvecklingen för den övriga befolkningens inkomster. För att den
            ska kom ­ ma i kapp är det en höjning med 3 000 kronor i månaden
            som gäller. Nu har vi snart en chans att stänga en del av det
            gapet.
          </note>
          <note>
            Fru talman! Sju av tio kommunalare hade för något år sedan garantipension.
            Coronahjältarna som de kallats, de som getts applåder från höger
            till vänster, får nu höra av högerpartierna här att de inte har
            jobbat – att de, när det väl kommer till kritan, inte skulle vara
            värda en tusenlapp mer i månaden i pension. Detta menar politiker
            som många gånger själva får mångdubbelt så mycket i plånboken
            varje månad och som bland annat fattat besluten som inneburit
            att denna grupp fått stå längst fram medan man själv till exempel
            har kunnat jobba hemifrån. Det är skillnad på folk och folk i
            Sverige.
          </note>
          <note>
            Inget kunde vara mer fel än att påstå att Sveriges pensionärer
            inte har jobbat. En sådan obegåvad uppfattning är för den som
            själv aldrig behövt kavla upp armarna och ta i och som ser ned
            på den som jobbar med kroppen och sliter ut sig. Vi andra vet
            bättre.
          </note>
          <note>
            Pensionsarbetsgrupper och respektavstånd kan ni prata om, eller
            om slösaktiga branschstöd i mångmiljardklassen till hamburgerkedjor
            eller bonussystem som gynnar den absoluta toppen. Men ingen ska
            berätta för mig som arbetarunge hur hårt arbete ser ut. Jag har
            en farmor som slitit på tvätten i Ockelbo och samtidigt tagit
            hand om fyra barn och en mormor som i sitt yrke som städerska
            städat både fabriker och skollokaler. Jag har föräldrar som jobbat
            på golvet i butiken och i omsorgen. Så jag vet; det sitter i kroppen
            och är en del av mig.
          </note>
          <note>
            Fru talman! Pensionssystemet som alla säger sig vilja värna fungerar
            för den med högst inkomst, men för låg- och medelinkomsttagare
            är det en katastrof. Och det är inte främst för att pensionsåldern
            har varit för låg utan för att pensionerna varit för låga, för
            att inbetalningarna varit för låga och för att systemet ser ut
            som det gör.
          </note>
          <note>
            Därför har Vänsterpartiet motsatt sig en höjning av pensionsåldern.
            Den höjda pensionsåldern kommer inte att betala sig i pensionskuvertet.
            För personer med vanliga löner kommer de extra åren knappt att
            märkas i plånboken. Enligt Kommunals beräkningar ger varje enskilt
            arbetat år efter 66 års ålder omkring 150 kronor mer i månaden
            för deras medlemmar. Är det detta som menas med att det ska löna
            sig att arbeta?
          </note>
          <note>
            Fru talman! Den som går i pension i dag kommer endast att få
            halva lönen, och värre kommer det att bli. Oron gnager ständigt
            i den som inte har allt. Som barn oroade man sig för hur föräldrarna
            skulle ha råd. Det handlar om ensamstående mammor som kämpar på
            eller om föräldrar som mina, som bråkade om hur semesterkassan
            skulle räcka till på Orsa camping. Jag erbjöd dem mitt femkronorsrör,
            som jag hade sparat ihop. Som vuxna oroar vi oss i stället för
            föräldrarnas framtida pension – hur de ska ha råd att leva. Äldre
            tvingas leva på sina barn i välfärdslandet Sverige. Det är illa.
          </note>
          <note>
            Det jag fortfarande inte för mitt liv kan begripa, trots många
            år i politiken, är hur man kan låta bli att göra allt som står
            i ens makt för att ändra detta. I stället får vi höra av de borgerliga
            partierna att vänsterpensionen med garantitillägg är farlig eller
            att den skulle vara ett bidrag. Några har till och med mage att
            påstå att det skulle vara populism att äldre får det bättre.
          </note>
          <note>
            Det som är farligt är i stället när politiker kommer långt bort
            från de väljare man är vald att representera. Vi är förtroendevalda
            – valda av folket. Människors trygghet är politikens ansvar. Det
            är vårt viktigaste uppdrag.
          </note>
          <note>
            Till samma grupp som Vänsterpartiet har drivit på pensionsgarantitillägget
            för har högeroppositionen ordnat 50 spänn i månaden. Den som har
            mest och får mest får 150 kronor i månaden. Mer blev det inte,
            trots Sverigedemokraternas och Kristdemokraternas vurm för pensionärer.
            Det är lätt att prata, men när det kommer till konkret handling
            är det inte mycket att hänga i julgran.
          </note>
          <note>
            Fru talman! Branschstödet till redan lönsamma företag i form
            av ned ­ satta avgifter kostar mer än att ge 700 000 pensionärer
            1 000 kronor skatte ­ fritt i månaden. Enligt högerekonomer och
            Finanspolitiska rådet – ja, enligt alla bedömare – är det rena
            slöseriet. Inte ett jobb till kommer att skapas. Pengarna går
            i sjön, och de äldre får stå tillbaka. Vad det handlar om är prioriteringar
            och inget annat.
          </note>
          <note>
            Med Vänsterpartiets krav på regeringens budget har också nu en
            ny trygghetspension införts så att den som slitit ut sig kan gå
            i pension tidigare. Men det är långt ifrån tillräckligt.
          </note>
          <note>
            Förra året stod jag här och sa att sjukersättningen eller sjukpensionen
            måste stärkas. Nu är Vänsterpartiet med i stället för Liberalerna,
            och då händer det saker på riktigt. Grundersättningen höjs med
            1 000 kronor i månaden. Taket i bostadstillägget höjs till samma
            nivå som för ålderspen ­ sionärer, och straffskatten tas bort
            för landets så kallade sjukpensionärer.
          </note>
          <note>
            Fru talman! Det är snart jul. Tryggheten för Sveriges pensionärer
            är politikens ansvar – vårt ansvar. Vi ska ta tillbaka kontrollen
            över pensionssystemet och höja pensionerna rejält. Jag och Vänsterpartiet
            ska göra allt för att fler partier ska ta detta ansvar.
          </note>
          <note>
            Jag vill hänvisa till vårt särskilda yttrande.
          </note>
          <note>
            Anf. 54 HANS EKLIND (KD) replik:
          </note>
          <note>
            Fru talman! Tack, Ida Gabrielsson, för ditt anförande! Jag tänkte
            ställa frågor om det här med garantitillägget, för det har varit
            lite osäkert vad det egentligen är. Vi har hört statsministern
            hävda att detta inte har någonting med garantipension att göra
            utan att det är en del av bostadstillägget. När vi lyssnar på
            Vänsterpartiets företrädare är det i stället kristallklart att
            det handlar om garantipensionen.
          </note>
          <note>
            För det senare talar ändå just detta att man räknar med att 700
            000 personer ska beröras. Det ska inte vara någon behovsprövning,
            och det ska även vara skattefritt. Detta gör att det här garantitillägget
            blir ännu mer generöst än vad både garantipensionen och bostadstillägget
            är.
          </note>
          <note>
            Min fråga till Ida Gabrielsson blir bland annat: Kommer även
            de som befinner sig i decil 10, alltså de n rikaste tiondelen
            , att få del av garantitillägget? Det kan ju vara så att man har
            en väldigt hög tjänstepension, besparingar på stora belopp och
            egna besparingar på konton. I och med att tillägget inte är behovsprövat
            och ska betalas ut med automatik blir alltså den första frågan:
            Ska även denna grupp få ta del av den tusenlapp som Ida Gabrielsson
            lovar?
          </note>
          <note>
            En annan fråga är: Hur kommer garantitilläggets konstruktion
            att påverka upptrappningen av inkomstpensionstillägget?
          </note>
          <note>
            Jag har också en tredje fråga. Vi har en pensionsöverenskommelse
            i Sverige som säger att arbete alltid ska löna sig, även för grupper
            med låga inkomster. På vilket sätt kommer garantitillägget att
            kunna leva upp till att vi har kvar detta om att arbete alltid
            ska löna sig?
          </note>
          <note>
            Det här var mina tre frågor.
          </note>
          <note>
            Anf. 55 IDA GABRIELSSON (V) replik:
          </note>
          <note>
            Fru talman! Tack så mycket för frågorna, Hans Eklind! Nästan
            samtliga nordiska länder har en betydligt högre grundnivå i sina
            pensionssystem jämfört med Sverige.
          </note>
          <note>
            Den delen ser vi som viktig för att lyfta hela pensionssystemet.
            Annars finns risken att man med en låg grundnivå alltid kan hävda
            att respektavståndet upprätthålls genom att ha en låg lägstanivå.
            Vi tror i stället att det behövs större inbetalningar och höjningar
            av pensionerna brett i systemet.
          </note>
          <note>
            Det kommer inte att bli så att den som har jobbat mer får mindre.
            Det kommer givetvis att finnas en trappa som ser till att det
            inte kan bli på det sättet.
          </note>
          <note>
            Tillägget ligger utanför garantipensionen. Regeringen har inte
            gjort som ni i den borgerliga oppositionen, som har gått fram
            själva med ändringar i garantipensionssystemet när ni har undantagit
            vissa grupper från garantipension. Det här är i stället lagt som
            ett tillägg utanför budgeten.
          </note>
          <note>
            I Hans Eklinds majoritets motion, som har gått igenom, är det
            tydligt att det finns ett flyktingundantag. Detta fanns i alla
            fall inte med i den proposition som jag har läst. Det finns alltså
            ändringar i systemet som Kristdemokraterna har bistått med.
          </note>
          <note>
            Det här ligger utanför, men det är inte behovsprövat. Det är
            helt enkelt ett tillägg.
          </note>
          <note>
            De allra flesta har, precis som mina föräldrar, jobbat och slitit,
            men i låglöneyrken. Ibland har man jobbat deltid. 700 000 pensionärer
            omfattas, och det är inte de som inte har jobbat.
          </note>
          <note>
            Anf. 56 HANS EKLIND (KD) replik:
          </note>
          <note>
            Fru talman! Det var någon fråga som Ida Gabrielsson åtminstone
            försökte beröra, och det var att det ska finnas en trappa.
          </note>
          <note>
            När Ida Gabrielsson säger att det ska finnas en trappa blir naturligtvis
            följdfrågan: Hur ser marginaleffekterna ut på garantitillägget
            när det gäller upp- och nedtrappning? Det skulle vara intressant
            att veta, för det har en hel del att göra med just respektavstånd
            och att det ska löna sig att arbeta.
          </note>
          <note>
            Den fråga som jag däremot inte fick svar på är: Kommer även de
            som befinner sig i decil 10 att få ta del av garantitillägget?
          </note>
          <note>
            Ida Gabrielsson påstår att vi inte gör som ni. Det hon egentligen
            försöker säga med det är att vi vill ta bort de särregler som
            finns i dag för invandrare om att de ska kunna få räkna tid i
            hemlandet när de ska få garantipension, och det vill vi göra från
            2023. Det stämmer väldigt bra överens med den utredning som har
            gjorts, och Pensionsmyndigheten har gett grönt ljus för detta.
            Det är alltså 2023 som denna förändring kommer att ske.
          </note>
          <note>
            Anf. 57 IDA GABRIELSSON (V) replik:
          </note>
          <note>
            Fru talman! Kristdemokraterna talar oerhört varmt om de äldre.
            Här har man en chans att ge 1 000 kronor skattefritt till över
            700 000 pensionä ­ rer med en trappa. Självklart kommer det inte
            att finnas några felaktiga marginaleffekter när förslaget ligger
            på bordet. Vi kommer absolut att till ­ se att den uppdelningen
            hålls så att ingen kan förlora på att ha jobbat gentemot någon
            som inte har jobbat.
          </note>
          <note>
            Som jag sa kommer garantitillägget till allra största del att
            gå till dem som har jobbat. Givetvis kommer inte den rikaste delen
            av befolkningen att ta del av det. Som läget är nu ligger inte
            kapitalinkomster och annat med som grund för detta, som det ser
            ut i garantipensionen. Det som ligger med är tjänstepensionen.
            Den kommer man så att säga att räkna bort. Det står i uppgörelsen,
            så det kan Hans Eklind läsa.
          </note>
          <note>
            Anf. 58 MARTINA JOHANSSON (C) replik:
          </note>
          <note>
            Fru talman! Jag reagerade på Ida Gabrielssons anförande. Det
            är faktiskt inte sant att vi i Sverige har sämst pensioner och
            sämst grundtrygghet. Man kan titta på hur det ser ut med den disponibla
            inkomsten och om pen ­ sionärerna har råd med de grundläggande
            sakerna. Om du inte har råd med tre av nio av de mest grundläggande
            sakerna räknas du som fattig. Tittar vi på de siffrorna ser vi
            att Sverige ligger bäst till i Europa. Vi har minst antal pensionärer
            som är riktigt fattiga. Det är alltså inte sant att vi i Sverige
            har det sämst.
          </note>
          <note>
            Som jag sa i mitt anförande finns det pensionärer som har låg
            disponibel inkomst. Men vi är inte sämst i Europa; det vill jag
            ha sagt. Och vi har färre fattiga pensionärer i Sverige i dag
            än 1990.
          </note>
          <note>
            Min fråga gäller hur Vänsterpartiet vill finansiera detta och
            hur man vill se till att vi fortfarande har ett tryggt pensionssystem
            för framtiden. Det finns många pensionärer i Europa som har drabbats
            av att man har höjt pensionerna i en överbudspolitik och att man
            sedan, när statens ekonomi inte längre tillåter detta, drar ned
            pensionerna.
          </note>
          <note>
            Det finurliga med vårt system är att det ligger vid sidan av
            och att det inte går att rycka i pensionssystemet när statskassan
            går sämre. En annan sak som jag tycker är bra är kompensationsgraden,
            som jag var inne på i mitt anförande. Vi kompenserar faktiskt
            dem med låga inkomster mer än dem med höga inkomster. Det brukar
            ju Vänsterpartiet gilla.
          </note>
          <note>
            Jag frågar som sagt hur man finansierar detta och hur man säkerställer
            ett tryggt system för framtiden.
          </note>
          <note>
            Anf. 59 IDA GABRIELSSON (V) replik:
          </note>
          <note>
            Fru talman! Inbetalningarna till det system som vi har måste
            förstås höjas. Det är något som Vänsterpartiet är för. Det är
            också så att man behöver fördela detta bättre, för i dag får låg-
            och medelinkomsttagarna alldeles för dåliga pensioner.
          </note>
          <note>
            Det jag tog upp tidigare handlar om att vi har bland de sämsta
            bottenplattorna i Norden och att 300 000 pensionärer riskerar
            att hamna under just fattigdomsgränsen. Du har räknat på disponibel
            inkomst. Det finns andra mått. Det handlar om vad man tycker passar
            ens argument. Men jag har ett hemskt bra argument när det gäller
            hur detta ska finansieras.
          </note>
          <note>
            Det handlar om prioriteringar. Detta kostar alltså inte mer än
            det Centerpartiet lägger på stora skattebidrag, stora branschstöd,
            till hamburgerbranschen i Sverige. Alla högerekonomer, alla tyckare
            och alla bedömare säger att det är rena bidragspolitiken. Det
            ger inte ett enda nytt jobb. Det är 19–21-åringar som redan har
            anställningar. Och pengarna går till McDonalds och andra stora
            restaurangnäringar där man dessutom har arbetskraftsbrist. De
            behöver alltså inte något sådant bidrag.
          </note>
          <note>
            Den summa som ni har valt att lägga på att subventionera redan
            lön ­ samma företag är större än den summa som vi skulle vilja
            lägga på att ge 1 000 kronor skattefritt i månaden. Det är så
            mycket det kostar med nedsatt arbetsgivaravgift. Det är så mycket
            det har kostat under den här tiden. Vad jag ser föreslår Centerpartiet
            i sin budget att detta ska permanentas. Vi tycker att vi i stället
            ska permanenta det andra. Ni tycker att man ska per ­ manenta
            bidrag till storföretag som redan är väldigt lönsamma, genom nedsatta
            arbetsgivaravgifter. Vi tycker att sociala avgifter ska gå till
            pen ­ sionerna och inte till hamburgerrestaurangerna.
          </note>
          <note>
            (FÖRSTE VICE TALMANNEN: Jag får påminna ledamoten om att prata
            genom talmannen för att sänka tonläget i argumentationen.)
          </note>
          <note>
            Anf. 60 MARTINA JOHANSSON (C) replik:
          </note>
          <note>
            Fru talman! Det finns alltid olika statistik och olika mått som
            vi kan använda oss av. Vi kan titta på den relativa fattigdomen,
            som är jämförd med den inkomst som finns i Sverige. Antalet pensionärer
            som ligger under gränsen har minskat från 1,1 miljoner till ungefär
            300 000 från 1990 till 2017 eller 2019 – det är många siffror
            åt alla håll. Men poängen är att det har minskat. Det är alltså
            inte sant att vi har det sämst i Sverige. Men det finns de som
            har det dåligt.
          </note>
          <note>
            Sedan gäller det hur vi ska se på skattebidrag och vad vi ska
            prioritera i budgeten. Ungdomar som får ett arbete kan börja arbeta
            tidigare, vilket genererar en högre pension för dem den dag de
            går i pension.
          </note>
          <note>
            Men ledamoten har inte svarat på min fråga om hur vi ska hantera
            tryggheten i ett pensionssystem. Det finns risker med en överbudsdebatt
            inför valet i fråga om hur mycket vi ska höja pensionen i statskassan.
            Det kan ju sedan dras tillbaka om skattepengarna minskar.
          </note>
          <note>
            Anf. 61 IDA GABRIELSSON (V) replik:
          </note>
          <note>
            Fru talman! Vi vet att det har blivit färre pensionärer som har
            garantipension. Det är fler som har deltagit på arbetsmarknaden.
            Det är färre kvinnor som har varit hemmafruar och annat. Jag har
            inte påstått något annat. Vänsterpartiet påstår inte något annat.
          </note>
          <note>
            Däremot är det en ren prioriteringsfråga. Detta kostar alltså
            mindre än de pengar som Centerpartiet lägger på subventioner av
            redan lönsamma företag. Alla tyckare, även högerekonomer och Finanspolitiska
            rådet, menar att det inte ger ett enda jobb till.
          </note>
          <note>
            Vänsterpartiet menar att Sveriges pensionärer förtjänar detta.
            Vi lägger det i ett extra tillägg till dem som egentligen, utifrån
            de beräkningar vi har, borde få en höjning med 3 000 kronor i
            månaden. Nu blir det 1 000 kronor i månaden, skattefritt. Det
            går att finansiera. Det handlar om att prioritera.
          </note>
          <note>
            Anf. 62 BARBRO WESTERHOLM (L) replik:
          </note>
          <note>
            Fru talman! Ida Gabrielsson har talat mycket kring det allmänna
            pen ­ sionssystemet men väldigt lite om hur man ska orka arbeta
            längre. Hon har snarare tagit upp detta med att man har blivit
            utsliten och inte kan jobba så länge.
          </note>
          <note>
            Jag vill gärna höra lite om hur Ida Gabrielsson ser på möjligheter
            till förändringar i arbetsmiljön och möjligheter till fortbildning
            för att man ska orka arbeta längre. Många vill faktiskt det om
            de klarar det.
          </note>
          <note>
            Anf. 63 IDA GABRIELSSON (V) replik:
          </note>
          <note>
            Fru talman! Jag tackar så mycket för frågan. Man har ju ett begränsat
            antal minuter på sig, men jag tycker absolut att den vinkeln är
            väldigt viktig. Det handlar om arbetsmiljön och hur den ska förbättras
            och hur mycket resurser vi lägger på att rusta arbetslivet för
            att det inte ska slita ut människor så som det gör i dag. Men
            det handlar också om att man ska tillåta och stimulera äldre som
            har yrken där de inte har slitits ut att jobba längre. De ska
            förstås erbjudas att göra det.
          </note>
          <note>
            Men i stora branscher tror Vänsterpartiet ändå att vi behöver
            göra enorma insatser för att komma upp till den här möjligheten.
            Vi kanske höjer pensionsåldern till 67 år eller 69 år. Det handlar
            om att det inte fortsatt ska vara så att man, om man jobbar i
            omsorgen eller i andra tunga yrken, får sluta vid 61 års ålder
            i alla fall. Det enda som händer då är att man får lägre pension.
          </note>
          <note>
            Där behöver vi göra stora insatser. Vänsterpartiet har pengar
            till det i budget, men vi ser också fram emot framtida arbetsmiljökartläggningar
            som ska göras. Vi hoppas att fler partier vill vara med och prioritera
            det, för vi tror att det är alldeles nödvändigt.
          </note>
          <note>
            I en drömvärld skulle vi förstås ha en sådan situation där man
            inte behövde slita ut sig utan där man kunde jobba längre nu när
            vi lever längre. Men så länge vi har ett ganska ojämlikt arbetsliv
            kommer det att finnas ganska stora grupper – det handlar inte
            om någon enskild – som kommer att vara utslitna i förtid. Vi ska
            göra allt för att förebygga det och se till att det inte ska vara
            så framåt.
          </note>
          <note>
            Tack för frågan!
          </note>
          <note>
            Anf. 64 BARBRO WESTERHOLM (L) replik:
          </note>
          <note>
            Fru talman! Jag hade väl önskat lite mer konkreta förslag kring
            utveck ­ ling av företagshälsovård och annat. Men jag har också
            en annan fråga. Jag hörde inte ett ljud om tjänstepensionerna.
            De utgör en viktig del av pensionssystemet. Jag satt med i den
            första arbetsgruppen i början av 90 ‑ talet. När vi lade fram
            den form som nuvarande pensionssystem har byggde det också på
            tjänstepensionerna. Jag skulle gärna vilja höra några ord om det.
          </note>
          <note>
            Anf. 65 IDA GABRIELSSON (V) replik:
          </note>
          <note>
            Fru talman! Tjänstepensionen är ju jätteviktig för många, men
            den är minst för dem som har de lägsta lönerna. Det är lättare
            att få en bra tjänste ­ pension om man har en hög utbildning och
            ett jobb med en riktigt bra lön.
          </note>
          <note>
            Annars är tjänstepensionen absolut ett viktigt komplement, och
            det är viktigt att arbetsgivare har kollektivavtal så att man
            får del av detta. Men det är inte tillräckligt för det system
            vi har. Vi ska ha en allmän god pen ­ sion, och vi ska också ha
            en god grundplatta i Sverige. Det har vi inte om man jämför med
            andra nordiska länder.
          </note>
          <note>
            Vi har en lägre grundnivå än många andra länder, och det är det
            som vi vill ändra. Samtidigt vill vi givetvis ändra inkomstpensionen.
            Tjänstepensionen är det svårt för mig som politiker att ändra
            eftersom den är avtalsreglerad.
          </note>
          <note>
            Anf. 66 BARBRO WESTERHOLM (L):
          </note>
          <note>
            Fru talman! För 107 år sedan fick vi vårt första pensionssystem.
            Jämfört med dagens pensioner var det knappt några pengar som det
            gick att leva på. Men det var ändå starten på en väldigt viktig
            utveckling i Sverige.
          </note>
          <note>
            Det hade mest positiva delar, men det hade en nackdel också,
            nämligen att det klöv befolkningen. De som var arbetande blev
            närande, och de som inte arbetade efter att de hade blivit pensionerade
            upplevdes som tärande. Detta har vi fortfarande med oss i dag,
            och det är ett viktigt skäl till den åldersdiskriminering vi ser
            i Sverige och som är mer uttalad i vårt land än i många andra
            länder. Den är faktiskt mest uttalad i välfärdsländer med bra
            pensioner.
          </note>
          <note>
            Vad gör då pensioneringen med människor? Ja, en del tycker ju
            att det är fantastiskt att få lämna arbetslivet och kunna göra
            annat. Men det finns också de som skulle vilja fortsätta.
          </note>
          <note>
            Så är det i dag, och så var det också i mitten av 1950-talet
            då Ivar Lo Johansson, journalist som studerade äldrefrågorna i
            Sverige, menade att det var viktigt att också skapa åldringsyrken
            för att inte förpassa årsrika människor till en påtvingad passivitet.
            År 1952 såg han att människor är olika och har olika behov, och
            detta fångades upp av socialminister Gustav Möller, som vid 70
            års ålder förvägrades att ställa upp som riksdagsledamot för att
            han var för gammal för att tjänstgöra i riksdagen. Att detta har
            hängt med är kanske en orsak till att vi har så pass få årsrika
            människor i riksdagen.
          </note>
          <note>
            Gustav Möller genomförde en utredning, där signalen var att vi
            ska ha ett tryggt pensionssystem för dem som inte orkar arbeta
            längre, men för dem som orkar, vill och kan ska vi inte stänga
            möjligheterna att fortsätta i arbetslivet upp i åldrarna. Sedan
            har samma budskap sänts ut av Socialsty ­ relsen 1981, av Fredrik
            Reinfeldt 2012, tror jag det var, och för ganska precis ett år
            sedan av Delegationen för senior arbetskraft.
          </note>
          <note>
            De som vill och kan ska få fortsätta arbeta, dels för att de
            tycker att det är roligt och meningsfullt, dels för att bidra
            till välfärden i Sverige. Det är därför vi liberaler ser med oro
            på att LO inte vill medverka till en höjning av pensionsåldern.
            Då får vi ju en påfrestning på pensionssystemet. Då räcker nog
            inte 18,5 procent in i systemet, utan det krävs mycket mer om
            vi förhindrar människor att fortsätta i arbetslivet och bidra
            till välfärden högre upp i åldrarna.
          </note>
          <note>
            Nu höjs det hela ju successivt. Men jag tror att med den uppräkning
            som görs – detta är min egen uppfattning – kommer det inte att
            räcka. Vi ska komma ihåg att män nu lever till 80 år ungefär och
            kvinnor till 84 år. När vi införde pensionssystemet 1913 blev
            vi i genomsnitt 56–57 år gamla. Det är en värld av skillnad.
          </note>
          <note>
            I utredningen som Delegationen för senior arbetskraft kom med
            för ett år sedan slog man hål på myterna om hur det är att lägga
            år till livet i arbetslivet. I dag säger professor Ingmar Skoog
            att dagens 70-åringar är lika friska och aktiva som 50-åringarna
            var för 50 år sedan. Vi har inte tagit vara på den positiva hälsoutvecklingen
            i Sverige.
          </note>
          <note>
            Vi måste bejaka att de som vill och kan ska ha möjlighet att
            fortsätta i arbetslivet, och också att fler kan. Det var detta
            som Ida Gabrielssons och min diskussion handlade om. Det handlade
            om att skapa en bättre arbetsmiljö. Tyvärr har arbetsmiljöinsatserna
            halkat efter under senare år. Vi måste alltså återuppväcka en
            aktiv företagshälsovård som verkligen är ute på arbetsplatserna
            och kartlägger på ett helt annat sätt än i dag för att förbättra
            arbetsmiljön.
          </note>
          <note>
            Detta måste också paras med fortbildning. När man börjar i ett
            vård ­ yrke som undersköterska ska man kunna få fortbildning och
            så att säga klättra på en karriärstege som gör att man både orkar
            med och finner lust i de nya arbetsuppgifter som man får. Vi vet
            också att detta att känna sig behövd, inte minst i arbetslivet,
            betyder så mycket för ens hälsa. Det här är inte bara något som
            vi i Sverige har kommit fram till, utan det är något som också
            Världshälsoorganisationen går ut med och kampanjar om.
          </note>
          <note>
            Sedan kommer vi till utgiftsområde 11, som vi diskuterar i dag.
            Det omfattar 42,2 miljarder . N u blev det 375 miljoner mer än
            vad regeringen hade gått fram med, men det kan vara viktiga miljoner
            ändå. Bostadstillägget är det man satsar på. Det är ju det mest
            träffsäkra när det gäller att förbättra ekonomin för dem som har
            väldigt låga pensioner.
          </note>
          <note>
            Vi liberaler hade egentligen velat minska utgiftsområde 11 med
            omkring 500 miljoner till förmån för mer satsningar på bland annat
            skolan. Men så blev det inte.
          </note>
          <note>
            Det som jag vill lyfta fram här under sista minuten av mitt anförande
            är att vi har bytt från ett system där man får pension för de
            15 bästa åren till ett system som är baserat på hela arbetslivsinkomsten.
            Detta gör att det är enormt viktigt att man redan i gymnasiet
            får veta hur viktigt det är att man kommer ut i arbetslivet tidigt
            för att kunna få en bra pension. Jag vill hävda att de politiska
            ungdomsförbunden borde ha detta som en prioriterad fråga i sitt
            arbete, för det är ju ungdomarnas framtid det handlar om.
          </note>
          <note>
            Fru talman! Vi liberaler står bakom vårt särskilda yttrande i
            betänkandet.
          </note>
          <note>
            Anf. 67 KAROLINA SKOG (MP):
          </note>
          <note>
            Fru talman! En trygg, frisk och faktiskt glädjerik ålderdom är
            en oerhört viktig del av ett fungerande välfärdssamhälle. Och
            det går inte att komma ifrån att en säker inkomst, att veta vilken
            inkomst man får och att den är trygg och räcker till det som ett
            gott liv kräver, är en helt väsentlig del. Det är det som vi debatterar
            här i dag.
          </note>
          <note>
            Sverige har ett i grunden välfungerande pensionssystem. Men skillnaderna
            inom systemet är större än vad Miljöpartiet tycker är rimligt.
            Vi har grupper inom systemet – inte minst handlar det om kvinnor
            – som i dag inte har den trygghet som man ska kunna förvänta sig
            i ett land som Sverige. Dessa människor lever med d en otrygghet
            som ekonomisk knapphet ger. Det påverkar deras hälsa och livskvalitet.
          </note>
          <note>
            För att komma till rätta med dessa problem måste vi självklart
            jobba långsiktigt och brett mellan partierna här i riksdagen.
            Men vi måste också kunna göra kortsiktiga förändringar här och
            nu. Regeringen har valt att i flera steg höja bostadstillägget
            och att förändra det. Det är en klok åtgärd, eftersom det har
            en väldigt god träffsäkerhet. Det når dem med lägst inkomst. Och
            ytterligare steg tas i denna budget. Det är en klok åtgärd kortsiktigt.
            Men samtidigt behöver vi jobba inom och utanför pensionssystemet
            för att säkra och skapa en ännu bättre grundnivå, som inte minst
            fångar upp kvinnorna som har jobbat mycket men inte i alla delar
            fått tillbaka det i lönekuvertet och senare i en trygg pension.
          </note>
          <note>
            Här har vi strukturella problem i vårt samhälle som syns i pensionssystemet.
            Och vi kan inte vrida tillbaka tiden och ändra normerna för arbete
            decennier tillbaka, utan vi måste hantera konsekvenserna.
          </note>
          <note>
            Ett värdesäkert grundskydd för dem som inte har någon eller som
            har låg inkomstgrundad pension är ett oerhört viktigt mål som
            partierna är överens om. Jag hoppas att vi framöver ska kunna
            hitta ett konstruktivt samarbete för att hantera detta och faktiskt
            enas. Det har gjorts sådana försök. Det har varit lite trögt.
            Men jag tänker att eftersom lösningen finns där måste vi ha en
            optimism i dessa delar.
          </note>
          <note>
            Fru talman! Jag är övertygad om att i den valrörelse som vi har
            framför oss kommer pensionärerna att nämnas ofta i högtidstal,
            i löften och i valutspel. Jag vill uppmana dem som lyssnar på
            denna debatt att säkra upp lite grann inför den anstormning av
            förslag som kan komma och tänka att för att dessa förslag ska
            bli verklighet krävs det att partierna i denna kammare faktiskt
            klarar av att samarbeta och prata med varandra och hittar en konstruktiv
            samtalston. Det är inte något block eller något parti här som
            genom fagra löften kan lösa de strukturella problem som vi har,
            utan vi måste sätta oss ned och hantera de strukturella problemen.
          </note>
          <note>
            En annan oerhört viktig del av en god ålderdom är den aspekt
            som tidigare talare så förtjänstfullt tog upp, nämligen att också
            sikta på ett arbetsliv där människor orkar hela vägen och där
            många orkar och vill arbeta även efter att de fyllt 65 år. Då
            är en möjlighet att ställa om under livet något helt avgörande.
            Det har vi i Miljöpartiet försökt lyfta fram under lång tid, alltså
            att vi måste planera för ett arbetsliv där man gör förändringar
            – där man har möjlighet att ta steg inom sitt yrke eller byta
            yrke. Vi har drivit olika typer av reformer för att möjliggöra
            detta.
          </note>
          <note>
            Nu är vi oerhört glada över att parterna på arbetsmarknaden har
            enats om ett kraftfullt omställningsstöd. Om vi hade kallat det
            friår hade det väckt förskräckelse. Men nu är jag glad att det
            fått ett annat namn och bred förankring på arbetsmarknaden så
            att idéerna bakom Miljöpartiets reform om friåret kan bli genomförda.
            Det handlar om att man ska ha en egenmakt som anställd eller som
            företagare att kunna utbilda sig och göra förändringar i arbetslivet.
            Jag är övertygad om att det gör att fler kommer att orka jobba
            under hela arbetslivet och efter 65 år, för det kommer att behövas
            framöver för välfärden och för mångas hälsa. Det är därför ett
            gott steg för att kunna säkra ett gott pensionssystem framöver.
          </note>
          <note>
            Men självklart är det en massa andra delar som också behövs.
            I detta sammanhang tycker jag att det är viktigt att nämna dem
            som blir tvingade att lämna arbetslivet i förtid under långa eller
            korta perioder och då lever under perioder med sjukersättning
            eller andra typer av ersättningar.
          </note>
          <note>
            Här har vi ett systemfel i vår ekonomi. Dessa grupper har under
            lång tid halkat efter. Lönerna har stigit i samhället, skatten
            har sänkts för dem som tjänar bra och för dem som tjänar medelbra
            och kapitalinkomsterna har ökat i samhället. Men inkomsterna för
            den grupp som lever på olika typer av ersättningar kopplat till
            en sjukdom eller en funktionsnedsättning har stått still. Samtidigt
            har det som de ska köpa i butiken och hyrorna gått upp. Det gör
            att dessa människor har halkat efter. Detta är en grupp som vi
            behöver ge mer uppmärksamhet framöver och stärka deras ekonomi.
            Ett första steg är att de självklart inte ska betala mer i skatt
            än de som har ett förvärvsarbete. Det är en anomali som ingen
            borde acceptera.
          </note>
          <note>
            Här har regeringen gått fram med en lösning för att ta bort denna
            skillnad. Men vi beklagar djupt att M, KD och SD väljer att återinföra
            en skillnad i beskattning mellan dem som har sjukersättning och
            dem som arbetar. Jag tror att det undergräver förtroendet för
            systemet och viljan att betala skatt. Det är inte rimligt att
            den som är sjuk betalar mer i skatt än den som är frisk och kan
            arbeta. Det är inte så vi bygger välfärd och trygghet för ett
            samhälle som håller samman. Där behöver vi återkomma och ta bort
            även den skillnaden framöver. Jag hoppas att det kommer att finnas
            en majoritet i denna riksdag för det.
          </note>
          <note>
            Fru talman! Jag hänvisar till Miljöpartiets och Socialdemokraternas
            särskilda yttrande.
          </note>
          <note>
            (Applåder)
          </note>
          <note>
            Anf. 68 HANS EKLIND (KD) replik:
          </note>
          <note>
            Fru talman! Jag hade inte tänkt begära replik på Karolina Skogs
            anförande. Det var alldeles i slutet av hennes anförande som jag
            gjorde det. Även om vi nu diskuterar pensioner säger riksdagsledamoten
            att hon beklagar djupt att vi har lagt fram en budget som har
            vunnit riksdagens gehör där vi sänker skatten lite extra för att
            lösa långtidsarbetslösheten. Det är det som händer.
          </note>
          <note>
            När det gäller dem som har sjuk- och aktivitetsersättning höjer
            vi garantinivån med 800 kronor. Vi sänker skatten med 850 kronor.
            Men vi sänker skatten ännu lite extra för att komma till rätta
            med långtidsarbetslösheten. Då säger riksdagsledamoten att hon
            beklagar detta djupt.
          </note>
          <note>
            Min fråga är: Vad är det riksdagsledamoten beklagar och som hon
            blir så upprörd över att hon använder den typen av uttryck? Jag
            studsade till, och därför begärde jag replik.
          </note>
          <note>
            Anf. 69 KAROLINA SKOG (MP) replik:
          </note>
          <note>
            Fru talman! Jag tackar för möjligheten att få förklara denna
            skillnad i synsätt som uppenbarligen finns mellan olika partier
            här i riksdagen.
          </note>
          <note>
            Miljöpartiet – jag vet att jag har flera andra partier med mig
            – tycker att man ska betala skatt efter förmåga. Då är det naturligt
            att den som är frisk, kan jobba mycket och tjänar bra betalar
            lite mer i skatt än de som har väldigt låga inkomster och kanske
            har en sjukersättning. Det blir en anomali i hela systemet om
            den som förvärvsarbetar betalar mindre i skatt än den som har
            sjukersättning. Det är en systemsyn som vi har.
          </note>
          <note>
            När man gör som M, KD och SD väljer att göra, att man sänker
            skatten lite mer för dem som har ett förvärvsarbete, skapar man
            ett i våra ögon dåligt system.
          </note>
          <note>
            Detta är också någonting som de organisationer som företräder
            till exempel dem som lever med långvarig funktionsnedsättning
            har uppmärksammat under lång tid. Det är en orättvisa som de upplever
            som väldigt dålig. Vi har valt att lyssna på dem.
          </note>
          <note>
            Vi är glada att vi gemensamt tar bort det som i debatten brukar
            kallas funkisskatten. Men det är väldigt synd att det samtidigt
            återförs en ny skillnad i detta sammanhang. Jag uppfattar att
            det är olika synsätt som tar sig uttryck i hur vi utformar beskattningen.
          </note>
          <note>
            Anf. 70 HANS EKLIND (KD) replik:
          </note>
          <note>
            Fru talman! Så kom det till slut – ordet ”funkisskatt”.
          </note>
          <note>
            Anledningen till att jag begärde ordet är att jag tycker att
            det är viktigt att de som eventuellt står och lyssnar på den här
            debatten är klara över en sak: Vi inför ingen skatt över huvud
            taget. Vi sänker skatten. Vi höjer garantiersättningen för dem
            som har sjuk- och aktivitetsersättning. Vi gör egentligen exakt
            samma sak som Socialdemokraterna och Miljöpartiet hade tänkt göra
            med sin budgetproposition.
          </note>
          <note>
            Det vi dock gör utöver det är att vi sänker skatten lite ytterligare,
            för att lösa detta med långtidsarbetslösheten. Vi har snart 200
            000 personer som är fast i långtidsarbetslöshet. Det finns ingenting
            som hotar all den välfärd som jag vet att både jag och Karolina
            Skog tycker är viktig som att det finns människor som tvingas
            vara arbetslösa. Det är nämligen så jag ser det: Människor som
            är arbetsföra vill jobba. När de inte kan det måste vi slå till
            med alla åtgärder som är möjliga, och det är det vi har gjort.
          </note>
          <note>
            Anf. 71 KAROLINA SKOG (MP) replik:
          </note>
          <note>
            Fru talman! För den som lyssnar tror jag att detta inte är helt
            lätt att följa med i, för det är flera förändringar som görs.
            Därför är det bra att få en replik, så att vi får ge samma bild.
          </note>
          <note>
            Jag har inget annat att säga om det som görs. Först gör vi en
            förändring, som riksdagen verkar överens om, och tar bort den
            så kallade funkisskatten. M, KD och SD väljer dock att göra en
            annan förändring, som skapar en ny orättvisa. Det beklagar jag,
            och det beklagar Miljöpartiet. Vi kommer framöver att återkomma
            och hitta en metod för att ta bort den skillnaden.
          </note>
          <note>
            Här är en annan skillnad: Jag tror inte att lösningen på långtidsarbetslösheten
            i Sverige ligger i skattesänkningar. Jag tror att det är en otroligt
            naiv syn. Självklart ska det finnas rätt stöd och rehabilitering
            för att hitta en väg framåt; det är så människor blir friska igen,
            så att de kan arbeta. Det är det vi ska göra mer av.
          </note>
          <note>
            (Applåder)
          </note>
          <note>
            Anf. 72 KATARINA BRÄNNSTRÖM (M):
          </note>
          <note>
            Fru talman! När man ska tala om äldres ekonomi i den här kammaren
            är det lätt att endast fokusera på dem som har det allra sämst
            – de som av olika skäl har en låg pension. Det handlar om dem
            som har arbetat för lite eller inte alls.
          </note>
          <note>
            Vi bör poängtera att de allra flesta pensionärer har det bra
            i Sverige, enligt Pensionsmyndigheten som ansvarar för detta.
            De klarar sig på sin pension, och de har ett bra liv. De är alltså
            nöjda med sin pension. Det är också så, vilket jag tycker att
            vi ska berätta, att var femte pensionär – det vill säga 20 procent
            av alla pensionärer – faktiskt fick det bättre den dagen de gick
            i pension än vad de hade det innan dess. Det kan till exempel
            gälla dem som har kommit till Sverige och som inte har arbetat
            här, som inte har arbetat tillräckligt eller som inte har arbetat
            alls. För första gången får de en egen inkomst.
          </note>
          <note>
            Vi kan konstatera att det är arbete som är nyckeln till en god
            ekonomi på äldre dagar: Ju mer vi arbetar, desto högre pension
            får vi. Det är en ganska enkel ekvation. Det är därför mycket
            viktigt att det ska löna sig att ha arbetat. Alla de som på olika
            sätt har varit med och byggt Sverige ska känna att deras ansträngning
            genom livet har varit värd någonting. Därför är det viktigt att
            vi håller koll på balansen i de olika ekonomiska satsningar som
            görs för äldre.
          </note>
          <note>
            Det måste finnas ett respektavstånd mellan inkomstpension för
            den som har arbetat och garantipension och andra olika stöd som
            den som inte har arbetat på samma sätt kan få. För detta har vi
            ett stabilt pensionssystem i Sverige, vilket vi ska vara rädda
            om. Många andra länder ser med viss avund på att vi har ett så
            stabilt system.
          </note>
          <note>
            Det finns dock en grupp som drabbas, och det är de – oftast kvinnor
            – som har arbetat deltid. De har tagit hand om barn och familj,
            oftast parallellt med ett ganska tufft arbete. De kanske har varit
            hemma några år när barnen va r små. Lever de sedan dessutom ensamma
            på äldre dagar – ja, då är ju inte marginalerna stora.
          </note>
          <note>
            För dessa har vi de senaste året höjt grundskyddet med både garanti
            ­ pension och bostadstillägg. Härom har vi i Pensionsgruppen varit
            överens, och det är rimligt att vi har gjort dessa höjningar.
            Vi moderater har dess ­ utom i flera år velat sänka skatten för
            just gruppen med lägst pensioner. Varför betala en massa i skatt
            till staten när du knappt har till livets nöd ­ vändigheter? Den
            frågan har vi inte fått svar på.
          </note>
          <note>
            Varför har då kvinnor lägre pension? Måste det vara så? Nej,
            det måste det inte. Men det är ju så att jämställdheten stannar
            upp när det första barnet föds . Kvinnor är hemma längre; de tar
            ut mer av föräldraledigheten. De tar större ansvar för familj
            och barn, arbetar mindre och vabbar mer. Just detta har en avgörande
            betydelse för pensionens storlek när man blir äldre. Det kanske
            inte är någonting man tänker på just då, men så är det. Dessutom
            har kvinnor lägre lön.
          </note>
          <note>
            För att något jämna ut de ekonomiska skillnaderna mellan män
            och kvinnor är grundskyddet centralt för pensionärer med låg inkomst.
            Det går också till stor del till kvinnor, som ofta har en lägre
            pension än männen. Mer behöver dock göras här. Vi behöver även
            se till att göra mer för att öka jämställdheten mellan män och
            kvinnor när det kommer till pensionen. Här har Pensionsgruppen
            ett uppdrag, och vi får hoppas att det kommer förslag därifrån.
          </note>
          <note>
            Vi måste också motverka ålderism. Vi måste ta vara på den erfarenhet
            och kunskap som äldre har. Därför är det angeläget både med bättre
            arbetsvillkor och med en bättre arbetsmiljö, för att äldre ska
            kunna, orka och vilja vara med och bidra längre upp i åren. Många
            kan och vill arbeta efter pensionen, men i många fall är det faktiskt
            helt omöjligt – i statlig och kommunal tjänst måste du gå hem
            när du har fyllt 67. Detta bör och ska ändras.
          </note>
          <note>
            Fru talman! Det är sant att Sverige behöver en ny kurs och att
            vi behöver få ordning på Sverige. Det är så mycket som har gått
            snett, och jag som tillhör den grupp som är lite äldre känner
            faktiskt inte igen det Sverige vi en gång hade när jag tittar
            på det vi har i dag.
          </note>
          <note>
            Därför är det glädjande att Moderaternas, Kristdemokraternas
            och Sverigedemokraternas gemensamma budgetalternativ kommer att
            styra Sveriges finanser nästa år. Vi vill få ordning på de mest
            akuta samhällsproblemen i stället för att till exempel lägga miljarder
            på mer betald ledighet, vilket familjeveckan var ett exempel på.
          </note>
          <note>
            Jag vill påpeka att pensionärerna är en prioriterad grupp i Moderaternas,
            Kristdemokraternas och Sverigedemokraternas budget. Det är så
            viktigt att äldre ska kunna vara trygga på alla sätt – att de
            ska kunna leva ett aktivt liv och ha inflytande över sin vardag.
            Det innebär också bättre villkor för äldre, och det har vi i vår
            budget. Vi gör det bland annat på två sätt.
          </note>
          <note>
            Vi sänker skatten för Sveriges pensionärer med 4,2 miljarder.
            Det absolut snabbaste, säkraste och mest rättvisa sättet att stärka
            ekonomin för pensionärer är nämligen just att sänka skatten. Det
            är enkelt att förstå, det ger resultat direkt och det är mycket
            mindre krångligt än alla former av tillägg som regeringen vill
            göra.
          </note>
          <note>
            Vi höjer dessutom bostadstillägget för pensionärer med 200 kronor
            i månaden. Vi avsätter alltså 375 miljoner mer än vad regeringen
            gör på grund av detta, och vi föreslår också ytterligare höjningar
            av bostadstillägget framöver.
          </note>
          <note>
            Jag vill här även nämna Pensionsgruppens betydelse för beslut
            kring pensioner och villkor för äldres ekonomi. Pensionsgruppen
            har varit välfungerande under många år, men tyvärr har det knakat
            de senaste åren. Vi har dock en pensionsöverenskommelse från 2017
            som fortfarande gäller.
          </note>
          <note>
            Det vi väntar på när det gäller beslut är bland annat valfriheten
            i premiepensionssystemet. Det handlar om den valfrihet jag har
            att själv välja fonder för 2,5 procent av pensionsavgiften, vilket
            har gjort att avkastning ­ en är mycket högre – ibland upp till
            sju gånger. Den valfriheten är väldigt viktig och något vi har
            kämpat för.
          </note>
          <note>
            Detsamma gäller pensionsåldershöjningarna, som fullt ut ska säkerställa
            framtida pensionssystem. Vi lever ju allt längre för varje dag
            som går. Vi är överens om att vi måste arbeta mer och längre upp
            i åren för att skydda våra framtida pensionsutbetalningar, men
            än har vi inte sett några färdiga beslut om detta.
          </note>
          <note>
            Fru talman! Det är också bra att det särskilda undantag som fortfarande
            gäller och som ger flyktinginvandrare rätt att automatiskt få
            full garantipension samt sjuk- och aktivitetsersättning ska avskaffas
            från år 2023. Det är detta som står i Moderaternas, Kristdemokraternas
            och Sverigedemokraternas gemensamma budget. Har man inte arbetat
            är det ju inte rimligt att man kan få så hög ersättning. Samma
            regler ska gälla för alla, och utgångspunkten ska vara att man
            är med och bidrar.
          </note>
          <note>
            Jag yrkar bifall till förslaget i betänkandet SfU2.
          </note>
          <note>
            (Applåder)
          </note>
          <note>
            Anf. 73 JULIA KRONLID (SD):
          </note>
          <note>
            Fru talman! Vi debatterar i dag socialförsäkringsutskottets betänkan
            ­ de 2 inom utgiftsområde 11 Ekonomisk trygghet vid ålderdom.
            Det är med glädje som jag – för första gången, tror jag, under
            alla mina år i riksdagen – kan säga att jag yrkar bifall till
            utskottets förslag till budget. Det är ju stort!
          </note>
          <note>
            För oss i Sverigedemokraterna är det grundläggande i vår socialkonservativa
            politiska inriktning att Sverige ska vara ett land med en stark
            välfärd där vi behandlar dem som arbetat, slitit och byggt upp
            det här landet med vördnad och respekt. Sveriges pensionärer förtjänar
            inte bara en pension som nätt och jämnt går att överleva på utan
            en pension som gör att de kan leva ett gott liv och ha det bra.
            Det är ovärdigt och oacceptabelt att det i dag finns äldre som
            lever på existensminimum.
          </note>
          <note>
            Det är fint att höra Socialdemokraternas representant stå och
            prata varmt om att stärka pensionerna, men det är ju ni i Socialdemokraterna
            som har styrt det här landet i många år nu. Ni har haft möjlighet
            att stärka pensionerna och göra mycket mer.
          </note>
          <note>
            Väldigt mycket mer behöver göras för att stärka pensionerna för
            vårt lands pensionärer, som arbetat och slitit ett helt liv. Sverigedemokraterna
            anser att det är av stor vikt att pensionsavsättningarna långsiktigt
            stärks. Genom att växla mellan en lägre allmän löneavgift och
            högre pensions ­ avsättningar inom arbetsgivaravgifterna skulle
            det gå att uppnå högre pen ­ sioner och samtidigt undvika att
            företagarna drabbas av högre skatter. Det är fullständigt orimligt
            att man i dag får ut så lite av sin lön, och detta måste långsiktigt
            åtgärdas.
          </note>
          <note>
            Samtidigt, fru talman, är det skamligt för vårt land att vi har
            personer som lever på existensminimum – detta är de personer som
            har de lägsta pensionerna – och det är av stor vikt att stärka
            ekonomin också för dem. Ingen ska behöva oroa sig för att inte
            ha råd med sin medicin, sin hyra eller, framöver, de skyhöga elräkningarna.
          </note>
          <note>
            Utöver att man inte ska behöva oroa sig för sin överlevnad tycker
            vi att pengarna också ska räcka till att köpa en julklapp till
            sina barnbarn, ta en fika med sina väninnor eller – vilket min
            farmor uppskattade väldigt mycket att göra när hon levde – någon
            gång ibland kunna köpa sig ett nytt klädesplagg och faktiskt få
            göra sig lite fin.
          </note>
          <note>
            Eftersom bostadstillägget är inkomstprövat mot i princip alla
            inkomster och mot förmögenhet är det ett mycket träffsäkert bidrag
            och en bra reform för att förbättra för de pensionärer som har
            de minsta ekonomiska marginalerna. Dessa pensionärer är inte sällan
            kvinnor. Reformen bidrar också till att fler äldre har råd att
            flytta till trygghetsboenden med gemenskapsmöjligheter.
          </note>
          <note>
            Fru talman! Regeringen har i budgetpropositionen föreslagit att
            bostadskostnadstaket i bostadstillägget höjs till 7 500 kronor
            per månad för den som är ogift och till 3 750 kronor per månad
            för den som är gift. Vidare föreslår regeringen att konsumtionsstödet,
            det vill säga den del av bostadstillägget som inte är direkt kopplad
            till bostadskostnadens storlek, höjs med 200 kronor för den som
            är ogift och med 100 kronor för den som är gift från och med den
            1 januari 2022. Detta är såklart positivt och något som vi ställer
            oss bakom.
          </note>
          <note>
            En majoritet i utskottet ställer sig bakom budgetförslaget från
            oss s ve ­ rigedemokrater, moderater och k ristdemokrater och
            föreslår att konsum ­ ­ tionsstödet inom bostadstillägget utöver
            den höjning som regeringen före ­ slag it ska höjas med ytterligare
            200 kronor i månaden för ensamstående och 1 00 kronor i månaden
            för sammanboende fr ån och med den 1 augusti 2022. För detta satsas
            375 miljoner kronor mer jämfört med regeringens budget.
          </note>
          <note>
            Utöver detta ställer sig den gemensamma budgeten från Moderaterna,
            Kristdemokraterna och Sverigedemokraterna bakom regeringens anslagsfördelning
            för 2022.
          </note>
          <note>
            I det gemensamma budgetförslaget från Sverigedemokraterna , Moderaterna
            och Kristdemokraterna sänker vi också skatten ytterligare på pen
            ­ sionerna för att stärka ekonomin även för dem som har arbetat
            ett långt liv och som kanske inte omfattas av förstärkningen av
            bostadstillägget . För den som tjänar cirka 13 000 i månaden kan
            detta innebära en förstärkning på 1 800 kronor. Det här är en
            väldigt viktig reform.
          </note>
          <note>
            Jag hann inte trycka in mig för replik på Miljöpartiets anförande,
            men jag vill verkligen förtydliga att vi i den gemensamma budget
            som nu har vunnit majoritet sänker skatten för dem som har sjuk-
            och aktivitetsersättning. Vi stärker också bidragsnivån. Sverigedemokraterna
            har i flera års tid föreslagit en höjning av garantinivån inom
            sjukförsäkringen, men det har både Miljöpartiet och Socialdemokraterna
            röstat nej till.
          </note>
          <note>
            Jag är väldigt stolt över att denna budget stärker ekonomin för
            dem med sjuk- och aktivitetsersättning. Jag vill inte att det
            ska finnas någon som helst missuppfattning om det, för detta är
            en väldigt viktig reform.
          </note>
          <note>
            Vi kommer att debattera ännu mer om sjukförsäkringen på onsdag.
          </note>
          <note>
            I den gemensamma budgeten anser vi i utskottet därutöver att
            de särskilda undantag som gäller för flyktinginvandrare när det
            gäller kvalificering till garantipension samt sjuk - och aktivitetsersättning
            ska avskaffas 2023. Vi anser att samma regler ska gälla för alla
            och att det inte är rimligt att man kan tillgodoräkna sig tid
            i hemlandet för att uppfylla kraven för garantipension. Detta
            skulle innebära en besparing på 800 miljoner kronor 2023 och 900
            miljoner 2024 .
          </note>
          <note>
            Fru talman! Sammantaget är jag stolt över att stå bakom en budget
            som stärker ekonomin för landets pensionärer mer än vad regeringens
            budget skulle ha gjort. Detta är väldigt viktigt.
          </note>
          <note>
            Jag vill önska alla våra pensionärer runt om i landet en fortsatt
            glad lucia och en riktigt god jul.
          </note>
          <note>
            Jag hoppas verkligen att smittspridningen under denna långa och
            svåra pandemi håller sig i schack så att vi alla kan få fira jul
            med gemenskap och så att våra äldre denna jul kan få träffa sina
            barn och barnbarn. Läget är ju fortfarande osäkert, men i dag
            är det ändå lucia, som kommer med ljusets budskap. Jag hoppas
            att vi går mot ljusare tider.
          </note>
          <note>
            Jag önskar alla en fortsatt glad luciadag.
          </note>
          <note>
            Anf. 74 KAROLINA SKOG (MP) replik:
          </note>
          <note>
            Fru talman! Eftersom Julia Kronlid valde att apostrofera mig
            i sitt anförande vill jag passa på att ställa en fråga som är
            ganska enkel, så att detta blir tydligt för dem som lever på sjuk-
            och aktivitetsersättning.
          </note>
          <note>
            Är det så att med den budget som Moderaterna, Kristdemokraterna
            och Sverigedemokraterna har tagit fram kommer de som har sjuk-
            och aktivitetsersättning att betala mer i skatt än personer som
            förvärvsarbetar och tjänar mer?
          </note>
          <note>
            Anf. 75 JULIA KRONLID (SD) replik:
          </note>
          <note>
            Fru talman! För att besvara frågan tycker jag att vi ska gå till
            vad den här budgeten faktiskt gör för dem som har sjuk- och aktivitetsersättning.
          </note>
          <note>
            Det låter som att Karolina Skog vill få det till att man ska
            betala mer i skatt med den här budgeten än vad man gör i dag,
            men så är det ju inte. Den här budgeten bidrar till att vi sänker
            skatten med närmare 10 000 per år. Vi höjer också garantinivån.
            Den här budgeten från Moderaterna, Kristdemokraterna och Sverigedemokraterna
            stärker ekonomin avsevärt för dem som har sjuk- och aktivitetsersättning.
          </note>
          <note>
            Därtill gör vi ytterligare ett jobbskatteavdrag. Det har Socialdemokraterna
            också gjort tidigare i historien. Det handlar inte om någon princip
            eller om att man tycker att det är rätt eller fel att den ena
            ska betala mer eller mindre i skatt.
          </note>
          <note>
            Jag tycker att ett jobbskatteavdrag är en rimlig reform, och
            jag ser ingenting konstigt med detta. Det var också väldigt viktigt
            att sänka skatten; den var alldeles för hög som den var tidigare.
            Skillnaden var för stor. Nu minskar vi skillnaden. Det tycker
            jag är väldigt viktigt och bra.
          </note>
          <note>
            Vi höjer ju också bidragsnivån för att stärka ekonomin ytterligare.
          </note>
          <note>
            Anf. 76 KAROLINA SKOG (MP) replik:
          </note>
          <note>
            Fru talman! Det är bra att vi i riksdagen nu är överens om att
            ta bort funkisskatten. Det är ett initiativ som kommer från regeringen,
            och det är bra att ni har hakat på. Men det är relevant att kunna
            svara på frågan om hur den budget man lägger fram påverkar olika
            grupper när man tittar på dem.
          </note>
          <note>
            Den budget som Sverigedemokraterna varit med om att ha tagit
            fram inför en skillnad för dem som har lägre inkomst genom sjuk-
            och aktivitetsersättning. De ska betala mer skatt än den som tjänar
            mer pengar genom lön. Det bör Julia Kronlid kunna bekräfta. Det
            går att läsa väldigt tydligt i budgeten.
          </note>
          <note>
            Anf. 77 JULIA KRONLID (SD) replik:
          </note>
          <note>
            Fru talman! Det stämmer att vi inför ett ytterligare jobbskatteavdrag
            som gynnar dem som arbetar lite extra. Men samtidigt är en av
            de största ekonomiska reformerna i budgeten att stärka ekonomin
            för dem med sjuk- och aktivitetsersättning.
          </note>
          <note>
            Det är någonting som vi har föreslagit under flera år. Även innan
            den gemensamma budgeten och innan regeringen kom med förslaget
            har vi tjatat om och föreslagit att höja garantinivån. Det har
            Miljöpartiet tillsammans med Socialdemokraterna röstat nej till.
            Men det är bra att ni äntligen lyssnar till vårt förslag om att
            höja nivåerna. De har varit alldeles för låga.
          </note>
          <note>
            Anf. 78 HANS EKLIND (KD):
          </note>
          <note>
            Fru talman! Kristdemokraternas politik på det här området kan
            enkelt sammanfattas med att vi vill se en bra pension för både
            dagens och framtidens pensionärer. När vi ser att pensionerna
            för vissa inte är tillräckliga föreslår vi åtgärder för att rätta
            till det. Ska vi klara detta måste vi samtidigt vinnlägga oss
            om att vi har ett långsiktigt tänk så att inte åtgärder här och
            nu hotar kommande generationers rätt till att även de få bra pensioner.
          </note>
          <note>
            Kristdemokraterna värnar därför det pensionssystem som Sverige
            har. Det är ett i grunden bra system. För de partier som är satta
            att förvalta det pensionssystemet gäller det att justera bristerna
            så att de kan avföras men samtidigt akta sig för att blanda ihop
            statsbudgeten med pensionssystemet. Det var nämligen en av de
            viktiga grundreglerna när man en gång på 90 ‑ talet sjösatte det
            för att pensionssystemet ska hålla över tid.
          </note>
          <note>
            Nu kommer det rejäla förbättringar för nästa år för pensionärerna.
            Statsrådet Ardalan Shekarabis budskap i morse på morgon-tv var:
            ”Nästa år är pensionärernas år.” Det är gott att få det betyget
            att just pensionärerna är vinnare när riksdagen biföll det budgetförslag
            som Kristdemokraterna, Moderaterna och Sverigedemokraterna förhandlat
            fram.
          </note>
          <note>
            Jag är inte förvånad över att just pensionärerna blev vinnare
            i budgetförslaget, för Kristdemokraterna satt med vid förhandlingsbordet.
            Möjligheten att som senior få leva ett aktivt och tryggt liv har
            många gånger just med ekonomin att göra. Vi sänker därför skatten
            för landets pensionärer med 4,2 miljarder kronor, och för att
            stärka de pensionärer som har allra sämst pensioner och de sämsta
            ekonomiska marginalerna höjer vi bostadstillägget med 0,9 miljarder
            kronor.
          </note>
          <note>
            Fru talman! Den här budgeten har också en annan väldigt stark
            fördel. Vi förstår nämligen att pengar inte är allt. Därför finns
            det också med en satsning på att bryta de äldres ensamhet. Det
            handlar om att hitta vägar för att bryta den ensamhet och isolering
            som många äldre tvingas leva i. Det har jag sett på nära håll
            under mina år som församlingsherde och präst.
          </note>
          <note>
            Det var avgjort ett av de absolut viktigaste skälen till att
            jag åter blev aktiv inom politiken. De oräkneliga samtal jag haft
            med äldre men också med anhöriga som bott på sådana avstånd att
            de inte har kunnat träffa sin gamla mamma och pappa har skapat
            en stor beslutsamhet hos mig att forma ett samhälle där äldre
            ska känna trygghet och värdighet.
          </note>
          <note>
            I Sverige har det tyvärr länge varit tyst kring den problematiken.
            Den tystnaden beror säkert på många olika saker. Jag tror att
            nånannanismen, som jag kallar den för, är ett väldigt viktigt
            skäl. Det är alltid någon annan som ska lösa detta.
          </note>
          <note>
            Vi har ett statsindividualistiskt samhälle där det inte är normalt
            att sträcka fram en hjälpande eller välkomnande hand. De äldres
            ensamhet och utsatthet kan vi bara rå på om vi aktiverar civilsamhället.
            Jag är väldigt stolt över att det finns med en sådan satsning.
          </note>
          <note>
            Fru talman! Denna budget var nu ingen engångshändelse. Det kan
            vara på sin plats att påminna om att vi under alliansregeringarnas
            tid sänkte skatten fem gånger för pensionärerna. Vi höjde bostadstillägget
            tre gånger. Tillsammans med Moderaterna förhandlade vi kristdemokrater
            och fick stöd av Sverigedemokraterna under det allra första året
            av den här mandat ­ perioden. Det gällde alla pensionärer och
            inte bara dem som hade en pen ­ sion på 17 200 kronor eller mer,
            för det var förslaget. Alla pensionärer, även de med låga pensioner,
            fick del av skattesänkningarna.
          </note>
          <note>
            I samma budget tog vi bort den särskilda löneskatten för äldre
            som Löfvenregeringen införde. Det var de facto en extraskatt på
            pensionärer som både kan och vill fortsätta att jobba som sjuksköterska,
            lärare och så vidare.
          </note>
          <note>
            Fru talman! Att bygga ett samhälle där alla kan åldras i trygghet
            och värdighet är ett angeläget mål för oss kristdemokrater. Ett
            land som vårt kan i hög grad bedömas utifrån samhällets respekt
            för , tillvaratagande av och omsorg om den äldre generationen.
            Därför är god vård, ett behovs ­ anpassat boende och små gemenskaper
            hela livet någonting vi menar är en självklarhet att erbjuda.
          </note>
          <note>
            I pandemins spår har vi förutom den ofrivilliga ensamheten bland
            äldre också uppmärksammats, inte minst via Coronakommissionen,
            på att arbetsförhållandena och anställningstryggheten inom äldreomsorgen
            måste förbättras.
          </note>
          <note>
            Därför är det också viktigt att nämna att i den gemensamma budgeten
            med moderater och sverigedemokrater har vi kristdemokrater också
            sett till att det finns reformer och resurser för ökad personalkontinuitet
            och medicinsk kompetens inom äldreomsorgen. Exempelvis ser vi
            till att det ska bli minskad användning av så kallade delade turer
            inom äldreomsorgen. Jag yrkar bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 9 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2021/22:SfU3
          </note>
          <note>
            Utgiftsområde 12 Ekonomisk trygghet för familjer och barn (prop.
            2021/22:1 delvis)
          </note>
          <note>
            föredrogs.
          </note>
          <note>
            Anf. 79 EMILIA TÖYRÄ (S):
          </note>
          <note>
            Fru talman! Socialdemokraterna deltar inte i riksdagens beslut
            om SfU3 med tanke på att vårt förslag föll i finansutskottets
            behandling. Därför hänvisar jag till vårt yttrande, så att jag
            inte glömmer bort det.
          </note>
          <note>
            Sedan 2014 – det är nu ganska många år – är jag tjänstledig från
            mitt jobb som terminalarbetare i Kiruna. Jag tillhör skiftlag
            två, som i går kväll slutade jobba sin eftermiddagsvecka. De har
            nu gått in på inarbetad tid. Det är vad vi brukade kalla för ledigvecka.
            Det kan tänkas vara favoritveckan på jobbet.
          </note>
          <note>
            På jobbet ankomstsynar vi tåg, vi lastar tåg, vi lossar tåg,
            vi växlar tåg, vi klargör lok och vi avgångssynar tåg. Vagnarna
            väger 20 ton styck och fylls med 100 ton malm. Ett tåg väger alltså
            över 8 000 ton för dessa 68 vagnar – som sedan dras av världens
            starkaste ellok, Iore. Det är rätt viktigt att tågen är i bra
            skick när de ska fraktas från gruvan i Kiruna till hamnen i Narvik.
            Vi jobbar förmiddagar, eftermiddagar, nätter, helger och till
            och med – hemska tanke – julaftnar. Vårt skiftschema tar inte
            hänsyn till annat än veckonummer och rullar på med femveckorsintervall.
          </note>
          <note>
            Innan jag blev tjänstledig från mitt jobb som bangårdstroll bestod
            min familj av den jag föddes in i och min fina hund Hemi. Jag
            hade däremot många arbetskamrater som hade sambor, äkta män, hustrur
            och barn – kanske inte alltihop samtidigt. Vår skiftform var rätt
            bra om ens partner jobbade dagtid eller hade samma skiftform men
            andra veckor. Det möjliggjorde mer tid med barnen och längre sammanhållen
            ledighet. Beroende på vilken chef vi hade för tillfället var det
            olika lätt att få ledigt för att ungarnas skola inte höll öppet.
          </note>
          <note>
            Fru talman! I mina tidigare arbeten var det inte lika enkelt
            att pussla med livets omständigheter.
          </note>
          <note>
            Mina arbetskamrater på äldreboendet visste att de inte skulle
            bli ersatta om de inte kom till jobbet när barnen blivit sjuka
            eller förskolan höll stängt för studiedag. De visste att gamlingarna
            skulle få vänta ännu längre på frukosten och morgonmedicinen och
            att jobbarkompisarna skulle få ännu tröttare fötter om de inte
            dök upp.
          </note>
          <note>
            På hotellet innebar frånvaro att arbetsuppgifter inte genomfördes
            och att gästerna skulle klaga på servicen för att servicepersonalen
            inte var tillräckligt stor.
          </note>
          <note>
            Villkoren för en Töyrä som inte står i riksdagens kammare är
            andra än försenade flyg och mycket tid i en säng som barnen inte
            ligger i. De villkoren är stress, otillräcklighet och missade
            raster.
          </note>
          <note>
            Den regering som lade fram budgetpropositionen för 2022 är inte
            ovetande om hur villkoren ser ut för arbetarna på LKAB, på Vilan
            eller på Icehotel. Därför presenterades också en ny reform som
            skulle möjliggöra för alla föräldrar att balansera kraven från
            arbetslivet med kraven från övriga livet – tre dagar om året per
            förälder som inte skulle ha gjort underverk men som åtminstone
            de tre dagarna hade gett en förälder möjlighet att vara tillsammans
            med sitt barn när man blir kallad till utvecklingssamtal eller
            när loven är många och långa.
          </note>
          <note>
            Den möjligheten vill Moderaterna, Kristdemokraterna och Sverigedemokraterna
            fortfarande ge Sveriges föräldrar i sitt förslag till budget.
            Men de vill inte att föräldrarna ska få någon ersättning för det.
          </note>
          <note>
            Fru talman! Det är anmärkningsvärt att de tre partier som oftast
            har den högsta svansföringen i fråga om att Socialdemokraterna
            lämnar dåliga förslag ändå inte förändrar särskilt mycket i det
            budgetförslag de fick igenom här i riksdagen.
          </note>
          <note>
            Det som kanske inte är anmärkningsvärt är vilka förslag de raderar
            eller raserar. Det är ensidigt förslag som skulle göra det bättre
            för vanligt folk. En familjevecka utan pengar, slopande av billigare
            hyresrätter och att minska förutsättningarna för att få folk i
            arbete är de högerkonservativas recept inför 2022.
          </note>
          <note>
            I övrigt tycker de att regeringen är rätt klok, och den insikten
            tackar jag för. Det bäddar för möjligheten att komma överens i
            viktiga frågor fram ­ över.
          </note>
          <note>
            Anf. 80 MARTINA JOHANSSON (C):
          </note>
          <note>
            Fru talman! I Sverige har vi en föräldraförsäkring som är bra
            och generös. Den ger barnen rätt till sina föräldrar och rätt
            till omsorg under början av livet.
          </note>
          <note>
            Den föräldraförsäkring vi har behöver vi dock se över delvis.
            Den behöver anpassas till dagens samhälle för att främja ett mer
            jämställt uttag, främja integration, främja företagande och även
            tillåta olika familjekonstellationer.
          </note>
          <note>
            För att nå dit behöver vi förändra synen på föräldraskapet. Det
            är en bild som kommer fram redan i början av livet, när barnet
            föds. I dag är det många barn som föds av föräldrar som inte är
            gifta, vilket i praktiken inne ­ bär att de inte har gemensam
            vårdnad. Då har inte båda föräldrarna tillgång till föräldrapenning.
          </note>
          <note>
            Fru talman! Jag tror att om vi har konstruktiva diskussioner
            kan vi se och förändra den syn som finns i dag och de förväntningar
            som finns i föräldraskapet. Vi kan skapa kunskap om vad de olika
            livsvalen innebär för vår framtid. Det kan påverka hur vi väljer
            att finnas på arbetsmarkna ­ den. Det i sin tur påverkar våra
            framtida pensioner, som vi nyss pratat om.
          </note>
          <note>
            Det finns forskning som visar att många kvinnor väljer att byta
            arbete efter att de fått sitt första barn för att arbeta närmare
            bostaden och då i vissa fall också går ned i lön. Det här är viktigt
            att prata om – hur vi förväntar oss att vi gör med våra barn.
          </note>
          <note>
            Det handlar om en samhällsdiskussion, men det handlar också om
            att vi behöver se över regelverket – hur dagar tas ut, hur dagar
            förväntas tas ut och vilka regler som hindrar ett mer jämställt
            uttag.
          </note>
          <note>
            Centerpartiet vill återinföra den jämställdhetsbonus som fanns
            tidigare. Vi vill också införa en bonus när det gäller att ta
            ut vård av barn. Skälet till det är att det inte är den kortsiktiga
            ekonomin som ska styra hur vi väljer att ta ut vår föräldraledighet.
            Det påverkar så mycket för resten av livet.
          </note>
          <note>
            Jag vill också nämna bostadsbidraget, som är en viktig del för
            många särlevande föräldrar för att de ska ha råd med sin bostad.
            Också här behöver vi se över regelverket, som i dag delvis är
            konfliktdrivande för föräldrar. Det ställer krav på hur många
            dagar barnet ska bo hos den ena föräldern för att den ska få bostadsbidrag.
            Det ställer också krav på hur stor bostaden ska vara. Det ställer
            till bekymmer för de här familjerna.
          </note>
          <note>
            Sedan väntar jag på att man ska ta steget och faktiskt göra en
            månadsavstämning av bostadsbidraget. Jag förstår inte riktigt
            varför det ska ta så lång tid. Att det gör det innebär i praktiken
            att en familj som får bostadsbidrag under våren kan bli återbetalningsskyldig
            när året är slut. Man får ett arbete och börjar tjäna pengar,
            och helt plötsligt blir man återbetalningsskyldig på årsbasis.
            Vilken ensamstående förälder vågar ta ett arbete på hösten om
            man då riskerar att behöva betala tillbaka hela bostadsbidraget
            från våren? Jag förstår inte riktigt varför det tagit sådan tid
            för regeringen att komma fram med det här. Man bara skjuter den
            utredningen på framtiden. Jag hoppas innerligt att den snart kommer.
          </note>
          <note>
            Fru talman! Avslutningsvis vill jag sammanfatta med att vi har
            en bra föräldraförsäkring och familjeförsäkring i Sverige men
            att vi behöver samtal om hur vi kan förändra synen på och valen
            inom föräldraskapet och hur vi kan anpassa det till företagande,
            få ett jämställt uttag, främja integration och se till att det
            fungerar för flera olika familjekonstellationer.
          </note>
          <note>
            Anf. 81 BENGT ELIASSON (L):
          </note>
          <note>
            Fru talman! Budget är egentligen bara ett annat ord för prioritering.
          </note>
          <note>
            Liberalerna lägger fram en egen budget motion och en reformagenda
            som prioriterar en stark kunskapsskola, som prioriterar vardagslivet
            för dem som är beroende av LSS-insatser, som rivstartar arbetet
            med att betala av den integrationsskuld som alltför länge har
            tillåtits växa och som ger Sverige förutsättningar att bli världens
            första klimatneutrala välfärdsland. Därtill tillför vi en kraftig
            förstärkning till hela rättskedjan, stärker arbetslinjen i bidragssystemen,
            sänker skatten på arbete och sparande och stärker svenskt innovations-
            och företagsklimat.
          </note>
          <note>
            Fru talman! Det är positivt att riksdagens beslut om ramarna
            för statens budget 2022 innebär en något mindre rödgrön politik
            för Sverige. På viktiga områden genomförs kursomläggningar i liberal
            och borgerlig riktning, vilket vi naturligtvis välkomnar.
          </note>
          <note>
            Samtidigt finns det inslag i den nu beslutade budgetinriktningen
            som Liberalerna inte ställer sig bakom. Eftersom riksdagsmajoriteten
            i det första steget av budgetprocessen har gett budgetpolitiken
            en annan inriktning än den vi önskar stå för avstår vi liberaler
            från ställningstagande när det gäller anslagsfördelningen inom
            utgiftsområde 12. Vi hänvisar i stället till vårt särskilda yttrande.
            Liberalernas budgetalternativ, fru talman, bör ses som ett sammanhållet
            paket där inte någon eller några delar kan brytas ut och behandlas
            isolerat.
          </note>
          <note>
            Fru talman! Sverige har världens mest utbyggda semestersystem
            och världens mest ambitiösa föräldraförsäkring. Föräldraförsäkringen
            är central för att alla ska kunna kombinera jobb och föräldraskap.
            I ett läge med drygt 200 000 långtidsarbetslösa, stora behov i
            skolan, omfattande problem med kriminalitet, alltför höga skatter
            på arbete och en hotande klimatkris kan det inte vara prioriterat
            att lägga strax över 3 miljarder kronor på ökad ledighet. Liberalerna
            avvisar därför den så kallade familjeveckan och använder resurserna
            till mer angelägna satsningar. Vi prioriterar helt enkelt annorlunda.
          </note>
          <note>
            Fru talman! Arbetslösheten är mer än dubbelt så hög och andelen
            som lever med försörjningsstöd mer än tre gånger så hög i landets
            utanförskapsområden som i övriga Sverige. Medianinkomsten bland
            dem i arbetsför ålder är bara runt 17 000 kronor, och skillnaden
            i inkomst mellan kvinnor och män i utanförskapsområden är mer
            än 50 procent större än i resten av Sverige. Utan förebilder i
            både kvinnor och män som arbetar går bidragsberoendet i arv. I
            utanförskapsområden är det dubbelt så hög andel elever som inte
            når gymnasiebehörighet än bland elever i resten av Sverige och
            dubbelt så hög andel av dem som ändå börjar gymnasiet som inte
            tar examen. Staten kan inte abdikera i frågan om en grundläggande
            utbildning som ska gälla för alla, oavsett var i landet man bor.
          </note>
          <note>
            Fru talman! Liberalerna vill fortsätta prioritera satsningarna
            på en reformagenda för att stärka förutsättningarna för Sveriges
            familjer och barn. Den resan, fru talman, börjar i klassrummet.
          </note>
          <note>
            Liberalerna vill utöka undervisningstiden i den svenska grundskolan
            i syfte att motverka skolmisslyckanden, ge alla barn – högpresterande
            barn likaväl som barn som har det jobbigt och kommer efter – förstärkta
            möjligheter att nå längre samt motverka tendensen att lärare tvingas
            prioritera bort moment i läroplanen därför att man helt enkelt
            inte har tid. Därför avsätter vi liberaler över 1 miljard kronor
            under åren 2023–2024 i syfte att öka antalet undervisningstimmar
            i matematik- och svenskämnet i den svenska grundskolan.
          </note>
          <note>
            Totalt sett, fru talman, satsar Liberalerna 14 miljarder kronor
            mer än regeringen på skolan åren 2022–2024. Detta är liberala
            prioriteringar som vi hade önskat om vår budgetmotion hade vunnit
            kammarens gillande.
          </note>
          <note>
            Anf. 82 ANN-SOFIE ALM (M):
          </note>
          <note>
            Fru talman! Äkta jämställdhet handlar om värderingar, respekt
            och jämlikhet. Människor är friskare och friare, företag mer lönsamma
            och samhället mer öppet och demokratiskt i länder där jämställdheten
            är hög. Jämställdhet handlar om att båda parter i ett förhållande
            ska ha samma möjligheter att forma den egna vardagen, det egna
            ägandet och det gemensamma livet, utan könsbundna, traditionella
            eller religiösa krav som begränsar friheten.
          </note>
          <note>
            Sverige har kommit långt i jämförelse med många andra länder.
            Vi har generationer före oss att tacka för det, fru talman – våra
            mammor och våra förmödrar. Vi har också alla ett gemensamt ansvar
            att lämna över ett än mer jämställt samhälle till kommande generationer.
          </note>
          <note>
            Det finns två mål för den ekonomiska familjepolitiken som riksdagen
            har beslutat. Det första målet är att allt vi beslutar här inne
            ska bidra till en god ekonomisk levnadsstandard för alla barnfamiljer
            samt minska skillnaderna i de ekonomiska villkoren mellan hushåll
            med och utan barn. Det andra målet, fru talman, är att den ekonomiska
            familjepolitiken ska bidra till ett jämställt föräldraskap.
          </note>
          <note>
            Ett mått har hittills varit relativ låg ekonomisk standard. Det
            innebär att om någon lyckas i livet och får det bättre får någon
            annan det automatiskt sämre, även om de i praktiken har det lika
            bra. Ett bättre mått måste då sägas vara låg inkomststandard,
            som mäter hur mycket familjen har kvar efter baskonsumtion.
          </note>
          <note>
            Totalt sett har barnhushållens ekonomiska standard ökat, men
            det är mycket oroande att skillnaderna mellan olika hushållstyper
            är stora och inte minskar. Ensamstående mammor har det tuffast,
            och för ensamstående mammor med utländsk bakgrund är skillnaden
            22 procent mot ensamstående mammor med svensk bakgrund. Detta
            är ett stort misslyckande för den rödgröna regeringens politik.
          </note>
          <note>
            Stigande bränslepriser, stigande elpriser, regeringens misslyckade
            energipolitik, regeringens ovilja att hålla en nationell folkräkning
            i syfte att stävja alla felutbetalda bidrag samt regeringens misslyckade
            arbetsmarknadspolitik där arbetslösheten ökar – allt det sammantaget,
            fru talman, kommer dessvärre att minska marginalerna för de barnfamiljer
            som redan har det svårt. När elräkningarna kommer efter jul och
            läggs på hög kommer det att leda till att fler barnfamiljer hamnar
            hos kronofogden. Siffror som kronofogden presenterade i dag visar
            att det under detta års första halvår vräktes 273 barn. Det är
            en skam för Sverige som högskattenation och välfärdsnation.
          </note>
          <note>
            Moderaterna står upp för arbetslinjen även när det gäller föräldrar
            och blivande föräldrar. Det måste vara lätt att ta ett arbete.
            Det måste vara enklare att anstränga sig och utbilda sig, och
            det måste löna sig att arbeta – även som förälder eller blivande
            förälder.
          </note>
          <note>
            Moderaterna vill därför att föräldraledighetslagen ses över så
            att den passar dagens moderna arbetsmarknad, även kombinatörer
            och egna företagare. Är man studerande och blir gravid ska man
            skyddas under den sista havandeskapsperioden, och den gravida
            studentens SGI ska kunna skyd ­ das. Är man nyanländ i Sverige
            är det viktigt att man kommer in på arbetsmarknaden så snabbt
            som det bara går. Därför vill vi att man ska kvalificera sig in
            i välfärdssystemet och föreslår att föräldrapenningen på grund
            ­ nivå, det vill säga för den som inte har en arbetsinkomst, begränsas
            till 365 dagar.
          </note>
          <note>
            Fru talman! Vi är fortfarande mitt i en brinnande pandemi. Vi
            ser att antalet restriktioner ökar igen, och länder stänger sina
            gränser. I gränslandet till Norge där jag bor har företagen inom
            gränshandel och turismindustri det väldigt svårt. De här företagen
            försörjer en stor del av befolkning ­ en, varav många är barnfamiljer.
          </note>
          <note>
            Vi är också mitt i en kriminell kris där samhället blir allt
            otryggare och har svårt att stå emot de gäng som skjuter och spränger
            med urskillningslöst våld. Att i det läget, fru talman, satsa
            miljarder på att ta fullt friska och fullt arbetsföra människor
            ur arbete för att vara lediga en vecka, den så kallade familjeveckan,
            är inte särskilt klokt med tanke på att Sverige behöver alla arbetstimmar
            för att företagen ska orka återstarta och åter våga investera.
          </note>
          <note>
            I vår budget satsar vi i stället de miljarderna på att få ordning
            på Sverige, på ett rättsväsen som fungerar och på en trygghet
            att lita på. Med arbetslinjen kommer hopp och framtidstro. Jag
            yrkar därför bifall till förslaget i utskottets betänkande.
          </note>
          <note>
            Jag vill passa på att önska fru talmannen en välsignad, fröjdefull
            och trygg jul.
          </note>
          <note>
            (Applåder)
          </note>
          <note>
            Anf. 83 EMILIA TÖYRÄ (S) replik:
          </note>
          <note>
            Fru talman! Ann-Sofie Alm påpekar att vi ska tacka tidigare generatio
            ­ ner som har gått före för att vi har ett så pass jämställt land
            som vi faktiskt har. Jag vill verkligen passa på att tacka de
            generationer som har gått före oss och som har röstat på Socialdemokraterna
            eller som har engagerat sig inom socialdemokratin för att driva
            på de förändringar som vi i dag ser har gjort enorm skillnad för
            jämställdheten. Ett stort tack till er alla!
          </note>
          <note>
            Jag väljer att inte påpeka vad Moderaterna har gjort i de här
            frågorna genom årtiondena, och jag tänker heller inte, fru talman,
            tala någonting om de andra utgiftsområden som Alm tog upp i sitt
            anförande. Jag väljer att peka på det utgiftsområde som vi faktiskt
            pratar om i dag.
          </note>
          <note>
            Alm nämner att vi inte har råd att ha folk lediga i den situation
            som vi är i just nu. Ändå går Moderaterna fram, i en i övrigt
            nästan oförändrad budget, med att fortfarande ha kvar familjeveckan
            – det är bara det att de som väljer att ta ut den inte får någon
            ersättning.
          </note>
          <note>
            Jag skulle vilja fråga ledamoten om det. Hur går det ihop?
          </note>
          <note>
            Anf. 84 ANN-SOFIE ALM (M) replik:
          </note>
          <note>
            Fru talman! Tack för frågan, Emilia Töyrä!
          </note>
          <note>
            Många föräldrar upplever i dag en stor stress när det gäller
            att både klara av familjeliv och arbetsliv. Det tror jag att Emilia
            själv känner till, precis som den här ledamoten gör.
          </note>
          <note>
            Jag anser att det är helt fel att de människor som har barn ska
            kunna få extra ledigt med hjälp från andra som ska betala för
            det. På en arbetsplats som till exempel Uddevalla sjukhus ska
            alltså de som råkar ha barn i rätt ålder kunna vara lediga sex
            halvdagar per år. Arbetsgivaren ska kunna pussla ihop det schemat,
            och de som är kvar och som inte har barn ska då kunna vara kvar
            på arbetsgolvet och möjligtvis arbeta lite snabbare. För det är
            svårt att få ihop vikarier till ett sådant arbetsschema.
          </note>
          <note>
            Jag skulle vilja fråga Emilia Töyrä varför Socialdemokraterna
            är så negativa till att få ordning på de felaktiga utbetalningar
            som görs inom välfärdssystemet och varför man inte vill ha en
            nationell folkräkning.
          </note>
          <note>
            Anf. 85 EMILIA TÖYRÄ (S) replik:
          </note>
          <note>
            Fru talman! Tack så mycket, Ann-Sofie Alm, för frågan! Jag skulle
            vilja hänvisa ledamoten Alm till att ställa den typen av frågor
            i anslutning till ett huvudanförande.
          </note>
          <note>
            Jag tänkte passa på att ännu en gång be om ett förtydligande
            när det gäller varför man väljer att göra så här från bland annat
            Moderaternas sida. Det är klart att det är svårt att täcka upp
            – det tog jag också upp i mitt anförande – när personer är borta.
            När det gäller varför man gör det här för föräldrar är det inte
            under vilka förutsättningar som helst som det här ska gälla. Det
            är inte en ersättning för semester, utan det finns omständigheter
            som man själv inte kan påverka som förälder, till exempel att
            skolan håller stängt.
          </note>
          <note>
            Därför vill jag återigen fråga Ann-Sofie Alm: Varför tycker Moderaterna
            inte att barn som har arbetande föräldrar ska ha rätt till sina
            föräldrar när livet så kräver?
          </note>
          <note>
            Anf. 86 ANN-SOFIE ALM (M) replik:
          </note>
          <note>
            Fru talman! Svaret på den frågan är självklart. Föräldrar ska
            självklart och barn ha rätt till varandra när livet så kräver.
          </note>
          <note>
            Jag har inte något annat svar än att det finns utrymme för flexibilitet.
            Vi måste kunna ge det utrymmet för flexibilitet i föräldraförsäkringen.
            Det händer saker under tiden som man växer som barn, och det händer
            saker i föräldrars liv också, men de som inte har barn ska inte
            behöva betala för den ledighet som Magdalena Andersson själv talade
            om här och då sa: Vem vill inte vara ledig en vecka och åka med
            barnen till fjällen?
          </note>
          <note>
            Vi ska inte låta andra betala för föräldrars lyxkonsumtion.
          </note>
          <note>
            Anf. 87 JULIA KRONLID (SD):
          </note>
          <note>
            Fru talman! Vi debatterar som sagt i dag utgiftsområde 12 Ekonomisk
            trygghet för familjer och barn, och jag yrkar på bifall till utskottets
            förslag till beslut som helhet.
          </note>
          <note>
            Fru talman! Trygga familjer med barnens bästa i fokus är en grundbult
            i Sverigedemokraternas politik. Vi har en vision om en barndomsgaranti
            som bland annat innebär att samhället, så långt det är möjligt,
            ska garantera en trygg uppväxt för barn och att barnets bästa
            sätts i fokus.
          </note>
          <note>
            I trygga och fungerande familjer lägger vi grunden för välmående
            individer som i sin tur avspeglar hela samhället. Genom att uppvärdera
            föräldraskapet och familjetiden gagnar vi såväl barn som samhälle.
            Vi anser att politiken behöver ta ett steg tillbaka och låta föräldrarna
            fatta egna beslut över sin vardag. Politiken ska i stället presentera
            en palett av alternativ som kan anpassas till familjers behov.
          </note>
          <note>
            Vi vill därför verka för en familjepolitik som skapar förutsättningar
            för föräldrar att utifrån sin familjs livssituation kunna dela
            på föräldraansvaret utan att politiker för den skull ska vara
            inne och detaljstyra familjers egna livspussel.
          </note>
          <note>
            Fru talman! Faktum kvarstår dock att familjebildning allt som
            oftast påverkar vuxnas ekonomi i varierande grad, vilket är mest
            påtagligt för den förälder som spenderar mest tid i hemmet. Det
            är en balansgång som kräver väl avvägda och hållbara reformer
            för att lyckas uppnå förutsättningar för jämställda inkomster
            och pensioner samtidigt som vi ger familjerna flexibilitet och
            makt över sin egen livssituation.
          </note>
          <note>
            Fru talman! I Sverigedemokraternas långsiktiga ekonomiska familjepolitik
            anser vi att det finns en rad områden som skulle behöva förstärkas.
            Däribland finns en utökad möjlighet för alla gravida att få graviditetspeng
            sista tiden innan förlossningen eftersom det skulle minska stressen
            innan förlossningen och därmed minska risken för förlossningsskador.
          </note>
          <note>
            Fru talman! För att värna familjernas första tid med sin nyfödda
            bebis vill vi också verka för att utöka det som kallas pappadagar.
            Vi vill ge föräldrar som genomgår det svåraste man kan uppleva,
            att förlora ett barn, en utökad möjlighet att få bearbeta sorgen
            i fred. För att rikta insatser till de mest utsatta familjerna
            skulle vi långsiktigt vilja stärka bostadsbidraget. En del av
            dessa mer långsiktiga familjepolitiska förslag kommer att hanteras
            i motionsbetänkandet till våren.
          </note>
          <note>
            I den här gemensamma budgeten, som vi har tillsammans med Moderaterna
            och Kristdemokraterna, tycker jag att det är bra att vi har kunnat
            enas om viktiga reformer för Sverige som helhet och som dessutom
            fått stöd av en majoritet i Sveriges riksdag. Det är en oerhörd
            framgång för att vi ska kunna ta några första steg i att leda
            Sverige i rätt riktning.
          </note>
          <note>
            I den här budgeten har vi fått göra vissa prioriteringar. Jag
            är övertygad om att de här reformerna är av stor vikt även för
            landets barnfamiljer. Vi fick höra tidigare i debatten av Socialdemokraternas
            Emilia Töyrä att budgeten från Moderaterna, Kristdemokraterna
            och Sverigedemokraterna inte skulle gynna vanligt folk. Men, kära
            ledamöter och fru talman, det är ju vanligt folk, vanliga barnfamiljer,
            som också drabbas av den skenande kriminaliteten vi ser i Sverige.
            Det är vanliga mammor och pappor som oroar sig över att deras
            barn inte är säkra när de ska gå till eller från skolan eller
            till sina fritidsaktiviteter.
          </note>
          <note>
            Det är vanliga mammor och pappor som varje dag när de går till
            jobbet lämnar sina barn på förskolan och vill att de ska vara
            i en trygg miljö, och i den här budgeten satsar vi på mindre barngrupper.
          </note>
          <note>
            Fru talman! Det är vanliga mammor och pappor som bor på landsbygden,
            inte i Stockholms innerstad, som måste ta bilen till jobbet, till
            förskolan och till aktiviteterna. De behöver skattesänkningen
            på bränslet. Det är inga ovanliga barnfamiljer. Det gäller den
            helt vanliga vardagen för många barnfamiljer. Jag är stolt över
            den budget som vi har lagt fram där vi prioriterar de satsningarna.
          </note>
          <note>
            Det är faktiskt, tro det eller ej, vanligt folk som jobbar i
            Sverige och som behöver en skattesänkning. Väldigt många vanliga
            pensionärer uppskattar också en skattesänkning på pensionen. Många
            med sjuk- och aktivitetsersättning uppskattar också den skattesänkning
            som går igenom med den här budgeten.
          </note>
          <note>
            Utskottet tillstyrker däremot inte förslaget om familjeveckan.
            Syftet med familjeveckan, att underlätta för barnfamiljer, är
            gott. Vi vill också underlätta att få ihop livspusslet. Men det
            ter sig lite märkligt att Social ­ demokraterna först sätter upp
            krångliga regelverk för föräldrapenningen, gör det så krångligt
            som möjligt att få ut så mycket som möjligt av föräldraförsäkringen,
            och sedan kompenserar det med en helt annan reform, för att det
            ska låta bra i en valrörelse.
          </note>
          <note>
            Regeringen har infört en spärr vid fyra års ålder som gör att
            man måste förbruka ett visst antal föräldradagar innan barnet
            fyller fyra år. Statistik från Försäkringskassan visar att det
            för drygt 70 procent av barnen födda 2010 finns dagar som inte
            använts. Totalt handlar det om 3,7 miljoner dagar och i genomsnitt
            33 dagar per barn som brinner inne. En enklare och mer ekonomisk
            lösning skulle vara att ta bort denna spärr och öppna upp för
            möjligheten att ta ut föräldradagar när det behövs, exempelvis
            vid studiedagar.
          </note>
          <note>
            Utöver detta har regeringen infört tvingande kvotering. Den innebär
            också att dagar brinner inne; den ena föräldern kanske inte kan
            vara hemma. Den ena föräldern är kanske egenföretagare och kan
            inte nyttja sina dagar. Då brinner dagar inne och kan inte användas.
          </note>
          <note>
            Dessutom går det att ifrågasätta varför det ska vara möjligt
            att få ersättning för att vara hemma med friska tonåringar upp
            till 16 år. I dag får man inte ens ta ut vab för sjuka barn över
            12 år utom vid särskilda undantag. Jag har all förståelse för
            reformer som gäller våra små barn. Men varför ska vi betala för
            att någon ska vara hemma med en frisk femtonåring? Jag skulle
            inte ha samvete att göra det själv när mina barn är tonåringar.
            Jag tror nog att de klarar sig själva.
          </note>
          <note>
            Regeringen sätter käppar i hjulet när det gäller att kunna vara
            hemma med barnen när de är små utifrån familjens förutsättningar
            men vill lägga pengar på att föräldrar ska vara hemma med friska
            sextonåringar. I dagsläget prioriterar vi, som det ser ut i Sverige
            i dag, hellre att skapa ett tryggare Sverige, trygga förskolor
            och att slopa delade turer. Det är vanligt folk som jobbar inom
            vården som drabbas av delade turer. Socialdemokraterna har inte
            under alla sina år vid makten lyckats ta bort de delade turerna.
            Men det gör vi nu. Och det kommer att gynna många mammor.
          </note>
          <note>
            För att man ändå ska kunna få livspusslet att gå ihop de dagar
            det ändå krisar och när föräldradagarna inte räcker till har vi
            förslag om utökad obetald föräldraledighet, när det inte går att
            lösa på något annat sätt.
          </note>
          <note>
            Att få familjeliv och yrkesliv att gå ihop är verkligen en stor
            utmaning för många barnfamiljer. Jag vill ge en guldstjärna till
            alla familjer, föräldrar och barn som varje dag gör sitt bästa
            för att få ihop det med skola, jobb, aktiviteter, läxor och mer
            därtill.
          </note>
          <note>
            I dag står jag själv i ett svårt dilemma; samtidigt som den här
            debatten pågår har min lilla dotter på fem år sitt luciatåg. Men
            jag hoppas att om hon någon gång när hon hör det här får veta
            att jag tänker på henne. Jag blir lite rörd. Jag vet att det är
            så här många föräldrar har det. Man måste ibland jobba när man
            gärna hade varit med sina barn. Jag har samtidigt väldigt mycket
            att vara tacksam för. Jag sänder en tanke till de familjer som
            har det extra tufft.
          </note>
          <note>
            Vår ambition är att det ska finnas förutsättningar för alla barn
            att växa upp tryggt. Jag hoppas att många får en minnesvärd och
            fin luciadag. Jag önskar alla barn som ännu inte har lussat lycka
            till i dag. Jag kommer att delta i ytterligare en debatt före
            jul, men jag vill ändå önska dem som lyssnar i dag god jul.
          </note>
          <note>
            Anf. 88 EMILIA TÖYRÄ (S) replik:
          </note>
          <note>
            Fru talman! Som så ofta säger sig Sverigedemokraterna vilja göra
            en massa fina saker. Men när det väl kommer till kritan lockar
            makten mer än något annat.
          </note>
          <note>
            Vanligt folk gynnas av den här budgeten; så är det absolut. Men
            det jag sa i mitt anförande var att de förändringar som de högerkonservativa
            väljer att lägga in däremot inte gynnar vanligt folk. De slår
            mot vanligt folk.
          </note>
          <note>
            Sverigedemokraterna har tillsammans med Kristdemokraterna och
            Moderaterna kvar familjeveckan, men utan ersättning. Man vill
            inte ha billiga hyresrätter. Och det är bara några exempel på
            förändringarna i budgeten, som i övrigt är väldigt bra. Det måste
            jag hålla med om; det är ju en socialdemokratisk och miljöpartistisk
            budget. Men de förändringar som görs slår tydligt mot vanligt
            folk.
          </note>
          <note>
            Fru talman! Min fråga till Julia Kronlid är: Hur kan vi lita
            på att det som Sverigedemokraterna säger och det som de säger
            är deras politik är vad de kommer att föra fram när makten hägrar?
          </note>
          <note>
            Anf. 89 JULIA KRONLID (SD) replik:
          </note>
          <note>
            Fru talman! Ja, det finns mycket i den socialdemokratiska budgeten
            som gynnar vanligt folk, men det gäller också de reformer och
            förändring ­ ar som vi gör i vårt gemensamma budgetförslag med
            Moderaterna och Kristdemokraterna.
          </note>
          <note>
            Skulle ledamoten Emilia Töyrä kunna förklara för mig på vilket
            sätt det inte gynnar vanliga barnfamiljer att vi minskar barngrupperna
            så att barnen får en trygg tillvaro i förskolan? På vilket sätt
            skulle det inte gynna vanligt folk att göra mer satsningar för
            att få ned den skenande kriminaliteten? Det är vanligt folk som
            oroar sig för den skenande kriminaliteten. På vilket sätt skulle
            det inte gynna vanligt folk att sänka bensinskatten, så att man
            har råd att ta bilen till jobb, skola och aktiviteter? På vilket
            sätt skulle det inte gynna vanligt folk att sänka skatten? I den
            här budgeten sänker vi skatten såväl för dem med sjuk- och aktivitetsersättning
            som för dem som jobbar och extra för pensionärerna. Jag har svårt
            att förstå varför det inte skulle gynna dem.
          </note>
          <note>
            När det gäller om man kan lita på oss har vi väl många gånger
            sagt att vi vill ta krafttag mot kriminaliteten. Nu gör vi det.
            Vi har många gånger sagt att vi vill värna en trygg sjukförsäkring.
            De reformerna kommer nu att gå igenom. Vi har många gånger sagt
            att vi vill sänka bensinskatten. Nu görs det. Väldigt många saker
            som vi har velat få igenom kommer nu att gå igenom i och med den
            här budgeten. Vi har många gånger sagt att vi vill stärka ekonomin
            för de mest utsatta pensionärerna. Det kommer också att gå igenom.
          </note>
          <note>
            Jag vill ställa en fråga tillbaka till ledamoten Emilia Töyrä.
            Varför har Socialdemokraterna satt upp denna fyraårsspärr i föräldraförsäkringen?
            Varför inte bara ta bort den?
          </note>
          <note>
            Och varför är det så viktigt att gå in och styra familjers egna
            livspussel med kvotering så att föräldradagar brinner inne? Socialdemokraterna
            har satt upp ett regelverk som gör att föräldradagar brinner inne
            och inte kan användas. Sedan ska de kompensera det med en familjevecka.
            Det blir bara krångligt.
          </note>
          <note>
            Anf. 90 EMILIA TÖYRÄ (S) replik:
          </note>
          <note>
            Fru talman! Jag tackar Julia Kronlid för frågorna.
          </note>
          <note>
            Som jag sa i ett tidigare replikskifte lämpar sig frågor bättre
            efter ett anförande. Jag rekommenderar att återkomma med de frågorna.
          </note>
          <note>
            Jag uppfattar inte heller att jag fick något riktigt svar på
            huruvida det går att lita på Sverigedemokraterna. Om vi ska hålla
            oss till utskottets olika utgiftsområden kan vi komma ihåg vad
            som har hänt med pensionärsskatten vid tidigare budgetomröstningar
            och debatter, och vi kan komma ihåg vad som har hänt i andra utskott
            när det handlar om villkoren för kollektivavtal.
          </note>
          <note>
            Jag ger ledamoten ytterligare en chans att svara på frågan om
            hur vi ska kunna lita på att Sverigedemokraternas fagra ord i
            kammaren också kommer att bli verklighet.
          </note>
          <note>
            Anf. 91 JULIA KRONLID (SD) replik:
          </note>
          <note>
            Fru talman! Jag tackar Emilia Töyrä för frågan.
          </note>
          <note>
            Jag tycker att jag var tydlig med att många saker som vi har
            sagt har gått igenom i budgeten. Det här är den gången vi har
            fått vara med och påverka utfallet i budgeten.
          </note>
          <note>
            Sedan har vi inte ändrat allt. Den största delen av regeringens
            budget ligger kvar, men flera av de saker vi har ändrat har varit
            viktiga för oss. En av de sakerna var till exempel att slopa de
            delade turerna, och det har vi pratat om i många år i riksdagen.
            Och detta har gått igenom.
          </note>
          <note>
            En annan sak har varit att stärka ekonomin för pensionärer. Det
            har vi också pratat om i många år i riksdagen. Nu sänks skatten
            för pensionärer, och vi stärker också bostadstillägget.
          </note>
          <note>
            Jag kan räkna upp en rad fler förslag som går igenom. Det gäller
            bland annat trygga förskolor med mindre barngrupper.
          </note>
          <note>
            Varför pratar jag om allt detta? Jo, därför att i fråga om familjepolitiken
            har en politisk prioritering gjorts. Dessa förslag är viktiga,
            och det har vi sagt i många år.
          </note>
          <note>
            Anf. 92 HANS EKLIND (KD):
          </note>
          <note>
            Fru talman! Nu ska vi debattera ett av de viktiga politiska områdena,
            nämligen familjen.
          </note>
          <note>
            Vi ser i opinionsmätning efter opinionsmätning att flertalet
            svenskar pekar ut den allt större otryggheten som den politiska
            fråga där man förväntar sig att vi politiker formulerar en hållbar
            strategi för hur tryggheten åter ska etableras. Vi kristdemokrater
            har pekat på behovet av fler poliser, bättre teknisk utrustning
            och även hårdare straff för dem som begår brott. Men en hållbar
            strategi måste bygga på insikten om att ett tryggt samhälle börjar
            med trygga familjer. Utifrån detta formulerar vi en familjepolitik
            som bygger på att ge föräldrar och barn mer tid med varandra och
            mindre stress över att få vardagen att gå ihop.
          </note>
          <note>
            I den budget som har antagits av Sveriges riksdag tas några viktiga
            steg i den riktning som vi kristdemokrater vill att familjepolitiken
            ska utformas för att klara att skapa utrymme för både familjeliv
            och yrkesliv på lika villkor för män och kvinnor samt ge familjer
            förutsättningar för tid tillsammans. Vi ska också skapa trygghet
            för föräldrarna att veta att deras barn ges plats i en trygg och
            utvecklande miljö i skola, förskola och pedagogisk omsorg.
          </note>
          <note>
            Vi skapar mer flexibilitet för föräldrar. Rätten till obetald
            föräldraledighet bör därför utökas med tre dagar per år och förälder
            till barn i åldrarna 6–16 år, och vi tar bort Socialdemokraternas
            familjevecka.
          </note>
          <note>
            Vi satsar 2 miljarder på mindre barngrupper i förskolan. Detta
            är en förutsättning för att barnens utveckling ska bli bättre
            och tryggheten och lärande ska öka.
          </note>
          <note>
            Vi satsar 500 miljoner kronor på ett så kallat föräldrastödsprogram.
            Det är ett effektivt sätt att hjälpa föräldrar och barn som har
            det svårt. Pengarna kommer att finnas under tre år – i vår budget
            har vi tänkt det så – och det är för att programmen ska finnas
            i alla kommuner. De ska gälla föräldrar med barn ända upp i tonåren.
          </note>
          <note>
            Jag yrkar alltså bifall till utskottets förslag till beslut.
          </note>
          <note>
            Fru talman! Jag har tidigare i denna riksdag uttryckt min förvåning
            i talarstolen över hur konsekvent socialdemokratin undviker att
            tala om familjen och den betydelse familjen har för hur samhället
            utvecklas. Jag har noterat att den förre statsministern Stefan
            Löfven i sin regeringsförklaring när han pratade om hur regeringen
            skulle få bukt med våldet och kriminaliteten undvek att prata
            om familjen. Det är min bestämda uppfattning att om vi inte får
            med oss föräldrarna i detta kommer inte 10 000 fler poliser eller
            en massa övervakningskameror att räcka. Familjen är det enskilt
            viktigaste inslaget i det brottsförebyggande arbetet.
          </note>
          <note>
            Nu har vi en ny statsminister. Hon levererade en lång och innehållsrik
            regeringsförklaring – 44 minuter. För att försäkra mig om att
            jag inte hörde fel gjorde jag en sökning i texten, och jag sökte
            efter ordet ”familj”. Jag fick en enda träff. Den enda gång Magdalena
            Andersson använde ordet ”familj” under 44 minuter var när hon
            citerade Fadime S ahindals ord som hon yttrade i riksdagen ett
            år innan hon mördades: ”Oavsett vilken kulturell bakgrund man
            har bör det vara en självklarhet för varje ung kvinna att både
            få ha sin familj och det liv man önskar sig.” Jag instämmer helhjärtat
            i den åsikten.
          </note>
          <note>
            Fru talman! Det är möjligt att jag som kristdemokrat har lite
            för höga förväntningar, men att hålla ett politiskt linjetal och
            utelämna ett resonemang om familjen är i alla fall för mig otänkbart.
          </note>
          <note>
            Det måste ändå vara svårt att övervärdera värdet av en trygg
            familj med den kravlösa kärleken och de kärleksfulla kraven. Det
            är i familjen som barnen lär sig empati och att dela med sig.
            Jag har själv haft lyckan av att få tre söner, och som förälder
            har jag försökt att utrusta mina söner med en inre kompass, att
            skilja på gott och ont, rätt och fel. Det är en kompass som förhoppningsvis
            ska bära genom livet.
          </note>
          <note>
            I familjen får man som barn också lära sig ansvar och tillit.
            När familjen brister finns inget fullgott substitut – för ett
            barn kan inte klara sig självt.
          </note>
          <note>
            Det här kan låta som självklarheter, och jag hoppas att det är
            det. För mig är det självklarheter. Men jag minns också hur en
            hel del applåderade när den dåvarande vänsterledaren Gudrun Schyman
            utropade: Död åt familjen.
          </note>
          <note>
            Schyman är kristdemokratins antites, men jag ser gärna att fler
            engagerar sig politiskt för att underlätta för familjerna att
            klara av sina helt unika livspussel.
          </note>
          <note>
            Vi kristdemokrater har länge familjesäkrat vår politik. Om föräldrarna
            får det stöd de behöver, ökade ekonomiska marginaler och bättre
            möjlig ­ heter att hantera både arbete och familj, utan politiska
            pekpinnar, minskar riskerna för samhällsproblem. För att ge mer
            tid åt barnen och underlätta livspusslet vill vi se en helt flexibel
            föräldraförsäkring. Inte en försäkring där Magdalena Andersson
            eller någon annan politiker bestämmer över hur många dagar en
            mor och en far ska ha med sina barn, utan en försäkring där det
            viktiga beslutet alltid fattas av barnens föräldrar själva på
            det sätt som passar deras egna unika livspussel. Det som är bra
            för föräldrarna blir också bra för barnen.
          </note>
          <note>
            Jag yrkar bifall till utskottets förslag till beslut.
          </note>
          <note>
            (Applåder)
          </note>
          <note>
            Anf. 93 LORENA DELGADO VARAS (V):
          </note>
          <note>
            Fru talman! Leve alla typer av familjer!
          </note>
          <note>
            Fru talman! FN:s regionala informationskontor skrev för en månad
            sedan att Sverige har den högsta barnfattigdomen i Norden. Sanningen
            är att glappet mellan fattiga och rika barn ökar. Det gör i sig
            att det blir större skillnad i vad barn har för tillgång eller
            inte till samhället. Det här är inte bara en ekonomisk fråga utan
            det är en demokratisk fråga – en rättighetsfråga.
          </note>
          <note>
            Jag kommer från Skärholmen, ett område där många välfärdsarbetare
            och många i serviceyrken bor – ni vet de där yrkena som många
            applåderade åt när pandemin var som värst. Det är också ett område
            med hög barnfattigdom, hög trångboddhet och arbetslöshet. Många
            av dem som har det svårast är ensamstående. Det är där en utjämnande
            familjepolitik gör som mest skillnad. Men det handlar inte bara
            om familjepolitiken utan även om bostadspolitiken och arbetspolitiken.
          </note>
          <note>
            I Skärholmen ser ni mammor och pappor som lämnar hemmen mitt
            på natten för att ta skift eller mitt på dagen för att sedan komma
            hem sent. Ni ser föräldrar som pluggar för att säkra en bättre
            framtid. Det är många som pendlar. Det finns också många stressade
            föräldrar som kanske inte får ihop det.
          </note>
          <note>
            I dag är samhället inte anpassat för att underlätta för dessa
            hårt arbetande föräldrar. Det finns ett stort behov av rättvisa
            och synliggörande. Det är något skevt när vi vet att barn hamnar
            i hemlöshet på grund av en icke existerande bostadspolitik och
            otillräckliga ekonomiska livremmar samtidigt som vi sprider lite
            mera pengar på de rika och på företagen. Det är politiken som
            har byggt på den ekonomiska skevhet som möter oss i dag.
          </note>
          <note>
            Fru talman! Snart är det jul. Det är ett julfirande som innebär
            en enorm konsumtionshets där föräldrar tar lån för att ge en chimär
            av välstånd. Men ibland går inte det heller. Det är tufft att
            komma tillbaka till skolan när man inte har så mycket att berätta.
          </note>
          <note>
            Nu står vi med en budget skapad av partier som slår hårdast mot
            arbetarna, där ungdomar som lyckas få ett jobb ska göra det under
            högst osäkra förhållanden och där det inte kommer att byggas lägenheter
            som ska minska trångboddheten eller hemlösheten. Den är skapad
            av partier som gärna pratar om brott och straff men ogärna om
            ett sammanhållet samhälle där barn får villkor som är lika på
            riktigt, trots att all forskning pekar på att jämlika samhällen
            leder till mindre kriminalitet. Man står starkare, helt enkelt
            – inte bara i Djursholm utan även i Skärholmen och Haparanda.
          </note>
          <note>
            Jag hade förhoppningen om att man skulle se till att vända utvecklingen
            efter det som hade blottlagts under pandemin, alltså att det är
            viktigt att folk inte bor trångt och att de har trygga arbetsvillkor
            och en bra arbetsmiljö för att mäkta med. Jag hoppades att man
            skulle satsa på att bygga upp landet med det vi behöver för att
            göra vår del när det gäller klimatkrisen.
          </note>
          <note>
            I stället inför man jobbskatteavdrag nummer 750, som inte gynnar
            det stora hela. Man är inte villig att riktigt omfördela. De som
            drabbas värst är ensamstående mammor. Det är ju inte särskilt
            feministiskt, tänker jag.
          </note>
          <note>
            Sanningen är att vi står inför stora skillnader – för stora skillnader
            för att det ska vara ett sunt samhälle.
          </note>
          <note>
            Ensamstående ska inte behöva kämpa för att få underhållsstöd
            vid behov och inte heller tvingas till samtal med parter som inte
            sätter barnen i främsta rummet. I stället för att utmattas av
            detta ska de få använda sin energi till att skapa en bättre framtid
            för sig själva och barnen. Det är ju det rimliga om vi på allvar
            vill göra det bättre för familjer.
          </note>
          <note>
            Med detta hänvisar jag till vårt särskilda yttrande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 10 Kommissionens meddelande om en ny EU-skogsstrategi för 2030
          </note>
          <note>
            Miljö- och jordbruksutskottets utlåtande 2021/22:MJU8
          </note>
          <note>
            Kommissionens meddelande om en ny EU-skogsstrategi för 2030 (COM(2021)
            572)
          </note>
          <note>
            föredrogs.
          </note>
          <note>
            Anf. 94 ISAK FROM (S):
          </note>
          <note>
            Fru talman! Vi ska nu debattera EU:s skogsstrategi och kommissionens
            meddelande om en ny skogsstrategi för tiden mellan 2021 och 2030.
            Kommissionen anför att strategin syftar till att komma till rätta
            med utmaningar och klimatförändringar för att frigöra skogens
            potential för framtiden.
          </note>
          <note>
            Skogen har en mycket stor och viktig roll att spela. Den spelar
            en stor roll för ekonomin, för arbetstillfällen, för företagandet,
            för nya klimatsmarta produkter, livsmedel, läkemedel, rent vatten
            och för ett nytt fossilfritt samhälle. Kommissionen framhåller
            att nästa årtionde är helt avgörande och att strategin därför
            innehåller en konkret plan som kombinerar lagstiftningsändringar,
            finansiella åtgärder och frivilliga åtaganden. Kommissionen framhåller
            vidare att strategin är förankrad i den europeiska grö ­ na given
            och i EU:s strategi för biologisk mångfald fram till 2030.
          </note>
          <note>
            Kommissionen anför också att strategin ska beakta skogens centrala
            och mångfunktionella roll och behovet av att öka tillväxten av
            hållbart brukad skog. Strategin är indelad i sex områden.
          </note>
          <note>
            Enligt oss socialdemokrater behövs skydd av skog som är väl utvald
            i hela landet. Nationellt behöver vi ett långsiktigt brukande
            som bidrar till att stärka skogarnas motståndskraft mot skadedjur,
            svamp, storm och torka. Vi behöver tillväxt för att skapa och
            upprätthålla höga naturvärden och biobaserade produkter och tjänster.
          </note>
          <note>
            För oss är det viktigt att stärka konkurrenskraften för befintliga
            produkter och processer. En kontinuerlig utveckling av existerande
            processer och produkter är grunden för en konkurrenskraftig industri.
            En konkurrenskraftig och lönsam industri kan satsa på att ta fram
            nya processer, produkter, material och tjänster som bidrar till
            att utveckla det hållbara skogsbruket.
          </note>
          <note>
            Skogsnäringen är i ständig utveckling mot nya marknader och nya
            mål för effektivitet och hållbarhet. Det är centralt att fortsätta
            utveckla nya biobaserade produkter och tjänster och att kunna
            ersätta fossila materialprodukter med nya förnybara, återvinningsbara
            och nedbrytbara produkter. Det är nyckeln till en hållbar utveckling.
            För att få fram rätt egenskaper för olika produkter behövs mer
            forskning om hur materialen kan göras starkare, säkrare och mer
            formbara.
          </note>
          <note>
            Fru talman! EU:s medlemsländer har skilda förutsättningar, och
            därför behövs en mångfald av brukningsmetoder som behöver främjas
            utifrån de nationella förutsättningarna. Skogen ser ju olika ut
            i de olika medlemsstaterna och har olika förutsättningar. Därför
            är det väldigt viktigt att medlemsstaterna ges utrymme att själva
            välja skötsel och brukningsmetoder utan begränsningar.
          </note>
          <note>
            Enligt vår mening är det varje medlemsstat som på nationell nivå
            bäst kan säkerställa skogens alla förmågor, så att de möts med
            syftet att främja ett variationsrikt och hållbart brukande av
            skogen.
          </note>
          <note>
            Fru talman! EU har närmare 182 miljoner hektar skog som täcker
            43 procent av landytan. I EU brukar man räkna Sverige, Finland,
            Tyskland, Frankrike och kanske Tjeckien och Österrike som stora
            skogsländer. Både Sverige och Finland har mycket skog i jämförelse
            med Holland, Danmark och Irland. Skogarna är av olika naturtyper
            och skogstyper och har olika egenskaper, men ägarstrukturerna
            skiljer sig också åt. Trots detta skapar skogen arbetstillfällen,
            förbättrar livskvaliteten för människor och utgör en viktig bas
            för biologisk mångfald.
          </note>
          <note>
            Sveriges landyta är 40,7 miljoner hektar. Av den ytan är 69 procent
            skogsmark och 8 procent jordbruksmark. Övriga öppna marker som
            berg, myrar och gräsbevuxen mark utgör 20 procent.
          </note>
          <note>
            Det är en stor skillnad i EU. Inte mer än 3 procent av Sveriges
            yta är bebyggd. Där skiljer det sig åt väldigt mycket.
          </note>
          <note>
            Ägarförhållandena ser också radikalt olika ut från land till
            land. Här i Sverige ägs nästan hälften av all skog av privatpersoner
            – 320 000. Aktiebolag äger en fjärdedel, och det allmänna – stat,
            kommuner, regioner och kyrkan – äger en fjärdedel.
          </note>
          <note>
            Men även om man beräknar skog utifrån produktiv skogsmark, lägre
            produktiv eller inte produktiv skogsmark ser det olika ut från
            land till land. Det finns olika trädslag som korkeksskogar, boreal
            skog, tajga och europeisk lövskog i de olika europeiska länderna.
            Att jämföra mellan länder är därför svårt. Ägarperspektivet ser
            också radikalt annorlunda ut. Därför måste vi hantera skogsfrågan
            på lika men ändå olika sätt.
          </note>
          <note>
            Vi anser att det är ytterst olämpligt att kommissionen tagit
            fram en strategi för att styra olika produktionsmetoder.
          </note>
          <note>
            Introduktionen av strategin är väl i linje med vår socialdemokratiska
            syn på skogsfrågorna, där vikten av att balansera klimat, biologisk
            mångfald och möjligheten att byta ut fossilbaserade produkter
            mot nya fossilfria produkter tas upp. Introduktionen lyfter fram
            att den framtida bioekonomin till stor del bygger på ett aktivt
            skogsbruk där skogsråvaran framför allt ska användas i långlivade
            produkter. Men restprodukter kan självklart användas som biobränsle.
            Det tycker vi också.
          </note>
          <note>
            När man däremot går ned på djupet i frågorna blir dock detaljnivån
            i strategin orimlig ur ett svenskt perspektiv. Förutsättningarna
            i Sverige skiljer sig från många andra EU-länders förutsättningar,
            och strategin saknar till stor del förståelse för det komplexa
            och välbyggda system som vi har i Sverige i dag. I detaljerna
            lyser centraliseringen och likriktningen igenom. Det kan inte
            vi ställa oss bakom.
          </note>
          <note>
            Slutligen: Kommissionen saknar insikt i att vi har kommit väldigt
            långt när det gäller att minimera spillet i virkesindustrin. Vi
            ser till att nyttja hela stammen och använder den till pappersmassa,
            biobränsle, husbyggnation, kemikalier, viskos, nya kläder och
            så vidare.
          </note>
          <note>
            Att dessutom i stor skala ställa om från trakthyggesbruk till
            hyggesfritt är en process som tar lång tid, både i skogen och
            för skogsindustrin. Det är något som fördyrar och minskar mängden
            förnybara produkter på marknaden och försvårar övergången till
            en bioekonomi.
          </note>
          <note>
            I Sverige utmanas skogen och skogsbruket av en storstadsmentalitet
            utan förståelse för helheten. Även EU-kommissionen missar målet
            och bortser från att Sverige under 100 år har brukat skogen och
            samtidigt säkerställt en skogstillväxt.
          </note>
          <note>
            Det som ofta glöms bort är att län som Västra Götaland för 100
            år sedan nästan helt saknade skog för att vi då överutnyttjade
            den skogliga resursen. Skogen i dessa områden användes som betesmark,
            höggs ned och eldades upp. Sverige för 100 år sedan var inte det
            som det är i dag. Då var Sverige ett skogsfattigt land.
          </note>
          <note>
            Det finns naturligtvis saker att göra även i dag. Men vi menar
            att vi är ett väldigt rikt skogsland. Skogsstrategin lyfter fram
            en återplanteringsstrategi. Det har vi haft, fru talman, i Sverige
            i över 100 år. Och vi välkomnar att fler länder faktiskt ser till
            detta behov.
          </note>
          <note>
            Anf. 95 JOHN WIDEGREN (M):
          </note>
          <note>
            Fru talman! Miljö– och jordbruksutskottet har granskat EU:s nya
            skogsstrategi. Jag tycker att vi har landat i väldigt många klokskaper
            i vår granskning.
          </note>
          <note>
            EU säger att skogen är en nationell kompetens. Det har varit
            så under hela vår tid i EU. Men ändå ser vi nu gång på gång olika
            strategier med mera – till exempel EU:s skogsstrategi som vi nu
            debatterar, EU:s bio ­ diversitetsstrategi, förslaget om markanvändning,
            LULUCF, taxonomiför ­ ordningen och ett antal andra förslag –
            där man på ett eller annat sätt vill in och peta i självbestämmandet
            över skogen.
          </note>
          <note>
            Därför har vi markerat hårt i detta betänkande på många kloka
            sätt. Precis som lyftes fram här tidigare kan man befara en centralisering
            av detta. Man ser att EU vill in och styra vilka produktionsmetoder
            vi använder och huruvida man ska använda kontinuitetsskogsbruk
            eller trakthyggesbruk.
          </note>
          <note>
            Jag tänker precis som när det gäller jordbruket. Där pratar vi
            om konventionellt och ekologiskt jordbruk. Det måste vara upp
            till brukaren att bestämma vilken metod som passar bäst. Det finns
            för- och nackdelar med alla produktionssystem, så också i skogen.
          </note>
          <note>
            En annan farhåga i denna strategi handlar om att det lyfts fram
            när på året man eventuellt skulle få avverka och om det ska vara
            förbud att av ­ verka under häckningstid. Det är ganska lång tid
            på många platser i Sve ­ rige. Vad skulle det få inverkan på våra
            entreprenörer? Ska de stå still då? Entreprenörer i skogen har
            det redan i dag väldigt pressat ekonomiskt.
          </note>
          <note>
            En helhet lyser med sin frånvaro i denna strategi. Man tar inte
            vara på hållbarhetsaspekterna som är ekonomiska, sociala och ekologiska
            på alla sätt. Man tittar för mycket på naturvårdssidan i denna
            skogsstrategi, och det är olyckligt.
          </note>
          <note>
            Vi i Sverige har, precis som har lyfts fram här tidigare, under
            lång tid visat att vi är hållbara i vårt brukande, att vi har
            en klokskap och att vi garanterar ny tillväxt i skogen tack vare
            att vi återplanterar i vår skog.
          </note>
          <note>
            Vi har sedan 1993 jobbat under epitetet frihet under ansvar,
            som har haft en otroligt positiv inverkan på den biologiska mångfalden
            i skogen.
          </note>
          <note>
            Precis som Socialdemokraterna lyfte fram här tidigare är det
            såklart viktigt att vi kan se på skogen på ett sådant sätt att
            vi har ett helhetsgrepp över hela Europa. Men vi måste skilja
            på de nationella förutsättningarna när det kommer till skogsbruk.
          </note>
          <note>
            Det lyftes också fram här tidigare att skogen ska göra så mycket
            i framtiden. Skogen ska bidra med nya produkter, substitutionseffekter
            och en stärkt bioekonomi. Men skogen ska också bidra till klimatarbetet.
            På vilket sätt bidrar skogen bäst till klimatarbetet? Jo, det
            är genom att den växer och binder in kol.
          </note>
          <note>
            Det finns forskning från SLU som visar på vilket sätt det är
            bäst för klimatet att bruka skogen. Man gjorde tre olika scenarier
            på 80 års sikt: att skogen brukas som i dag, att den inte brukas
            alls eller att den brukas mer. Svaret var entydigt att när vi
            brukar skogen mer än vad vi gör i dag får det bäst effekter för
            klimatet.
          </note>
          <note>
            Jag tycker att det är otroligt viktigt. Därför är det olyckligt
            när man tittar på denna skogsstrategi där det talas väldigt mycket
            om nytt skydd och skydd av skog, precis den debatt som vi har
            här i Sverige gång på gång. Vi vet nämligen å andra sidan att
            vi inte rapporterar skydd av skog och skydd av natur på samma
            sätt som övriga länder i EU gör. Det betyder att vi binder ris
            åt egen rygg om vi inte tänker vänta in de andra länderna tills
            de kommer upp på samma nivåer som Sverige. Det är otroligt viktigt
            att vi inte förstör för oss själva, eftersom vi vet att skogen
            ser så olika ut runt om i Europa.
          </note>
          <note>
            Vi vet också historiskt att skogen har brukats väldigt olika
            runt om i Europa. Medan vi har tagit ansvar här, sett till att
            vi har haft skog, ökat skogen och haft en tillväxt har det inte
            varit lika självklart i många länder i Europa. Det är också en
            anledning till att vi trycker på vikten av att själva få bestämma
            över vår egen skog.
          </note>
          <note>
            Då behöver man också koppla in aspekterna med subsidiaritet och
            proportionalitet kopplat till EU:s skogsstrategi för Sverige.
          </note>
          <note>
            Fru talman! Socialdemokraterna lyfte det tidigare, och jag tror
            att alla talare här kommer att tala om hur viktig skogen är för
            Sverige och alla de saker jag lyfte upp innan, som hur viktigt
            det är att vi har en produktion och vad skogen ska bidra med.
            Därför ska jag säga att följande känns anmärkningsvärt, fru talman.
          </note>
          <note>
            Tidigt i våras skrev Österrike tillsammans med några andra skogsländer
            en notering till kommissionen om att man var orolig för arbetet
            med EU:s nya skogsstrategi. I EU-nämnden här i riksdagen hade
            vi faktiskt en majoritet som höll med om den kritik som riktades
            mot detta. Ingenting hände.
          </note>
          <note>
            I somras skrevs ytterligare ett brev av Österrike och likasinnade
            länder till EU-kommissionen om att man var väldigt orolig över
            utseendet på den nya skogsstrategin. Sverige valde även då att
            inte stötta detta. Trots att Sveriges regering visste att det
            fanns en majoritet i Sveriges riksdag för att stötta detta initiativ
            valde man att inte göra det.
          </note>
          <note>
            Sedan hade vi en regeringskris. Landsbygdsministern försvann
            ur den svenska regeringen, och vi fick en näringsminister som
            skulle hantera dessa frågor i stället. Sedan sommaren har det
            i EU hållits fyra möten kopplade till EU:s skogsstrategi, och
            inte en enda gång har vår minister varit på plats för att hantera
            de för Sverige så otroligt viktiga frågor som skogen är. Detta
            är anmärkningsvärt, fru talman. Vi bemödar oss inte ens om att
            åka till mötena där man ska hantera EU:s nya skogsstrategi, som
            kan få otroligt stora konsekvenser för svensk skog under lång
            tid framöver.
          </note>
          <note>
            Jag vet att jag själv på ett EU-nämndssammanträde i oktober månad
            lyfte frågan med närvarande statsråd: Kommer statsrådet att vara
            på plats den här gången? Man svarade inte ens, för man visste
            såklart att man inte tänkte åka dit och vara på plats. Jag tycker
            att det är beklämmande. Det är prov på att man inte bryr sig tillräckligt
            mycket om så viktiga frågor som de skogen ändå innebär för Sverige.
            Vi behöver markera mot det, för det får inte accepteras. Det får
            inte fortgå på det sättet.
          </note>
          <note>
            Jag vill tacka mina kompanjoner, eller vänner, i utskottet för
            att vi har landat i ett bra granskningsutlåtande. Jag tycker att
            vi alla kan stå bakom det.
          </note>
          <note>
            Anf. 96 ISAK FROM (S) replik:
          </note>
          <note>
            Fru talman! Mot slutet blev John Widegrens anförande en skarp
            kritik mot kanske särskilt Socialdemokraterna, och jag tänker
            att jag bör bemöta den något.
          </note>
          <note>
            Man ska aldrig ta miste på att Socialdemokraterna ser skogens
            och industrins betydelse för grunden i välfärden och klimatomställningen,
            och vår ingång i detta är såklart att lyfta det på högsta möjliga
            nivå. Det har alltså varit på statsministernivå. Vår tidigare
            statsminister Stefan Löfven har tagit upp Sveriges ställningstagande
            på högsta möjliga nivå, med kommissionen och ansvariga. Det ska
            inte råda någon tvekan om det.
          </note>
          <note>
            Det är klart att det inte är Moderaternas fel att Vänsterpartiet
            kastade hundben och utsatte Sverige för en regeringskris, men
            det påverkade självklart arbetet i regeringen. Det kan vi inte
            bortse ifrån. Under hösten har dock näringsminister och ansvarig
            varit direkt involverade till exempel i ett större möte i Österrike
            som handlar om detta.
          </note>
          <note>
            Jag tror att Sveriges ställningstagande är mycket väl känt. Att
            man känner till Sveriges inställning till det här behöver det
            inte råda någon som helst tvekan om – speciellt inte utifrån det
            utlåtande vi debatterar här i dag.
          </note>
          <note>
            Anf. 97 JOHN WIDEGREN (M) replik:
          </note>
          <note>
            Fru talman! Jag tackar för inspelet.
          </note>
          <note>
            Ja, näringsministern var sent under hösten på plats för ett möte
            och diskuterade med likasinnade länder. Men då ska man komma ihåg
            att det skedde efter tjat ända sedan tidig vår, när vi började
            prata om vikten av att engagera sig i de här frågorna. Det går
            ju inte att bara säga att man tar det till högsta nivån, med statsministern,
            för det är inte en ursäkt för att inte vara på plats och sköta
            de här diskussionerna. Det är nämligen många de ­ taljer som tas
            fram under lång tid när det kommer till arbetet med de här strategierna.
          </note>
          <note>
            Jag förstår en sak, och det ska jag ändå ge Socialdemokraterna,
            fru talman: Under den regering som var på plats när vi började
            det här arbetet fanns det motstridiga uppgifter om vad regeringen
            tyckte om svenskt skogsbruk. Vi hade en socialdemokratisk landsbygdsminister
            som åkte ned till Europamöten och sa att svenskt skogsbruk är
            hållbart. Någon tid efter det åkte en svensk miljö- och klimatminister
            från Miljöpartiet ned och sa att svenskt skogsbruk inte är hållbart.
          </note>
          <note>
            Då är det klart att man på EU-nivå undrar vad Sveriges ingång
            i detta är. Det kanske till och med framstår som att vi inte är
            riktigt seriösa om man inte ens från regeringens sida kan ha en
            enad front utåt. Jag tycker att detta är otroligt problematiskt,
            för återigen: Det här är en av de viktigaste frågorna för svensk
            ekonomi och svenskt välstånd. Därför får den inte hanteras så
            här dåligt. Det är bekymmersamt. Jag förstår att det fanns motsättningar
            i den regering som satt, men det är bekymmersamt, fru talman.
          </note>
          <note>
            Anf. 98 ISAK FROM (S) replik:
          </note>
          <note>
            Fru talman! Jag välkomnar att vi i riksdagen har en bred enighet,
            men det handlar ju inte bara om strategin. Strategin kanske är
            en mindre del; vi har ju även det våldsamt intressanta begreppet
            LULUCF, som jag tror i förlängningen riskerar att bli en större
            hämsko för svenskt skogsbruk. Vi har också den taxonomi som blivit
            omdebatterad och diskuterad och som från början exkluderade både
            vattenkraften och skogsbruket som hållbara investeringar.
          </note>
          <note>
            Jag uppfattar nu att kommissionen har ändrat inriktning, och
            det är klart att det framför allt är helt nödvändigt för att säkerställa
            att skogen kan nyttjas för att substituera fossila produkter –
            något som vi i den här kammaren är helt eniga om behövs.
          </note>
          <note>
            Anf. 99 JOHN WIDEGREN (M) replik:
          </note>
          <note>
            Fru talman! Jag håller med. Det är precis på det viset, och det
            är därför man blir extra orolig när det inte visas tillräckligt
            engagemang i alla dessa skogsfrågor.
          </note>
          <note>
            Det är på så många olika håll som man nu vill in och på ett eller
            annat sätt peta lite i det svenska skogsbruket. Man vill peta
            i någonting som Moderaterna och Socialdemokraterna är överens
            om fungerar väldigt väl, även om det inte har framkommit tillräckligt
            tydligt av regeringens arbete det senaste året.
          </note>
          <note>
            Jag är också orolig över till exempel LULUCF, för ska vi hårdra
            de siffror som finns med i det förslaget skulle det ju innebära
            en minskad avverkning i Sverige. Det skulle innebära en minskad
            produktion, och det skulle kanske till och med innebära att vi
            får kvotera vilka som ska avverka sin skog. Då har det gått långt.
            Därför tycker jag att vi ska bli tydliga med att – särskilt från
            regeringens sida – säga: Vi kommer att bruka vår skog mindre på
            grund av detta.
          </note>
          <note>
            Vi lär få återkomma till den debatten. Tack för repliken, Isak
            From!
          </note>
          <note>
            Anf. 100 MATS NORDBERG (SD):
          </note>
          <note>
            Fru talman! Jag konstaterar att det finns en stor enighet i den
            här frågan. Jag skulle ha kunnat säga ungefär samma sak som Isak
            From från Socialdemokraterna och John Widegren från Moderaterna
            redan har sagt, och det är faktiskt också vad jag har skrivit
            att jag ska säga. Det ser jag när jag jämför vad som har sagts
            med vad jag har skrivit.
          </note>
          <note>
            Även vi står bakom jordbruksutskottets utlåtande i den här frågan,
            och vi tycker att det är väl avvägt.
          </note>
          <note>
            Fru talman! Europa är fantastiskt. Man kunde ju tro att årtusenden
            av handel, krig och rörelser av människor skulle ha jämnat ut
            Europa till en superstat med ett enda språk och ett enda sätt
            att lösa saker och ting, men det har inte hänt. I stället har
            staterna bestått. Varje land har kunnat utveckla sina modeller
            utifrån sina förutsättningar och för sina behov, och länderna
            har kunnat lära av varandras framgångar och misstag. Det tror
            jag är ett starkt framgångsrecept för Europa som vi måste försöka
            bevara, det vill säga att optimera delarna och på det sättet få
            en framgångsrik helhet.
          </note>
          <note>
            Det har vi också haft vad gäller skogen. Mellan 1990 och 2020
            ökade EU:s skogsareal med 10 procent, så vi har en starkt ökad
            skogsareal i Europa. I hög grad har det här byggt på privata markägares
            initiativ, inte på staternas eller EU:s.
          </note>
          <note>
            Därför har skogsländerna upprepat om och om igen att skogsfrågorna
            måste lösas av varje EU-land för sig. EU-nivån behövs också, men
            den får inte får bli detaljstyrande utan ska vara samordnande.
          </note>
          <note>
            Ändå verkar det finnas en inbyggd dynamik som driver mot toppstyrning
            och mot att alltmer av skogsskötseln ska dikteras från Bryssel,
            som tidigare talare har sagt. Man visar allt mindre förtroende
            för enskilda skogsländer och enskilda skogsägare.
          </note>
          <note>
            EU har haft en skogsstrategi sedan 1998. Den har omarbetats,
            men den gällde bara till 2020. Det har därför funnits ett intresse
            av att tillskapa en ny version, inte minst för att samverka med
            andra EU-initiativ såsom Fit for 55 och EU:s mångfaldsstrategi.
          </note>
          <note>
            I maj 2020 tog kommissionen fram ett första förslag till en sådan
            strategi, och i november i år uttalade jordbruks- och fiskerådet
            sina slutsatser. Man betonade, som tidigare talare har sagt, att
            det behövs mer subsidiaritet och att det finns en obalans mellan
            kommissionens behandling av skogens olika ekologiska, ekonomiska
            och sociala funktioner där den ekologiska överbetonas på bekostnad
            av de andra.
          </note>
          <note>
            EU-parlamentet betonade i oktober i år att strategin ska bilda
            en bro mellan nationella strategier och EU:s andra strategier
            och mål för jord- och skogsbruk. Det måste finnas respekt för
            nationellt självbestämmande och för privata och offentliga skogar.
            I Sverige har vi ju mycket av enskilda skogar, och detta gäller
            många EU-länder. Det är viktigt att deras initiativ får finnas
            kvar.
          </note>
          <note>
            Den modell vi har i Sverige betonar frihet under ansvar men också
            vardagshänsyn – vi ska bli duktigare på att lämna kvar enskilda
            träd eller grupper av träd. Förutom det här har vi också en statlig
            strategi, kan vi säga, som bygger på att skydda skog. Det har
            vi haft väldigt länge – ändå sedan de första nationalparkerna.
          </note>
          <note>
            Det är kombinationen av dessa två saker som har gjort Sverige
            så framgångsrikt. Men modellen förutsätter att markägarna ges
            stor frihet och att man undviker alltför tvära kast i lagar och
            regler. Skogsägare måste kunna lita på skogspolitiken för att
            kunna agera långsiktigt. Det gäller att vara med och inte mot
            skogsägarna, med allt bättre modeller för vardagshänsyn i skogsbruket.
            Det hela ska också kompletteras med olika typer av skyddade områden.
          </note>
          <note>
            Felet som EU-kommissionen gör om och om igen i olika modeller
            och i de processer som nu pågår – LULUCF, taxonomin och skogsstrategin
            – är att man, trots väldigt tydliga och ofta upprepade signaler,
            inte tillräckligt tar till sig att skogsbruk är en nationell kompetens
            i första hand, att skogarnas ekonomiska, sociala och ekologiska
            funktioner kompletterar var ­ andra i minst lika hög grad som
            de står i motsats till varandra, att skogsländerna själva har
            mycket bättre förutsättningar att väga samman de olika intressena
            än vad EU-kommissionen kan ha och, framför allt, att EU:s skogar
            till stor del är enskilt ägda och att toppstyrning därför ofta
            blir direkt kontraproduktiv eftersom den minskar pluralismen,
            viljan till initiativ och investeringar samt långsiktigheten.
          </note>
          <note>
            EU:s förslag till skogsstrategi verkar för mycket utgå från att
            skogsbruk per se är till skada för biodiversiteten och klimatet
            och till nackdel för skogarnas sociala funktion samt för turismen.
            I en svensk kontext finns det väldigt mycket som klart tyder på
            motsatsen.
          </note>
          <note>
            Det är inte bara vi i Sverige som är irriterade. Som tidigare
            talare redan har sagt skrev elva skogsländer, med Österrike i
            spetsen, i juli i år följande om skogsstrategin:
          </note>
          <note>
            Den saknar tydligt förståelse för skogarnas multifunktionella
            roll. Den ignorerar medlemsstaternas kompetens. Den ignorerar
            kommissionens eget huvudmål i riktning mot grön tillväxt, och
            den reducerar samtidigt skogarna till miljöfrågor utan att ta
            hänsyn till socioekonomiska aspekter. Detta är oacceptabelt.
          </note>
          <note>
            Sverige skrev, som sagt, inte under. Bland de elva länder som
            däremot gjorde det fanns Finland, Estland och Lettland samt de
            två riktigt mäktiga länderna i EU: Tyskland och Frankrike.
          </note>
          <note>
            Jag frågade den dåvarande landsbygdsministern Baylan varför i
            en skriftlig fråga men fick ingen förklaring – ni kan själva läsa
            svaret om ni vill. Inte heller lyckades Sverigedemokraterna få
            majoritet för ett till ­ kännagivande i miljö- och jordbruksutskottet.
          </note>
          <note>
            Regeringen har dock i efterhand understrukit att den i huvudsak
            instämmer med Österrikes kritik. Miljö- och jordbruksutskottet
            uttrycker också i detta betänkande att utskottet stöder de synpunkter
            som framförts av skogsländerna, framför allt av Österrike.
          </note>
          <note>
            Vi har redan hört att Ibrahim Baylan inte deltog vid något av
            de fyra jordbruks- och fiskerådsmöten där dessa frågor behandlades,
            men det var ju bra att statsministern framförde motsvarande besked.
          </note>
          <note>
            Det är dock viktigt att visa att vi stöder andra EU-länder när
            de tar sådana här initiativ. Själva samarbetet mellan skogsländerna
            är oerhört viktigt, och detta måste leda till att vi ställer upp
            när andra länder skriver saker som vi i huvudsak håller med om.
          </note>
          <note>
            Jag har redan sagt att det ställningstagande som miljö- och jordbruksutskottet
            nu arbetat fram är välbalanserat. Det framhåller att det behövs
            en ny skogsstrategi men betonar också vikten av denna inte kringskär
            utan bibehåller nationell bestämmanderätt. Utskottet framhåller
            också att EU:s skogsstrategi ska vara jämbördig med andra strategier
            och inte underordnad dem.
          </note>
          <note>
            Vi delar de synpunkter som Österrike och andra skogsländer har
            framfört. Vi anser att det fattas konsekvensanalyser av många
            av strategins för ­ slag. Behövs dessa förslag? Gör de nytta?
            Gör de mer skada än nytta? Medför de dubbelarbete? Vad kostar
            de? Vilka uteblivna inkomster blir följden? Vad blir konsekvenserna
            för landsbygden? Detta hade behövt utredas mer balanserat och
            i vissa fall över huvud taget.
          </note>
          <note>
            Utskottet vill också att skogsstrategin ska betona inte bara
            långlivade träprodukters betydelse – vilket den gör – utan också
            betydelsen av kortlivade skogsprodukter, exempelvis skogsbränsle.
            I form av exempelvis bränsle, men också som andra produkter, kan
            skogsprodukterna spela en väldigt stor roll för att ersätta andra,
            mindre förnybara, material än dem som bygger på skog.
          </note>
          <note>
            Fru talman! Utveckling av skogssektorn och utveckling av en mer
            hållbar bioekonomi sker bäst genom att man ger så mycket inflytande
            som möjligt till skogsägarna och till medlemsländerna i Europa.
            Lyckade svenska sådana lösningar kan sedan anpassas och tas upp
            av andra länder, både inom EU och i hela världen.
          </note>
          <note>
            Anf. 101 PETER HELANDER (C):
          </note>
          <note>
            Fru talman! I en proposition från 1993 fastställde riksdagen
            en ny skogspolitik med två jämställda mål för skogspolitiken,
            nämligen produk ­ tion och miljö.
          </note>
          <note>
            I en annan proposition, från 2008, som heter En skogspolitik
            i takt med tiden , tydliggjorde regeringen att de jämställda målen
            produktion och miljö skulle vara oförändrade. I lagens portalparagraf
            betonades även att skogen är en förnybar resurs.
          </note>
          <note>
            Sverige och svensk skogsnäring har under många decennier tagit
            ett stort ansvar och skapat ett uthålligt skogsbruk. Att Sverige
            mer än fördubblat sitt virkesförråd på 100 år talar sitt tydliga
            språk.
          </note>
          <note>
            Sedan den skogspolitik som vi kallar frihet under ansvar fastställdes
            1993 har arbetet med biologisk mångfald gått åt rätt håll. Många
            av de skogar som i dag är skyddsvärda planterades av våra mor-
            och farföräldrar för ett par generationer sedan. Tack vare de
            320 000 skogsägarna i Sverige har vi skapat den mångfald vi har
            i dag. Jag tackar dem för deras insats.
          </note>
          <note>
            Fru talman! Sverige är täckt av nästan 70 procent skog. Hur ser
            det ut i resten av Europa? Tyskland, Frankrike, Italien och Spanien
            har 30 – 36 procent skog, varav nästan allt brukas på något sätt.
          </note>
          <note>
            Hur ser det ut i Nederländerna, som den drivande kommissionären
            i många skogsfrågor, Frans Timmermans, kommer från? De är sämst
            i EU och ligger på 11 procent. Borde då inte EU kräva att Nederländerna
            återplanterar skog innan man lägger begränsningar på Sverige?
          </note>
          <note>
            Det finns ingen rättslig grund för en gemensam skogspolitik i
            EU, utan detta är frågor som tillhör den nationella beslutanderätten.
            Det är något som vår regering och riksdagens partier också säger
            i en samstämmig kör.
          </note>
          <note>
            Problemet är att kommissionen nu rundar detta genom att gå via
            politikområdena klimat, energi och naturvård. Kommissionens ingång
            är att det behövs en ny skogsstrategi för att utforma och genomföra
            en gemensam vision för en mångsidig och hållbar skogsförvaltning
            i EU.
          </note>
          <note>
            Varje gång kommissionen tittar på skogsfrågan flyttar man fram
            sina egna positioner och minskar det nationella självbestämmandet.
            Det är min bestämda uppfattning att man inte kan pådyvla skogsländerna
            i EU en skogspolitik som är formad utifrån ett perspektiv där
            skogfattiga EU-länder inte har tagit sitt ansvar genom historien.
          </note>
          <note>
            Fru talman! Man måste ställa sig frågan om hur kommissionen fått
            sin syn på skogsbruk i EU generellt och svenskt skogsbruk specifikt.
            Varifrån får EU sin statistik om Sverige? Det är ingen hemlighet
            att Naturvårdsverket rapporterar skydd av skog utifrån en egen
            modell som skiljer sig från den internationellt accepterade metod
            som andra EU-länder använder sig av. Om Sverige skulle använda
            samma metod som Tyskland skulle vi gå från att vara sämst i EU
            till att antagligen bli bäst.
          </note>
          <note>
            Även rapporteringen av biologisk mångfald har en egen beräkningsgrund
            jämfört med vad andra länder har. Vi kan inte det på detta sätt.
            Jag hoppas att regeringen är tydlig i sina regleringsbrev till
            våra skogsvårdande myndigheter om hur vi ska rapportera på samma
            sätt som andra EU-länder. Hur ska vi annars kunna jämföra oss
            mot internationella åtaganden?
          </note>
          <note>
            Fru talman! Vi ser en skur av EU-direktiv falla över Sverige.
            Det kommer att slå hårt mot svensk skogsnäring, jobben på landsbygden,
            klimatet och det svenska självbestämmandet. Det handlar om skogsstrategin,
            LULUCF, taxonomin, förnybarhetsdirektivet RED och ytterligare
            ett antal förslag.
          </note>
          <note>
            Den brukade skogen skapar, förutom att fungera som ryggraden
            i Sveriges landsbygdsekonomi, en trippel klimatnytta. Den binder
            kol när den växer. Den binder kol i träbyggnader efter att den
            har avverkats. Den ersätter fossila råvaror och fossil energi.
            Utan den svenska skogen och det aktiva skogsbruket skulle Sveriges
            klimatpåverkan vara mycket större. Detta hotas nu av förslag från
            EU-kommissionen.
          </note>
          <note>
            Sverige kan inte acceptera de mycket långtgående förslag EU presenterat
            som kommer att påverka den svenska skogspolitiken. Förslagen kommer
            att förändra den framgångsrika modell för svenskt skogsbruk som
            Sverige bedrivit under mycket lång tid. Förslagen och deras detaljstyrning
            kommer att få långtgående konsekvenser när det gäller jobb, service
            och möjligheten att bo på landsbygden och går emot visionen om
            starkare, sammanlänkade, resilienta och välmående landsbygdsområden
            2040. Förslagen kommer också att motverka Sveriges höga klimatambitioner.
          </note>
          <note>
            Fru talman! Jag ska nu nämna några få ståndpunkter och beslut
            som EU är på väg att leverera.
          </note>
          <note>
            EU anser att trakthyggesbruk är dåligt. EU vill skydda 30 procent
            av naturen varav 10 procent strikt. Det ska vara bindande för
            medlemsstaterna. Jakt och fiske får inte förekomma i skyddade
            områden.
          </note>
          <note>
            All primary- och old growth-skog – urskog och naturskog – ska
            skyddas strikt, och mer ska skapas via proforestation. Det innebär
            att man inte brukar skogen alls utan att den får växa vilt.
          </note>
          <note>
            Det ska upprättas en databas över all tillgänglig och potentiell
            primary och old-growth forest i varje medlemsstat, och för dessa
            områden ska det införas avverkningsförbud.
          </note>
          <note>
            Det ska införas bindande restaureringskrav på minst 30 procent
            av varje medlemsstats hav och land inom och utanför skyddade områden.
            Områdena ska restaureras till, i Sveriges fall, förindustriell
            tid. Då ska man komma ihåg att många andra medlemsstater har tiden
            för sitt EU-inträde som referensnivå medan Sverige har förindustriell
            tid.
          </note>
          <note>
            Restaureringen ska innehålla alla delar av ett medlemsstats naturvärden,
            och naturvärden får inte efter färdig restaureringen försämras.
            Det blir ett nytt strikt skyddat område.
          </note>
          <note>
            Bindande mål ska införas om att restaurera skogarna i medlemsstaterna.
            Det ska finnas en gemensam EU-lagstiftning om skydd av jord.
          </note>
          <note>
            I EU:s nya skogsstrategi ska biodiversitetsstrategin vara klart
            prioriterad, och huvudmålet med skogsstrategin ska vara biologisk
            mångfald och klimat. Det ska i strategin finnas bindande restaurerings-
            och skyddsmål, som jag har sagt.
          </note>
          <note>
            Biomassa ska användas i enlighet med kaskadprincipen, det vill
            säga att politiker ska besluta vad och i vilken ordning biomassa
            ska användas.
          </note>
          <note>
            Hållbarhetskriterierna för biomassa och bioenergi i framför allt
            RED och taxonomin behöver uppdateras för att bli i linje med biodiversitetsstrategin
            och klimatlagen.
          </note>
          <note>
            Den naturliga CO 2 -sänkan i EU ska öka markant, och skyddet
            av sänkorna ska öka. Den naturliga CO 2 -sänkan i EU ska vara
            ambitiös samt lag ­ satt.
          </note>
          <note>
            Det ska införas en bindande EU-lagstiftning om biologisk mångfald
            som ska gälla inom och utanför skyddade områden.
          </note>
          <note>
            Ni kan tänka er vad hela denna kaskad av förslag innebär sammanlagt
            för svenskt skogsbruk.
          </note>
          <note>
            Fru talman! Regeringen har haft en mjuk förhandlingstaktik när
            det gäller alla dessa förslag som kommer från EU. Jag tror det
            har varit fel taktik. Regeringen borde ha varit med de andra länderna
            som protesterade mot kommissionens förslag, som vi hört här tidigare.
            Ett litet land som Sverige måste slå sig ihop med likasinnade
            även om vi inte delar varje ståndpunkt exakt. Nu är det upp till
            regeringen att visa att jag har fel och komma hem från Bryssel
            med ett resultat som är bra för Sverige och det svenska självbestämmandet
            över skogen.
          </note>
          <note>
            Jag vill avslutningsvis önska talmännen, alla tjänstemän och
            alla mina kolleg o r i utskottet en riktig god jul och ett gott
            nytt år.
          </note>
          <note>
            Anf. 102 KJELL-ARNE OTTOSSON (KD):
          </note>
          <note>
            Fru talman! Våra skogar har många nyttor och ger oss många tjänster.
            Kolsänkan är en av de absolut viktigaste tjänsterna vår svenska
            skog ger oss. Den tar i dag bort mer CO 2 än våra svenska territoriella
            utsläpp. Räknar vi även in substitutionen är vi svenskar i stort
            sett CO 2 -neutrala tack vare skogen och det hållbara svenska
            skogsbruket.
          </note>
          <note>
            Skogen ger oss fantastiska och högkvalitativa råvaror i en mängd
            olika former. Allt som i dag kan tillverkas av olja kan också
            tillverkas av trä. Skogen ger oss bränsle och därmed värme. Den
            ger oss möjligheter att skörda det naturen ger i form av bär,
            svamp och vilt. Vi kan finna rekrea ­ tion och vila. Ja, listan
            kan göras betydligt längre. Skogsnäringen är en av våra största
            branscher och står för totalt cirka 115 000 arbetstillfällen.
          </note>
          <note>
            De skatter som sysselsatta inom skogsnäringen betalar till kommuner,
            regioner och stat har stor betydelse för välfärden i stora delar
            av Sverige. Sammanlagt finansierar dessa skatter till exempel
            32 000 tjänster inom den offentliga sektorn. Sverige är världens
            femte största exportör sammantaget av massa, papper och sågade
            trävaror med ett exportvärde i fjol på 145 miljarder kronor. Skogen
            är alltså en av våra absolut viktigaste tillgångar. Men tyvärr
            behandlas både skog, skogsägare och skogsindustri ofta styvmoderligt.
          </note>
          <note>
            För oss svenskar är skogen en del av vår svenska identitet. Därför
            reagerar vi självfallet när man från EU-nivå kommer med pekpinnar
            och för ­ söker tala om för oss hur vi ska bruka våra svenska
            skogar. Ofta kommer dessa pekpinnar från människor som själva
            bor i länder där man har helt annan geografi, helt annan syn på
            skog och på vad skogsbruk innebär.
          </note>
          <note>
            Vi kommer ofta tillbaka till att skogen inte nämns i EU-fördraget.
            Det är något som vi gång på gång måste påpeka, vilket vi med stor
            frenesi gör både i miljö- och jordbruksutskottet och i EU-nämnden.
            Därför var det glädjande att statsminister Magdalena Andersson
            lyfte fram detta i sin regeringsförklaring. Dock verkade inte
            alltid hennes företrädare och ansvariga ministrar i regeringen
            Löfven ha samma syn. Tyvärr var inte heller engagemanget för Sveriges
            skogsägare och den svenska skogsindustrin alltid högt prioriterat.
          </note>
          <note>
            Den nya socialdemokratiska regeringen har en del att bevisa,
            men den ska absolut få chansen. Tyvärr har Sverige också under
            S-MP-regeringen valt – som vi hört här tidigare – att inte delta
            i en del aktiviteter med likasinnade skogrika länder inom EU när
            de gemensamt arbetat för att försöka påverka kommissionen i rätt
            riktning. Det skickar oerhört olyckliga signaler både till Bryssel,
            till den svenska skogsindustrin och till de 330 000 svenska skogsägarna.
          </note>
          <note>
            Kommissionen erkänner nationell kompetens. Men trots det försöker
            man att hitta andra vägar in för att ändå få påverka skogen och
            skogsbruket, och det på en mycket detaljerad nivå. Till exempel
            innehåller strategin skrivningar om att kalhyggesbruk inte ska
            få användas. Detta är verkligen att tala med kluven tunga.
          </note>
          <note>
            Fru talman! En skogsstrategi kan vara bra, men den måste vara
            balan ­ serad. Jag konstaterar att det har skett förbättringar
            i den slutgiltiga versio ­ nen jämfört med tidigare utkast och
            läckta dokument. Men det är verkligen långt kvar tills vi har
            en europeisk samsyn om skogens och skogsindustrins bidrag till
            en grön omställning. Därför är ändå frågan om det är rätt med
            en helt gemensam europeisk skogsstrategi.
          </note>
          <note>
            Skogsstrategin är, som vi hörde tidigare, indelad i sex olika
            områden. Det första området handlar om ”Stöd till skogarnas socioekonomiska
            roll för en levande landsbygd och främjande av en skogsbaserad
            bioekonomi inom hållbarhetsgränserna”.
          </note>
          <note>
            Det låter bra, men om man ser på överskriften en gång till blir
            i varje fall jag lite konfunderad. I skogsstrategin får inte bioekonomin
            ens egen överskrift. I det arbete vi håller på med i utskott och
            EU-nämnd har jag förstått att i alla handlingar rörande EU betyder
            vartenda ord verkligen någonting, och alla ord ska vägas på guldvåg.
            Jag kan då utifrån en EU-terminologi inte tolka detta på annat
            sätt än att något av det viktigaste skogen ger inte ges den betydelse
            det förtjänar.
          </note>
          <note>
            Varför är det så? Jo, man har helt enkelt inte kunskapen eller
            förståelsen. Det gör det än mer bekymmersamt att man ska besluta
            om skogen och då fatta beslut som kan få förödande konsekvenser
            för både bioekonomi och omställningen till ett förnybart samhälle.
            Det är ä nnu ett tydligt tecken på att EU ska hålla fingrarna
            borta från både skog och skogsbruk.
          </note>
          <note>
            Den presenterade strategin visar att apparaten inom EU vill bestämma
            hur medlemsstaterna ska sköta sina egna skogar. Någon hänsyn till
            de stora olikheter som råder inom EU när det gäller både tillgång
            till skog och skogsskötsel tas inte. Strategin är en tydlig illustration
            av klyftan mellan Bryssel och den enskilde skogsägaren och dennes
            behov. Dessutom ignorerar den Europaparlamentets och rådets åsikter
            om våra skogars framtid. För att citera Pekka Pesonen, generalsekreterare
            i lantbrukets samarbetsorganisation inom EU: ”Vi måste undvika
            att denna strategi förvandlas till en tragedi för landsbygdssamhällen.”
          </note>
          <note>
            Strategin missar tyvärr att poängtera skogens verkliga potential
            i klimatarbetet. Det svenska skogsbruket strävar efter hög tillväxt,
            vilket betyder att det också ger ett högt upptag av CO 2 . Att
            vi sedan kan bruka skogen för att ersätta CO 2 -intensiva material
            är ju ytterligare en klimatvinst.
          </note>
          <note>
            En del som varit ganska högt upp i debatten inför framtagandet
            av strategin är de så kallade kortlivade produkterna som skogen
            ger och kritiken mot dessa.
          </note>
          <note>
            Vem vill och kan i ärlighetens namn klara sig utan de kortlivade
            produkterna, som EU-kommissionen nedvärderar så starkt i strategin?
            Jag är ganska säker på att alla kommissionärer vill ha tillgång
            till produkterna. Jag är säker på att alla i den här salen vill
            ha tillgång till produkterna. Ja, fru talman, jag är säker på
            att alla i hela EU vill ha produkterna. Vem vill och kan klara
            sig utan toalettpapper, hushållspapper och andra hygienprodukter?
            Hur skulle våra vårdinrättningar, sjukhus etcetera klara sig utan
            de kortlivade produkterna som skogen ger? Om vi ska ställa om
            på riktigt, hur ska vi då kunna ställa om från fossil olja och
            plast om vi inte använder skogen till att tillverka papper och
            kartong? Återigen visar detta på en stor okunskap om både skogsbruk
            och hur träd används i skogsindustrin.
          </note>
          <note>
            En annan del som diskuterats flitigt och som har bäring på skogsstrategin
            är EU:s strategi för biologisk mångfald, där vi både i miljö-
            och jordbruksutskottet och i EU-nämnden har förhandlat många skrivningar
            för att få regeringens ståndpunkter dit vi önskar.
          </note>
          <note>
            En stor del av denna diskussion har gällt EU:s mål för skydd
            och strikt skydd av skog samt vad detta i verkligheten ska innebära.
            Enligt vissa läckta dokument skulle man, som vi hörde tidigare,
            inte ens få jaga eller fiska i de strikt skyddade områdena. Men
            de skulle få användas för andra ändamål som lämnar betydligt större
            spår efter sig än vad en fiskare gör när den sitter på ett berg
            en sommarkväll och dricker kaffe och metar abborre. Återigen har
            man från kommissionens sida visat en förbluffande okunnighet,
            vilket tyvärr är alldeles för vanligt i dessa frågor.
          </note>
          <note>
            En annan utmaning som vi också hört om tidigare, fru talman,
            är hur man räknar skyddad skog och vad som ska räknas som skyddad
            skog. Detta leder också till konflikter då vi inte gör lika inom
            unionen.
          </note>
          <note>
            I strategin skriver kommissionen att alla urskogar och naturskogar
            måste omfattas av strikt skydd – d etta utan att det finns någon
            definition av vad vare sig en urskog eller en naturskog är. Skydda
            det hela ska man göra, och det jättekvickt, men man vet inte vad
            det är man ska skydda.
          </note>
          <note>
            Ja, fru talman, jag kanske raljerar lite. Men det är så många
            skrivningar som visar på så oerhört stor kunskapsbrist, vilket
            återigen gör det relevant att ställa frågan om vi verkligen ska
            ha en gemensam skogsstrategi i EU.
          </note>
          <note>
            Vidare skriver man om återbeskogning och beskogning som ger skogar
            med biologisk mångfald. Man skriver då att man bland annat vill
            återbeskoga stadsnära områden och jordbruksareal.
          </note>
          <note>
            För Sveriges del skulle vi i stället behöva mer jordbruksareal
            för att få en högre självförsörjningsgrad och mer inhemskt producerad
            mat. Att återbeskoga är verkligen inget problem på den svenska
            landsbygden, där gård efter gård lägger ned. Det är precis tvärtom,
            fru talman – vi håller på att växa inne när gamla åkrar och betesmarker
            växer igen eftersom de inte längre brukas. För 30 år sedan hade
            vi över hundra mjölkbönder i min hemkommun Årjäng. I dag har vi
            fyra kvar. Det bekymrar mig oändligt mycket mer än att jordbruksmark
            inte återbeskogas.
          </note>
          <note>
            Fru talman! Jag har haft en ganska negativ ton i mitt anförande,
            vilket även tidigare talare har haft. Det står jag för fullt ut.
            Ska vi få goda förutsättningar för ett hållbart skogsbruk och
            en hållbar omställning på riktigt måste någon med betydligt större
            skoglig kompetens än EU-kommissio ­ nen sitta i förarsätet.
          </note>
          <note>
            Anf. 103 MARIA GARDFJELL (MP):
          </note>
          <note>
            Fru talman! Klimatförändringarna och biomångfaldskollapsen måste
            stoppas. Enligt klimatforskarna IPCC går det inte att hejda klimatkrisen
            om vi inte också hejdar naturkrisen. Klimat och biologisk mångfald
            hänger ihop.
          </note>
          <note>
            Business as usual är inte möjligt i skogsbruket. Det har EU-kommis
            ­ sionen uppmärksammat i sin skogsstrategi, som är icke bindande
            och som vi debatterar här i dag.
          </note>
          <note>
            EU:s stärkta klimatambition fick ett brett stöd här i riksdagen,
            även om Miljöpartiet gärna hade sett högre ambitioner.
          </note>
          <note>
            EU:s klimatarbete påverkar alla samhällssektorer, även skogsbruket.
            Jag vill här rikta mig särskilt till Peter Helander, som i talarstolen
            alldeles nyss ansåg att EU:s klimatpolitik inte ska drabba svenskt
            skogsbruk. Ska klimatpolitiken drabba alla sektorer utom just
            skogssektorn? Är det rimligt?
          </note>
          <note>
            EU:s klimatpolitik och strävan att nå Parisavtalet måste påverka
            skogsbruket precis som alla andra sektorer i samhället. EU-kommissionens
            skogsstrategi kommer att vara avgörande för att skogsbrukets roll
            ska kun ­ na utvecklas så att EU kan möta klimatutmaningen. Det
            handlar inte om detaljstyrning utan om en icke bindande strategi.
          </note>
          <note>
            Låt mig fokusera på några skogspolitiskt viktiga frågor. Dessa
            tre frågor tycker jag att skogsdebatten skulle handla mer om.
          </note>
          <note>
            Jag vill börja med skogsskadorna. Deras omfattning har ökat.
            Kallar vi det hållbart?
          </note>
          <note>
            I norra Sverige är skadeläget från törskatesvamp och andra svampar
            så alarmerande att man nu har frångått de praktiska skötselråden
            i skogsbruket. Man säger att det inte är möjligt att plantera
            skog. På 20 procent av arealen dör skogen. Är det hållbart?
          </note>
          <note>
            Skogsstyrelsens senaste skaderapport visar tillståndet för skadorna.
            Rådgivning och brukningsmetoder måste förändras. Stora kala markytor
            och ensidigt plantmaterial är mycket riskabla för en föryngring.
          </note>
          <note>
            Klimatförändringarna är naturligtvis en drivande faktor bakom
            utveck ­ lingen. Slutsatsen är att klimatanpassning av skogsbruket
            är mycket mer angeläget än vad som tidigare framkommit i debatten.
          </note>
          <note>
            En adaptiv förvaltning måste implementeras i det praktiska arbetet.
            Vi måste ha skogsbruksmetoder som ger säker återväxt. Skogsbruket
            måste förändras och bli hållbart.
          </note>
          <note>
            Min andra punkt är att skogsbruket förstör infrastruktur för
            miljon ­ belopp. Kallar vi det hållbart?
          </note>
          <note>
            Skogsstyrelsen har tagit fram en rapport som visar att ras och
            erosion kan fälla träd och elledningar, blockera vägar och förstöra
            järnvägar och byggnader. Avverkning nära en slänt kan skapa ett
            ras långt bort från det avverkade området, och det kan ske först
            efter flera år. Ofta rasar marken efter ett kraftigt regn eller
            snösmältning. Det handlar om skador för mångmiljonbelopp. Antalet
            ras och erosionsskador har ökat kraftigt. Torka och skogsbränder
            väntas påverka ännu mer.
          </note>
          <note>
            Skogsbruket påverkas av klimatförändringarna. Det måste därför
            förändras och klimatanpassas.
          </note>
          <note>
            En tredje punkt handlar om lönsamheten för skogsägarna. Lönsamheten
            dalar kraftigt för de enskilda skogsägarna. Kallar vi det hållbart?
          </note>
          <note>
            Miljöpartiet ser bekymmer med att en så stor del av skogsdebatten
            sker utan landsbygdsperspektiv. Frågan om bristande lönsamhet
            i privatskogsbruket måste adresseras. Lönsamheten för enskilda
            skogsägare har successivt försämrats, enligt Skogforsk. Många
            skogsägare vill lämna över sin skog till nästa generation i ett
            mer värdefullt skick än när man tog över gården. Det är inte självklart
            att dagens modell av kalhyggesbruk där skogsägarna är i klorna
            på skogsindustrin är det bästa sättet att öka värdet på skogen.
          </note>
          <note>
            Skogsbruket måste förändras och bli mer hållbart. Förslagen från
            EU-kommissionen måste påverka vår skogspolitik mer. Vi måste ha
            en ny skogsvårdslag. Miljöpartiet håller inte med om utskottets
            ställningstagan ­ de, och jag håller inte med någon av herrarna
            som har talat före mig.
          </note>
          <note>
            Det pratas mycket om att en gemensam skogspolitik i EU skulle
            hindra det svenska skogsbruket. Men det förekommer faktiskt inte
            några skrivningar om en gemensam skogspolitik, och det finns inte
            heller med i Europeiska unionens fördrag. EU:s skogsstrategi ska
            inte ta makten från oss i riksdagen. Självklart måste vi inspireras
            av den och se hur vi ska kunna förändra vårt skogsbruk så att
            vi klarar av klimatutmaningen och naturkrisens krav på skydd av
            biologisk mångfald. Dock börjar det nu bli så många som har sagt
            att EU kommer att påverka Sveriges skogsbruk mycket att jag tror
            att merparten av partierna här i riksdagen börjar tro på det.
          </note>
          <note>
            Utskottet skriver i utlåtandet att det är olämpligt att kommissionen
            försöker styra olika skogsproduktionsmetoder. Men det stämmer
            ju inte. Det kommer inte att bli fråga om styrning från EU. Det
            finns en enighet i riksdagen och i EU om att skogspolitiken är
            nationell. Däremot måste Sverige uppfylla sina internationella
            åtaganden för klimatet och för djur och natur, och därför behöver
            vår skogspolitik som sagt ändras.
          </note>
          <note>
            Utskottet delar inte heller kommissionens bedömning att den strategiska
            planeringen kring skogarna brister i EU:s medlemsstater. Jo, säger
            jag och Miljöpartiet. Det finns otroligt mycket förbättringspotential
            i det svenska skogsbruket och den svenska skogsförvaltningen.
            Jag har nämnt återväxten och att vi ska minska risken för ras,
            erosion och översvämningar. Jag har nämnt den biologiska mångfalden.
            Det är i dag vanligt att skogar med extremt höga naturvärden huggs
            ned. Det är väl ändå en självklarhet att vi i Sverige bör spara
            de allra finaste urskogarna.
          </note>
          <note>
            Utskottet ifrågasätter också att man ska bygga upp en omfattande
            struktur för datainsamling i EU. Där håller vi i Miljöpartiet
            helt med. Sverige är i framkant vad gäller datainsamling, och
            här menar vi att det är viktigt att Sverige är med och bidrar.
          </note>
          <note>
            Sedan påstår utskottet att detta har reducerats till miljööverväganden
            utan hänsyn till socioekonomiska aspekter. Det här är ju allvarligt!
            Förstår man inte i miljö- och jordbruksutskottet att grunden för
            skogsbruket faktiskt är att vi har skogen och ett starkt ekosystem
            som är robust och funge ­ rar? Med klimatförändringarna och hoten
            mot biologisk mångfald behövs större naturhänsyn för att vi ska
            ha ett långsiktigt hållbart skogsbruk i Sverige.
          </note>
          <note>
            Man är också väldigt kritisk mot kaskadprincipen. Det här gör
            mig riktigt upprörd. Vi kan inte göra dasspapper av Sveriges urskogar.
            Vi kan inte använda det bästa timret till att göra papper. Det
            är väl en självklarhet att vi ska använda skogens resurser på
            ett smartare sätt, att vi ska använda timmer och fin råvara till
            att bygga mer trähus i Sverige. Det är en del av vår klimatstrategi.
            Det är väl också en självklarhet att vi ska bli ännu bättre och
            mer innovativa när det gäller att återanvända skogens alla typer
            av produkter så att vi kan göra det där dasspapperet av papper
            som kanske har använts en, två, tre, fyra eller tio gånger innan
            det slutligen blir dasspapper.
          </note>
          <note>
            Det är politikens uppgift att skapa goda förutsättningar för
            en hållbar cirkulär bioekonomi med hög klimat- och miljönytta.
            Då behöver skogens produkter användas mer hållbart och många gånger.
          </note>
          <note>
            Avslutningsvis, fru talman: Att skydda de naturvärden vi har
            i svenska skogar är en fråga om affärer. Det är en affärskritisk
            fråga. Om EU och omvärlden anser att svenskt skogsbruk borde bedrivas
            med mer naturhänsyn, att fjällskogarna borde skyddas och att urskogar
            borde få stå kvar kommer dessa åsikter också att kunna omvandlas
            till köpkrav på produkter från den svenska skogen. Då blir det
            ett slags hygienfaktor att skydda fjällskogarna och bedriva ett
            skogsbruk med större miljö- och klimatnytta för att säkra den
            svenska konkurrenskraften och den svenska skogsexporten.
          </note>
          <note>
            Anf. 104 PETER HELANDER (C) replik:
          </note>
          <note>
            Fru talman! Jag tackar Maria Gardfjell för anförandet. Jag skrev
            ned så många frågor att jag knappt vet var jag ska börja.
          </note>
          <note>
            Maria Gardfjell säger att jag påstår att EU:s klimatpolitik inte
            ska drabba det svenska skogsbruket. Jag tror inte att vare sig
            jag eller någon annan som har stått i talarstolen i dag har anfört
            det. Vi har anfört: Vem ska bestämma över det svenska skogsbruket?
          </note>
          <note>
            Maria Gardfjell säger också att miljö- och jordbruksutskottet
            inte förstår. Det är bara Miljöpartiet som förstår hur det verkligen
            ligger till. Vem ska bestämma? Det är det som är frågan. Skogsskadorna
            ökar och vi behöver klimatanpassa och använda andra skogsbruksmetoder,
            men är det inte Sverige och de svenska skogsägarna som ska bestämma
            det? Är det verkligen EU eller Miljöpartiet som ska bestämma det?
          </note>
          <note>
            Detta är en affärskritisk fråga för skogsägarna, säger Maria
            Gardfjell. Jag har inte träffat någon skogsägare som tycker att
            EU:s skogsstrategi är bra för det affärsmässiga upplägget för
            svensk skogsindustri och svensk skogsnäring. Borde det inte vara
            Sverige och framför allt skogsägarna själ ­ va som bedömer det
            affärsmässiga? Ska verkligen EU göra det, över huvudet på skogsägarna?
          </note>
          <note>
            En ny skogsvårdslag måste till, säger Maria Gardfjell vidare.
            Vad är det som Miljöpartiet vill tillföra i den skogsvårdslagen?
            Vill Miljöpartiet att staten ska återta detaljkontrollen över
            svensk skogsnäring? Ska vi gå ifrån det vi kallar frivillighet
            under ansvar och gå tillbaka till det vi hade tidigare, en hård
            detaljstyrning och reglering av skogsbruket? Tycker Maria Gardfjell
            och MP att det fungerar dåligt i dag?
          </note>
          <note>
            Anf. 105 MARIA GARDFJELL (MP) replik:
          </note>
          <note>
            Fru talman! Det var många frågor från Peter Helander, och jag
            tackar för dem allihop och ska försöka svara på så många jag bara
            hinner.
          </note>
          <note>
            Jag och Peter Helander och våra två partier har suttit i förhandlingar
            under hela hösten och hela vintern, och vi har diskuterat och
            försökt mejsla ut en gemensam strategi för den svenska skogspolitiken.
            Det är inte hela den svenska skogspolitiken som har varit med
            i de här förhandlingarna, utan det är de delar som skogsutredaren
            tog upp, alltså de som handlar om äganderätten och skyddet av
            vår natur.
          </note>
          <note>
            Vi slog fast i vår gemensamma skrivning att den skyddsvärda skogen
            ska skyddas. Det står i den produkt som Centerpartiet och Miljöpartiet
            har skrivit under och lämnat till Sveriges riksdag. Det är precis
            samma sak som också står i materialet från EU-kommissionen, skulle
            jag vilja säga.
          </note>
          <note>
            Jag tycker att det är viktigt att ta upp ekonomin som är kopplad
            till skogsbruket. Jag nämnde att Skogforsk tydligt har visat att
            lönsamheten för de enskilda skogsägarna dalar väldigt kraftigt.
            Det är ett jättestort problem, för snart har inte skogsägarna
            i Sverige råd med vare sig skogsvård eller naturvård.
          </note>
          <note>
            En av de viktigaste delarna, där Miljöpartiet verkligen har satt
            ned foten och kommit med tydliga förslag, är att den naturvård
            som våra skogsägare i Sverige bidrar med ska löna sig. Den ska
            vi betala för. Men Centern gick med Moderaterna och sa nej till
            det i budgetomröstningen.
          </note>
          <note>
            Anf. 106 PETER HELANDER (C) replik:
          </note>
          <note>
            Fru talman! Den skyddsvärda skogen ska skyddas. Jag tror inte
            att det är någon som säger emot det. Sedan handlar det om nivån
            på hur mycket skog vi ska skydda. Borde det inte vara så att det
            är vi i Sverige som bestämmer vad som ska skyddas och inte EU?
            Ska vi inte äga de här frågorna själva? Varför ska vi lämna ifrån
            oss rätten att bestämma det?
          </note>
          <note>
            Det för mig direkt in på frågan om rapportering. Tycker Miljöpartiet
            att vi ska rapportera på samma sätt som alla andra länder gör
            och använda den modell som IUCN har tagit fram och som andra länder
            använder så att vi kan jämföra oss internationellt? Tycker Miljöpartiet
            att vi ska ändra vår referensnivå för biologisk mångfald så att
            den stämmer överens med andra länders referensnivå så att vi även
            där kan jämföra oss?
          </note>
          <note>
            Naturvårdsverket skrev i sitt svar när det hade fått den här
            frågan att alla andra länder gör fel och fuskar och att vi därför
            inte ska göra som de. Det är kanske inte något bra argument när
            vi ska jämföra oss internationellt att anklaga andra länder för
            att fuska.
          </note>
          <note>
            Jag är lite intresserad av det här, för det är ganska viktigt
            om vi skyddar mest skog i EU eller om vi skyddar minst skog, och
            det beror på hur vi rapporterar. Vad tycker Miljöpartiet om det?
          </note>
          <note>
            Anf. 107 MARIA GARDFJELL (MP) replik:
          </note>
          <note>
            Fru talman! Jag noterade en sak när Peter Helander höll sitt
            anförande, och det var att han betonade extra mycket att den kommissionär
            som är ansvarig för de här frågorna kommer från Nederländerna
            där det inte finns någon skog. Han hänvisade till Timmermans.
            Faktum är att den kommis ­ sionär som är ansvarig för de här frågorna,
            Virginijus Sinkevičius , var här i riksdagen och besökte oss i
            miljö- och jordbruksutskottet i år. Frågan om att det mäts och
            vägs på olika sätt var uppe i en frågeställning till honom. Det
            kanske var Peter Helander som ställde den frågan.
          </note>
          <note>
            Det finns ett intresse från EU-kommissionen, men samma intresse
            finns också från oss här i Sveriges riksdag, av att vi ska ha
            en bra rapportering som fungerar. Från Miljöpartiets sida gav
            vi i uppgift till Naturvårdsverket, när vi satt i regeringen,
            att se över det här och komma med förslag på hur vi kan redovisa
            på ännu bättre sätt än vad vi gör.
          </note>
          <note>
            IUCN är den internationella naturvårdsorganisationen, och där
            är ock ­ så miljöorganisationerna medlemmar. Jag är väldigt positiv
            till att Peter Helander talar väl om miljöorganisationerna.
          </note>
          <note>
            När det gäller den viktiga frågan om att skydda skog tror jag
            att vi måste vara väldigt noggranna med att komma ihåg att vi
            har en världsunik skog i Sverige längs vår fjällkedja, vår fjällskog.
            Den måste skyddas.
          </note>
          <note>
            Anf. 108 ISAK FROM (S) replik:
          </note>
          <note>
            Fru talman! När Miljöpartiet och Maria Gardfjell nu har gått
            i opposi ­ tion tänker jag att jag behöver förära Maria en replik.
          </note>
          <note>
            När jag lyssnar på Maria Gardfjell håller jag med om mycket av
            det som hon säger från talarstolen. Det som blir lite kontraproduktivt
            är att det mesta som Maria Gardfjell säger handlar om det nationella
            perspektivet. Vad ska vi besluta om i Sverige? Vad ska EU ha för
            inflytande på skogen?
          </note>
          <note>
            Vi har ju varit överens om att skogspolitiken är nationell lagstiftning.
            EU har en kompetens när det gäller miljö- och klimatmål, men det
            är Sverige som ska avgöra hur vi ska säkerställa den biologiska
            mångfalden och hur vi ska säkerställa klimatnyttan från skogen
            på bästa möjliga sätt.
          </note>
          <note>
            När man läser EU:s skogsstrategi och går in på detaljerna rörande
            hur, när och varför olika insatser ska göras blir det svårt för
            oss då vi vet att EU gång på gång har försökt styra det här.
          </note>
          <note>
            Var ska besluten fattas? Är det markägaren i Värmland eller Västerbotten
            tillsammans med skogsansvariga myndigheter som med frihet under
            ansvar ska sköta det här, eller sköts det bäst från Bryssel? Det
            känns som att Maria Gardfjell och Miljöpartiet gång på gång ramlar
            in i att det nog är bäst att Bryssel har ett avgörande inflytande.
            Vi tycker inte det.
          </note>
          <note>
            Anf. 109 MARIA GARDFJELL (MP) replik:
          </note>
          <note>
            Fru talman! Jag har också suttit och förhandlat skogspolitik
            med Isak From den senaste tiden och inte bara med Peter Helander.
            Faktum är att vi är väldigt överens om att de svenska enskilda
            skogsägarna ska ha en tydligare roll i arbetet, men de ska också
            få betalt för den naturvårdsnytta som de bidrar med.
          </note>
          <note>
            Nu har Moderaterna, KD och SD och med ett tyst medgivande från
            Centerpartiet omöjliggjort att den skogsproposition vi har lagt
            fram ska gå att betala för.
          </note>
          <note>
            Från Miljöpartiets sida tycker vi att det är jätteviktigt att
            Sverige har en bra skogsvårdslag i framtiden. Den skogsvårdslag
            som vi har i dag antogs 1993. Det var till och med innan Sverige
            gick med i EU. Lite mer kanske vi ändå ska bygga vår skogsvårdslag
            på så att vi ser till att de strategier som finns både för biologisk
            mångfald och för klimatet får påverka vår skogssektor.
          </note>
          <note>
            Jag undrar om inte Socialdemokraterna övertolkar EU:s skogsstrategi
            lite grann och gör det smått medvetet för att det har kommit en
            sådan massiv kritik mot EU från den svenska skogsindustrin. Är
            det inte så, Isak From, att EU:s skogsstrategi är icke bindande?
            Och vad innebär det egentligen?
          </note>
          <note>
            Anf. 110 ISAK FROM (S) replik:
          </note>
          <note>
            Fru talman! Vi har på flera områden sett så kallade icke bindande
            strategier, som till slut renderar i påverkan på EU:s medlemsstater.
            Jag tror att det är det som i grunden gör att man är orolig för
            att det kommer att påverka möjligheten att styra det egna skogsbruket.
            Om det görs felsteg, om man gör fel val i Sverige, om man planterar
            fel trä d slag eller om man drabbas av storm eller torka, är det
            den svenska skogsägaren men också den nationella kompetensen som
            ska hantera det. Detsamma gäller om det blir torka i en spansk
            korkeksskog. Då tycker vi att det är Spanien själva som ska avgöra
            hur det ska hanteras. Vi tycker att strategin går in för mycket
            på enskilda detaljer och tar bort det egna ansvaret.
          </note>
          <note>
            Vi kan också tydligt se att vårt svenska ägande skiljer sig mycket
            från ägandet i andra skogsnationer. Det skiljer sig till och med
            mycket från Finlands. I Sverige har vi en stor andel privata skogsägare.
            De har skött sin skog genom generationer och har gjort bra val
            och kanske någon gång dåliga val. Men då är det upp till den enskilda
            skogsägaren och den natio ­ nella lagstiftningen att hantera det.
            Vi tycker inte att Bryssel ska ha för stort inflytande på det
            här området.
          </note>
          <note>
            Anf. 111 MARIA GARDFJELL (MP) replik:
          </note>
          <note>
            Fru talman! Skogen har en väldigt viktig roll i klimatomställningen.
            Vi vet att vi kan ersätta olika produkter, plast och andra oljeprodukter,
            med produkter från skogen. Det kallas substitution. Men vi vet
            också att kol ­ inlagringen är oerhört viktig. Och skyddet av
            den biologiska mångfalden är en del av klimatarbetet med skogen.
          </note>
          <note>
            Faktum är att många av de skogsbruksmetoder som vi använder i
            Sverige i dag inte är hållbara. Vi offrar lite för mycket av kollagret
            när vi plöjer upp, inom citationstecken, och skördar skogarna
            i dag. Det är viktigt att hitta nya skogsbruksmetoder som innebär
            att vi kan bevara mer kol i marken när vi brukar den.
          </note>
          <note>
            Det är också viktigt att komma ihåg att skogen har kulturell
            betydelse för många svenskar. Runt 300 000 människor i Sverige
            är skogsägare, och många av dem är familjeföretagare. I Sverige
            finns ett stort engagemang för skogen. Många svenskar känner att
            skogen är en viktig del av vår kultur och är stolta över den.
            Det tycker inte bara skogsägarna utan även resten av svenskarna.
            Är det någonting som Socialdemokraterna har glömt bort?
          </note>
          <note>
            Är skogen inte viktig också för annat än skogsnäringen, utan
            också för rennäringen och besöksnäringen? Sverige måste onekligen
            ta ett bättre helhetsgrepp om hela skogsbrukspolitiken. Men självklart
            tycker jag att klimatpolitiken från EU måste kunna få påverka.
          </note>
          <note>
            Anf. 112 MATS NORDBERG (SD) replik:
          </note>
          <note>
            Fru talman! Tack, Maria Gardfjell, för anförandet!
          </note>
          <note>
            Beträffande Sinkevičius från Litauen noterade vi att Litauen
            skrev under Österrikes första skrivelse i mars. När nästan exakt
            samma sak skulle skrivas under i juli skrev Estland, Lettland,
            Tyskland, Frankrike och Finland på, men Litauen skrev inte på.
            Där tog man tydligen hänsyn till kom ­ missionären Sinkevičius
            . Jag noterade bara det, och jag tror att det var av hänsyn till
            deras utvalde person.
          </note>
          <note>
            Jag vill komma till det här med att lagra kol i våra skogar.
            Jag vill häv ­ da att Sverige lagrar mest kol i skogarna av EU:s
            länder. Jag känner i alla fall inte till något land som lagrar
            mer. Det beror på att vi har höjt tillväxten så mycket i de svenska
            skogarna genom att plantera mer skog och genom att använda förädlat
            material, vilket kräver att man planterar och inte har naturlig
            föryngring; då blir det ju samma träd och inte de mest växtliga
            träden som kommer vidare.
          </note>
          <note>
            Faktum är att det vid kontinuitetskogsbruk är tvärtom. Man tar
            bort de mest växtliga träden, eftersom de är störst, och lämnar
            dem som är mindre. På det sättet fick vi i stora delar av Norrland
            sakta men säkert utarmade skogar, ur skogstillväxtsynpunkt och
            virkessynpunkt. Det ledde till att man från 1948 och framåt gick
            över till trakthyggesbruk. Man gjorde helt klart misstag, och
            vi har förbättrat oss mycket efter det. Men det har vi gjort på
            egna grunder. Vi har lärt oss själva, och vi kan naturligtvis
            lära oss själva också vad gäller klimatanpassning.
          </note>
          <note>
            Men till exempel bränder och många andra skador har alltid funnits.
            En viktig sak vad gäller skogsbränder är att ha skogsbilvägar
            och att ha ett aktivt, inte inaktivt, brukande.
          </note>
          <note>
            Min fråga handlar om lönsamheten. Den får man genom att bruka
            skogen, inte genom att låta bli.
          </note>
          <note>
            Anf. 113 MARIA GARDFJELL (MP) replik:
          </note>
          <note>
            Fru talman! Jag vill tacka för frågan från Mats Nordberg. Jag
            håller verkligen med om att vi måste ha ett mycket starkt fokus
            på just skogsbruket, den brukade delen av skogen. En del av skogsbrukets
            ansvar är också att skydda värdefull natur. Det är en del av skogsbruket.
            Man har inte skydd å ena sidan och skogsbruk å andra sidan. Det
            är en del i varje skogsbrukares ansvar att ägna sig åt både skogsvård
            och naturvård.
          </note>
          <note>
            70 procent av vårt land är skog. Och det är helt riktigt att
            skogstillväxten har ökat i Sverige. Nu ser vi också en del baksidor
            med de metoder som använts. I mitt anförande lyfte jag särskilt
            upp att mycket av skogarna i Norrbotten och Västerbotten, ungskogarna,
            nu drabbas av skogsskador. Det beror inte bara på älgar; där har
            man skjutit av väldigt många älgar. Det handlar framför allt om
            törskatesvampen och andra svamparter. Det finns ett tiotal svampar
            som drabbar skogen enormt hårt.
          </note>
          <note>
            Just metoderna där man har fått större tillväxt med förädlat
            plantmaterial, täta planteringar och så vidare har fungerat fram
            till nu, när vi får klimatförändringar. Nu fungerar inte de metoderna.
            Vad menar Sverigedemokraterna och Mats Nordberg att vi ska göra
            då? Ska vi inte, som EU ‑ kommissionen säger, ha mer naturanpassade
            metoder? Jag skulle säga att det handlar om hyggesfria metoder,
            men det handlar också om metoder i trakthyggesbruket.
          </note>
          <note>
            Anf. 114 MATS NORDBERG (SD) replik:
          </note>
          <note>
            Fru talman! Jag tackar för frågan.
          </note>
          <note>
            Vi ska väl kunna använda en lång rad olika metoder. Jag håller
            inte med om att vi nu drabbas av katastrofer som inte har funnits
            tidigare. Skogsbruket har alltid drabbats av olika katastrofer.
            Det kommer i vågor, men det kommer mer nu när det blir varmare
            än det kanske gjort under lång tid.
          </note>
          <note>
            Aktivt skogsbruk är viktigt. Jag instämmer när det gäller vardagshänsyn
            i skogsbruket, alltså att en skogsbrukare har ansvar för både
            skogsbruk, alltså skötsel av träden för att få ut virke, och skogsvård.
            Vardagshänsyn handlar också om att se till att det inte blir djupa
            spår och om allt sådant som gör att naturen läker och anpassar
            sig efter hand.
          </note>
          <note>
            Vi pratar mycket om fjällen i dag. Det är väl bra. Men det har
            vi egentligen alltid gjort i svensk naturvård. Redan i början
            på 1900-talet började vi sätta av stora nationalparker, och de
            ligger i fjällen. När man delade på det som hette Assi Domän till
            Fastighetsverket och efter ett antal märkliga turer till Sveaskog
            flyttade man det som man ansåg var mest skyddsvärt till Fastighetsverket.
            Och nu vill man skydda ännu mer i just det området.
          </note>
          <note>
            När det gäller just att bevara och hindra utdöende av arter skulle
            jag säga att det inte fyller någon funktion. Vi har gammal granskog
            nära fjällen och i Norrlands inland. Det är de mest skyddade och
            största arealerna vi har. Men arter har försvunnit i övergångszonen
            mellan jordbruk och skogsbruk och på grund av gamla behandlingssätt
            i jordbruket. Där skulle vi behöva göra mycket mer, och vi gör
            mycket mer. Men det blir aldrig fokus på det i debatten. Är det
            inte tillräckligt häftigt för Miljöpartiet?
          </note>
          <note>
            Anf. 115 MARIA GARDFJELL (MP) replik:
          </note>
          <note>
            Fru talman! Jag tackar för frågan. Att skydda fjällskogarna har
            jättestor betydelse. Det är 100 mil sammanhängande skog. Det kallas
            internationellt för Sveriges Amazonas.
          </note>
          <note>
            Jag blev väldigt glad över frågan om det inte är tillräckligt
            häftigt för Miljöpartiet att titta på hur man kan främja naturen
            i andra delar av landet. Absolut! Det är superhäftigt. Det är
            faktiskt så häftigt att det finns med i skogspropositionen, och
            det är tack vare Miljöpartiet.
          </note>
          <note>
            Vi har lyft in i propositionen att det behövs en översyn av skogsvårdslagen
            för att sänka kravet på skogsbrukarna att plantera. Vi ska inte
            tvinga skogsägarna att plantera skog ända ut mot åkerkanten utan
            vi ska öppna för möjligheten att skapa bryn.
          </note>
          <note>
            Tänk vad viktigt det skulle vara om alla skogsägare får möjligheten
            att skapa bryn mellan åker och skog. Det är viktigt för den biologiska
            mångfalden, för fågellivet, och det är otroligt bra för älgarna,
            som kanske får en bättre miljö. Ni vet att tallen är den sjätte
            godaste födan för en älg, men alla de andra sakerna som inte finns
            längre i skogen, risen, lövträden och så vidare, kommer att trivas
            bra i brynen. Då tror jag att skogsskadorna kommer att minska.
          </note>
          <note>
            Det här är superhäftigt och verkligen någonting som Miljöpartiet
            driver på hårt.
          </note>
          <note>
            Anf. 116 KJELL-ARNE OTTOSSON (KD) replik:
          </note>
          <note>
            Fru talman! Maria Gardfjell tar ofta i sina anföranden upp forskningsrapporter,
            vetenskapliga rapporter, tidningsartiklar och så vidare. Hon är
            noga med att bygga på kunskap.
          </note>
          <note>
            Varför ska vi då ta inspiration, Maria Gardfjell, av människor
            och krafter, inte minst inom EU-kommissionen, som så tydligt visar
            på så stor okunnighet om skogsbruk, om hur det ser ut inom EU?
            Man ser inte att det råder en så stor diversitet inom unionen,
            utan det verkar som att man inom EU-kommissionen har en gemensam
            bild av att skogen ser ut precis så här, trots att det är så stora
            olikheter inom unionen.
          </note>
          <note>
            Varför ska vi ta inspiration av dessa, Maria Gardfjell?
          </note>
          <note>
            Anf. 117 MARIA GARDFJELL (MP) replik:
          </note>
          <note>
            Fru talman! När EU:s miljökommissionär Virginijus Sinkevičius
            var här lyfte han särskilt fram hur viktigt det är att Sverige
            är e tt av de medlemsländer i EU som bidrar mycket med kunskap
            till EU-kommissionen. Han tackade oss särskilt för det. Nu behövs
            en ökad kompetens i frågorna.
          </note>
          <note>
            Jag skulle inte underkänna EU-kommissionens kompetens mer än
            vad jag skulle underkänna någon annans kompetens. Det som är viktigt
            när vi tittar på underlagen för att utveckla vår skogspolitik
            handlar om klimatfrågan och den biologiska mångfalden. Det finns
            vetenskapliga underlag, bland annat från IPCC, på klimatområdet.
            Där finns vidare forskarpaneler, som verkligen visar att det finns
            en total enighet i världen om klimatfrågorna. De ligger till grund
            för EU:s ställningstaganden om klimatpolitiken. På området för
            biologisk mångfald finns forskningspanelen Ipbes. De är också
            oerhört värdefulla för just det underlag som EU-kommissionen har
            tagit fram.
          </note>
          <note>
            Det är absolut jätteviktigt att de beslut vi fattar i riksdagen,
            och de beslut som EU fattar, sker på vetenskaplig grund.
          </note>
          <note>
            Anf. 118 KJELL-ARNE OTTOSSON (KD) replik:
          </note>
          <note>
            Fru talman! Trots detta gör Maria Gardfjell ett uttalande som
            verkligen inte bygger på vare sig kunskap eller vetenskaplig grund
            när hon i talarstolen säger, med hennes eget uttryck, att vi gör
            dasspapper av timmer.
          </note>
          <note>
            Vi gör inte dasspapper av timmer i Sverige. Timmer används till
            långlivade produkter. Sedan blir det restprodukter från timmer
            eftersom timmerstockar inte är fyrkantiga utan runda. Då blir
            det per automatik restprodukter. Pappersmassa görs av massaved.
          </note>
          <note>
            Vi kan inte bara plocka ut timmer ur skogen utan vi måste röja
            och gallra. Självklart ska vi ta vara på det som ges när vi gallrar.
            När vi kan använda det till att göra pappersmassa ska det självklart
            göras. Vi gör inte pappersmassa av timmer.
          </note>
          <note>
            Precis som jag tog upp i mitt anförande gör Maria Gardfjell på
            samma sätt som EU-kommissionen, nämligen nedvärderar de kortlivade
            produkterna som vi så väl behöver, inte minst i omställningen.
          </note>
          <note>
            Vad ska vi i Miljöpartiets Sverige använda oss av i omställningen
            i stället för produkter från skogen, om vi verkligen ska ställa
            om?
          </note>
          <note>
            Anf. 119 MARIA GARDFJELL (MP) replik:
          </note>
          <note>
            Fru talman! Jag tackar för frågorna.
          </note>
          <note>
            Det som gör mig upprörd är att Kristdemokraterna och andra partier
            i riksdagen som stöder den linje som är mot EU-kommissionen säger
            nej till kaskadprincipen, som den heter. Det handlar om att få
            en ändamålsenlig användning av naturresurserna.
          </note>
          <note>
            Det som gör mig riktigt upprörd är att man i Sverige har en sådan
            situa ­ tion att vi fortfarande kan göra dasspapper av urskogar.
            Det görs. Tyvärr avverkas riktigt fina skogar med höga naturvärden
            i Sverige. En del av det blir dasspapper.
          </note>
          <note>
            Det som behövs för att skogen ska bidra med högre miljö- och
            klimat ­ nytta är att vi får fler långlivade produkter. Där är
            trähusbyggnationen oer ­ hört viktig, men vi behöver också se
            till att de småfibrer som kommer från skogen används många gånger.
            Det är just genom att få en cirkulär bioeko ­ nomistrategi som
            vi kan maximera utnyttjandet av produkter från skogen samtidigt
            som vi bidrar till den biologiska mångfalden, samtidigt som vi
            gör insatser för klimatanpassning och samtidigt som vi gör skogsbruket
            mer variationsrikt och skapar bättre förutsättningar för de enskilda
            skogs ­ ägarna att få en bättre ekonomi. Det vill Miljöpartiet.
          </note>
          <note>
            Anf. 120 JOHN WIDEGREN (M) replik:
          </note>
          <note>
            Fru talman! Det är tydligt att dessa frågor väcker engagemang.
          </note>
          <note>
            Fru talman! Jag vill ändå börja med att säga att om man frågar
            de svenska skogsägarna tror jag att ett ytterst fåtal tänker att
            Miljöpartiet är garanten för en stark äganderätt. Jag är hemskt
            ledsen, Centerpartiet, men man kan inte förhandla skog och äganderätt
            med Miljöpartiet och landa i att det blir en äganderätt som stärker
            svenska skogsägares ägande.
          </note>
          <note>
            För Miljöpartiet är äganderätt detsamma som att staten har mycket
            pengar att ge till enskilda skogsägare som inte längre får bruka
            sin skog. Det är anmärkningsvärt. Här har Miljöpartiet stått och
            talat om att vi måste tänka på skogsägarnas enskilda lönsamhet
            på ett bättre sätt. Ja, jag håller med. Men vad händer i det fjällnära
            området där det redan finns skyddad skog med 7 000 enskilda skogsägare
            som skulle bli drabbade om Miljö ­ partiet fick sin vilja igenom
            att skydda all den resterande fjällnära skogen? Vad kommer dessutom
            att hända med deras möjligheter den dagen de inte längre har sin
            skog för att få tag på nytt kapital för att utveckla sina verk
            ­ samheter? Det är fråga om att ha en fortsättning på landsbygdsutveck
            ­ ling ­ en i dessa områden när staten i stället ska äga skogen
            och den inte längre ska brukas. Jag vill gärna ha svar.
          </note>
          <note>
            Anf. 121 MARIA GARDFJELL (MP) replik:
          </note>
          <note>
            Fru talman! Jag tror att John Widegren har fel om Miljöpartiet.
            Vi är på de små skogsägarnas sida.
          </note>
          <note>
            När det gäller den fjällnära skogen hade vi mycket intressanta
            förhandlingar med Centerpartiet och Socialdemokraterna. Jag tyckte
            riktigt myck ­ et om att prata med Centerpartiet och Socialdemokraterna
            om de här frågorna, för vi kom framåt.
          </note>
          <note>
            Det var inte Skogsutredningens förslag om att med tvång skydda
            den fjällnära skogen som gick igenom. Det som gick igenom var
            att de skogsägare som finns i det fjällnära området om och när
            de vill ska få ersättning för sin skog, och de behöver inte överlämna
            ägandet till staten. De kan fortsätta att äga sina marker själva.
            De kan bedriva jakt och fiske. De kan ta ved och kanske också
            avverka lite grann – lagom mycket med timmer för att göra en liten
            stuga.
          </note>
          <note>
            Vi såg över naturskyddsbestämmelserna i diskussionen för att
            åstad ­ komma ett skydd av skogen som är mer anpassat till de
            fjällnära skogs ­ ägarna. Stora delar av fjällskogen får man ju
            ändå inte avverka, och det är inte lönsamt att avverka den. Att
            man dessutom ska kunna få den ersätt ­ ning av staten man är berättigad
            till tycker vi är rimligt. Då måste man också avsätta pengar för
            det i budgeten, vilket Moderaterna inte gjorde.
          </note>
          <note>
            Anf. 122 JOHN WIDEGREN (M) replik:
          </note>
          <note>
            Fru talman! Nej, Moderaterna avsätter inte pengar till det här,
            för vi tror inte på det. Det är inte svårare än så. Vi tycker
            att det är viktigare att svenska skogsägare får äga och bruka
            sin skog.
          </note>
          <note>
            I EU:s nya skogsstrategi talar man väldigt mycket om att man
            ska skydda mer natur. Miljöpartiet pratar också väldigt ofta om
            att vi ska skydda mer natur än i dag. Och finns det väldigt höga
            naturvärden är det självklart att vi ska skydda dem. Men finns
            det någon gräns för Miljöpartiet när det gäller hur mycket skog
            vi faktiskt ska ta ur produktion? Eller är Miljöpartiet berett
            att kanske släppa skyddet på någonting som vi har skyddat sedan
            tidigare om man hittar något med högre naturvärden?
          </note>
          <note>
            Annars kommer det här förslaget, precis som många andra förslag,
            att leda till att vi minskar vår produktion. Då är det väl bra
            för svenska skogsägare och svensk skogsindustri som investerar
            väldigt mycket pengar att få veta att de ska minska produktionen
            i skogen, inte öka den.
          </note>
          <note>
            EU:s skogsstrategi säger att vi ska ha ökad produktion, fast
            den är egentligen kontraproduktiv, för förslagen i den leder till
            raka motsatsen, precis som förslagen i EU:s Farm-to-Fork-strategi
            leder till minskad produktion i stället för till ökad produktion.
          </note>
          <note>
            Men finns det något tak för Miljöpartiet när det gäller hur mycket
            mark vi ska ta ur produktion? Och betyder det i så fall att vi
            ska minska skogsproduktionen i Sverige?
          </note>
          <note>
            Anf. 123 MARIA GARDFJELL (MP) replik:
          </note>
          <note>
            Fru talman! Miljöpartiet tycker att Sverige ska följa de internationella
            konventioner som finns för skydd av biologisk mångfald. Det är
            vad Miljöpartiet tycker. Det är det tak som vi föreslår.
          </note>
          <note>
            Jag tycker att frågan om ökad produktion är väldigt viktig, för
            vi har en jättestor utmaning framför oss i klimatutmaningen. Där
            måste vi använ ­ da skogens produkter på ett bättre sätt. Det
            allra bästa sättet är nog det som kallas kaskadeffekten, som Moderaterna
            säger nej till. Det handlar om att använda skogens resurser mer
            effektivt.
          </note>
          <note>
            Det innebär naturligtvis att vi kanske måste ha en hållbart ökad
            tillväxt i själva skogsbruket. Det tycker Miljöpartiet. En ökad
            hållbar tillväxt inne ­ bär till exempel att vi ska bedriva ett
            skogsbruk där vi faktiskt får en återväxt och inte på de 20 procent
            av arealen i norra Sverige där vi inte får någon återväxt. Det
            tycker jag är ett sätt att öka tillväxten påtagligt.
          </note>
          <note>
            En annan sak som jag tycker är viktig och som Miljöpartiet vill
            lyfta fram är den cirkulära bioekonomin. Vi måste bli bättre på
            att återanvända, återbruka och återvinna resurserna på ett bättre
            sätt, så att träråvaran inte används en gång och bränns i ett
            värmeverk utan att den kanske har varit ett antal produkter innan
            den slutligen hamnar i värmeverket. Den ska ha varit ett antal
            produkter innan den blir dasspapper.
          </note>
          <note>
            Att öka återvinning och återanvändning av resurserna är det som
            ska ­ par en cirkulär ekonomi.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 11 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2021/22:AU1
          </note>
          <note>
            Utgiftsområde 13 Jämställdhet och nyanlända invandrares etablering
            (prop. 2021/22:1 delvis)
          </note>
          <note>
            föredrogs.
          </note>
          <note>
            Anf. 124 PATRIK BJÖRCK (S):
          </note>
          <note>
            Fru talman! Precis som talmannen just sa ska vi debattera arbetsmarknadsutskottets
            betänkande om utgiftsområde 13 Jämställdhet och nyanlän ­ da invandrares
            etablering. Jag skulle först vilja nämna några ord om själva budgetprocessen.
          </note>
          <note>
            Riksdagen har fastställt ramen för utgiftsområde 13 till 167
            miljoner mindre än vad regeringen har föreslagit i budgetpropositionen.
            Det innebär ändringar i förhållande till budgetpropositionen när
            det gäller två av anslagen. Dessa förändringar rör inte den del
            av utgiftsområdet som jag tänker beröra i mitt anförande i dag,
            nämligen jämställdhet. Men vi socialdemokrater lämnar dock på
            grund av beslutet den 24 november ett särskilt yttrande och hänvisar
            till vår reservation i finansutskottets betänkande FiU1.
          </note>
          <note>
            Den budget som riksdagen fattade beslut om den 24 november är
            ty ­ värr inte identisk med budgetpropositionen. Och jag säger
            ”tyvärr”, för det hade varit bättre att den var det. Men mer än
            98 procent av regeringens förslag till budget har riksdagen ställt
            sig bakom. Mindre än 2 procent ut ­ görs av de försämringar som
            moderater, kristdemokrater och sverigedemo ­ krater lyckades enas
            om, och då är det ändå generöst räknat. Vän av ord ­ ning skulle
            nog snarare säga mindre än 1 procent. Men det viktiga konsta ­
            terandet är ändå att den socialdemokratiska regeringen regerar
            på i stort sett den budgetproposition som Magdalena Andersson
            lade fram till riks ­ dagen.
          </note>
          <note>
            Fru talman! Detta är viktigt och intressant, för när det gäller
            utgifts ­ område 13 ställde sig utskottet i allt bakom budgetpropositionens
            förslag utom i fråga om de två anslag som högerpartierna – Moderaterna,
            Krist ­ demokraterna och Sverigedemokraterna – har försämrat.
            Och när det gäller jämställdhet står arbetsmarknadsutskottet helt
            bakom regeringens politik. I det här beslutet innebär arbetsmarknadsutskottet
            just Moderaterna, Krist ­ demokraterna och Sverigedemokraterna
            eftersom övriga partier avstår från ställningstaganden och i stället
            redovisar sina överväganden i särskilda yttranden.
          </note>
          <note>
            Det är alltså en ganska annorlunda situation, skulle man kunna
            säga, och jag ser verkligen med spänning fram emot anförandena
            från representanterna för Moderaterna, Kristdemokraterna och Sverigedemokraterna.
          </note>
          <note>
            Ja, detta att högerpartierna stöder regeringens jämställdhetspolitik
            skulle ju kunna vara ett tillfälle att jubla, men jag tror inte
            att det skulle vara så bra. Jag tror att det möjligen skulle vara
            något förhastat.
          </note>
          <note>
            När högerpartierna har kommit över 100-årsfirandet av demokratins
            införande tror jag att de kommer att återgå till sin reaktionära
            syn på jämställdhet. Jag kan ha fel, men den som lever får se.
            Detta var vad jag ville säga om själva budgetbeslutet.
          </note>
          <note>
            Nu ska jag tala om jämställdhet. Jag tror, som sagt var, att
            det är viktigt att i jämställdhetsdebatten lyfta fram detta 100-årsjubileum
            av demokratin som vi nu firar.
          </note>
          <note>
            Två av riksdagens partier kan sträcka på sig lite extra i dag.
            Det är Socialdemokraterna och Liberalerna. För 100 år sedan stod
            Liberalerna tillsammans med oss socialdemokrater på rätt sida
            av historien. Hur det är i dag med Liberalerna kan man fundera
            på, fru talman.
          </note>
          <note>
            Men för 100 år sedan segrade vi som stod på demokratins sida,
            och högern förlorade. Det första stora steget mot ett jämställt
            samhälle togs trots högerns motstånd. Många steg har tagits efter
            det, trots högerns motstånd. Vi har fortfarande en lång väg kvar
            att gå. Även om det just i dagens debatt ser ut som att högern
            har gett upp sitt motstånd vill jag, fru talman, ändå höja ett
            varningens finger.
          </note>
          <note>
            Om man ser sig om i världen kan man se hur reaktionära krafter
            vinner terräng och hur demokrati och jämställdhet trycks tillbaka.
            Exemplen är tyvärr många och finns i alla delar av världen. Europa
            är inte förskonat. Utvecklingen i till exempel Ungern och Polen
            förskräcker. I USA har Trumps polariserande politik drabbat både
            jämställdhet och demokrati. Exemplen är alltså många.
          </note>
          <note>
            Denna typ av krafter kan sinsemellan vara splittrade och till
            och med vara varandras fiender. Vi har att göra med extremister
            av olika slag. Det kan vara islamister eller andra religiösa extremister.
            Det kan vara natio ­ nalister. Det är olika varianter av totalitära
            ideologier som trots sina mot ­ sättningar har väldigt mycket
            gemensamt. Motståndet mot jämställdhet och demokrati förenar.
            Det är allvarligt med den backlash mot jämställd ­ heten som olika
            reaktionära krafter vinner framgång med.
          </note>
          <note>
            Vi som står upp för jämställdhet och demokrati måste bjuda motstånd.
            Det är i grunden samma kamp som för 100 år sedan. En del argument
            och en del retorik har packats om. Ett exempel är när traditionellt
            motstånd mot kvinnors rättigheter övergår i kampanjer mot så kallad
            genusideologi. Men, fru talman, många av argumenten är desamma
            som för 100 år sedan.
          </note>
          <note>
            Den som har lyssnat på Sverigedemokraterna när de resonerar om
            hur kvinnor inte klarar av att tänka rationellt och inte förstår
            svåra ord som budget kan tro sig vara förflyttad 100 år tillbaka
            i tiden. Men det är en dagsaktuell interiör från hur sverigedemokrater
            ser på jämställdhet.
          </note>
          <note>
            Även om den utmaning som vi har från höger är allvarlig är den
            känd, och vi kan ta den kampen även om en del retorik har förändrats.
            Vi känner högern, fru talman.
          </note>
          <note>
            Fru talman! Vi har i dag en ny utmaning. Hotet kommer inte bara
            från traditionellt håll. Kvinnorörelsen världen över möter en
            växande backlash från nyliberala och relativistiska strömningar.
            Organisationer och personer med en förment progressiv och radikal
            framtoning utmanar de framgångar som kvinnorörelsen vunnit. Identitetspolitik
            från vänster och superindividualistisk nyliberalism bildar en
            gemensam front. Det handlar om synen på prostitution, synen på
            surrogatmödraskap och till och med bisarra uppfattningar som att
            kvinnor inte finns.
          </note>
          <note>
            Detta är en stor utmaning, eftersom den är ny. Vi som står upp
            för jämställdhet behöver lära oss en ny argumentation. Organisationer
            och personer som vi tidigare har sett som medspelare är i dag
            motståndare. Detta är ett fenomen som infiltrerat såväl antirasistorganisationer
            som delar av hbtq-rörelsen och välkända och respekterade organisationer
            som Amnesty.
          </note>
          <note>
            Att man år 2021 ska behöva upprepa det självklara att människohandel
            inte får förekomma är helt galet och att kvinnor och kvinnors
            kroppar inte kan säljas eller köpas, att barn inte är en rättighet
            som kan köpas någon ­ stans någonsin lika lite som sex med en
            partner är en rättighet som kan köpas och konsumeras som vilken
            vara som helst.
          </note>
          <note>
            I Sverige är detta ännu i sin linda, så vi kan med ett resolut
            motstånd sätta stopp för detta nu. Tyvärr är situationen värre
            i många delar av världen.
          </note>
          <note>
            De som står för detta nya hot mot jämställdheten har tyvärr en
            hel del gemensamt med extremhögern. En sådan sak är hur man bemöter
            och trakasserar meningsmotståndare. Med ett högt tonläge och med
            hot och hat försöker man skrämma dem som står upp för jämställdhet
            till tystnad. Det får vi aldrig acceptera, fru talman.
          </note>
          <note>
            En annan sak är idén om att det inte finns kvinnor. Även här
            liknar man extremhögern. Det är en snarlik argumentation som extremhögern
            använder när man menar att det inte finns klasser och därför inte
            heller några klassmotsättningar.
          </note>
          <note>
            Om kön som begrepp suddas ut finns det naturligtvis inte heller
            någon könsmaktsordning. Hur ska vi då över huvud taget kunna bedriva
            ett jämställdhetsarbete?
          </note>
          <note>
            Vem som skulle tjäna på detta är inte svårt att räkna ut. Vem
            som skulle förlora är lika självklart.
          </note>
          <note>
            Kajsa Ekis Ekman har på ett förtjänstfullt sätt lyft fram dessa
            problem i sin bok Om könets existens .
          </note>
          <note>
            Vad ska då vi som står upp för jämställdhet och demokrati göra?
            Jo, vi ska naturligtvis fortsätta med samhällsanalys som ser både
            klass och kön. Vi ska naturligtvis stå upp för alla människors
            rätt att leva sina liv fullt ut oavsett kön och sexuell läggning.
            Att det patriarkala samhället med sin könsmaktsordning är roten
            till ojämställdhet är nödvändigt att förstå om vi ska lyckas nå
            målet med jämställdhetspolitiken. Att ett osynliggörande av kvinnor
            på samma sätt är ett hinder måste också vara en självklarhet.
            Kampen för jämställdhet är aldrig ett hot mot någon – tvärtom.
            I ett jämställt samhälle är vi alla vinnare oavsett kön eller
            sexuell läggning.
          </note>
          <note>
            Vi måste också ha med oss att arbetet för jämställdhet gäller
            på alla politikområden. När vi bekämpar kriminella gäng är det
            också en kamp för jämställdhet och demokrati. Gängen består av
            unga män med ett destruktivt mansideal och en fruktansvärd kvinnosyn.
            Om man romantiserar denna typ av uppfattningar, till exempel i
            musik, är det ett hot mot jäm ­ ställdheten. Att försvara eller
            glorifiera en sådan människosyn är också ett exempel på hur förment
            progressiva gör jämställdhet och demokrati en stor otjänst.
          </note>
          <note>
            Detta gäller också kampen mot hedersförtryck som i alla former,
            oavsett religiös eller kulturell kontext, är ett hot mot jämställdhet
            och demokrati.
          </note>
          <note>
            Det gäller mäns våld mot kvinnor som varken kan förstås eller
            bekämpas utan att man ser de strukturer som ligger bakom, utan
            att se mannen och kvinnan.
          </note>
          <note>
            Det gäller när man bakom resonemang om inkludering exkluderar
            hal ­ va mänskligheten.
          </note>
          <note>
            Det gäller i arbetslivet när vi ska komma till rätta med de löneskillnader
            som med kirurgisk precision alltid drabbar kvinnor. Utan könsuppdelad
            statistik blir detta arbete omöjligt.
          </note>
          <note>
            Detta gäller såväl huvudmålet för jämställdhetspolitiken, att
            kvinnor och män ska ha samma makt att forma samhället och sina
            egna liv, som alla de sex delmålen.
          </note>
          <note>
            Så håll i och håll ut alla ni som brinner för demokrati och jämställdhet!
            Arbetet fortsätter. Motståndet är delvis nytt, delvis gammalt.
            Men vårt uppdrag är detsamma.
          </note>
          <note>
            (Applåder)
          </note>
          <note>
            Anf. 125 HELENA VILHELMSSON (C):
          </note>
          <note>
            Fru talman! Då gör jag min premiär här i kammaren för arbetsmarknadsutskottets
            räkning. Jag ska prata jämställdhet, vilket är något jag mycket
            gärna gör. Det handlar naturligtvis om så mycket mer än vad som
            ryms i det här betänkandet, men mycket täcks också in, till exempel
            ekonomisk jämställdhet och ett liv fritt från våld. Jag tänker
            också säga någonting om värderingar och attityder.
          </note>
          <note>
            I början av betänkandet behandlar utskottet regeringens utvärdering
            av de jämställdhetspolitiska målen och delmålen, och man konstaterar
            att det går framåt – men det är verkligen långt ifrån bra. Det
            senare är mitt val av uttryckssätt, inte utskottets. Några resultatindikatorer
            är chefer i offentlig sektor och kvinnors lön som andel av mäns
            lön, vilket leder mig in på området ekonomisk jämställdhet.
          </note>
          <note>
            Vi vet nämligen att svenska kvinnor i ett livsperspektiv fortfarande
            har i genomsnitt 77,7 procent av männens totala inkomster. Detta
            leder till en i snitt 3,2 miljoner kronor lägre inkomst under
            ett helt liv, vilket har varit oförändrat sedan 1995. Och myndigheterna
            i Sverige bidrar till den utvecklingen, konstaterar Kommissionen
            för jämställda livsinkomster i sin första delrapport.
          </note>
          <note>
            Även om det är så att kvinnors löneinkomster relativt sett faktiskt
            har ökat mer än mäns den senaste tiden är gapet i livsinkomst
            fortfarande lika stort. Vad beror det på? Jo, det beror på att
            män har större inkomster av kapital – det vill säga att de sparar
            mer och äger mer – och att skatt på kapital är lägre än skatt
            på inkomst när man väl ska sätta sprätt på pengarna.
          </note>
          <note>
            Fru talman! Därför var det en väldigt dum idé som kom från regeringen
            för en tid sedan, om att höja skatten på ISK-konton. I stället
            vill Centerpartiet skattebefria sparande på dessa konton upp till
            ett visst belopp och sedan ha en väldigt låg skatt. Alla sätt
            som leder till att kvinnor sparar mer och ökar sitt ägande är
            bra.
          </note>
          <note>
            Ett annat tecken på att kvinnor inte är ekonomiskt självständiga
            är att kvinnor i dag faktiskt avstår från att begära skilsmässa.
            Många gånger finns det helt enkelt inte pengar för att klara sig
            på egen hand – och det i Sverige år 2021. Jag pratar då inte ens
            om relationer där våld är inblandat utan om andra relationer,
            andra äktenskap. Centerpartiet vill ta bort avgiften för skilsmässa.
            Det är till föga hjälp, men det är ändå en viktig signal.
          </note>
          <note>
            En av de tydligaste anledningarna till ekonomisk ojämställdhet
            är förstås föräldraförsäkringen, eller rättare sagt det ojämna
            uttaget i föräldraförsäkringen. Under pandemin hyllade vi alla
            välfärdens hjältar sjukvårdspersonalen, som vi vet består av en
            stor andel kvinnor. Man hade ju kunnat hoppas att uttaget av vab,
            ersättning för vård av barn, skulle bli mer jämställt, men nej
            – fortfarande tar kvinnor ut en majoritet av vabdagarna.
          </note>
          <note>
            Jag minns att Försäkringskassan för drygt ett år sedan, i början
            av pandemin, gick ut med ett pressmeddelande och sa: Titta, vad
            bra – jämställdheten har ökat när det gäller vab! Men när man
            granskade de siffrorna såg man att det handlade om typ någon procent
            eller mindre. Då kände jag: Har vi inte större förväntningar än
            så har vi en del att jobba med när det gäller jämställdhet.
          </note>
          <note>
            Fru talman! Den grupp i samhället som är mest utsatt för ekonomisk
            ojämställdhet är våra utlandsfödda kvinnor. Enligt, återigen,
            delrapporten från Kommissionen för jämställda livsinkomster –
            denna bibel för alla som vill främja jämställdhet – tar det längre
            tid för utrikes födda kvinnor än för utrikes födda män att komma
            in på den svenska arbetsmarknaden. Dessa kvinnor nås senare av
            insatser från Arbetsförmedlingen. De skrivs in senare än män och
            erbjuds färre insatser. Dessutom skrivs de i genomsnitt ut från
            Arbetsförmedlingen tidigare än män. Det är inget annat än ett
            svek.
          </note>
          <note>
            Utlandsfödda kvinnor måste nås av etableringsåtgärder oavsett
            om de kommer till Sverige som flyktingar eller som anhöriga. Tiden
            i föräldraförsäkringen behöver begränsas, och integrationsförskola,
            jämställd utbetalning av bidrag samt bättre förutsättningar för
            tolkning är viktiga åtgärder för ökad jämställdhet. Men framför
            allt måste myndigheter och arbetsgivare ha exakt samma förväntningar
            på utlandsfödda kvinnor som på utlandsfödda män.
          </note>
          <note>
            Innan jag går in på området mäns våld mot kvinnor vill jag säga
            några ord om attityder, språk och normer. Jag menar nämligen att
            vi verkligen upplever ett bakslag när det gäller detta. Kvinnor
            objektifieras som aldrig förr i medier och i sociala medier. Centerpartiet
            menar att detta är jätte ­ allvarligt och att vi måste markera
            varje gång, vid varje tillfälle som vi läser eller hör hur språk
            och beteende används på ett icke korrekt sätt mot kvinnor och
            unga tjejer.
          </note>
          <note>
            Jag minns med fasa många av de rubriker vi har kunnat läsa i
            tidningarna, inte minst under metoo. Ett exempel: ”Tafsande på
            krogen – ett problem för många unga kvinnor.” Nej, så är det inte
            – tafsande på krogen är ett problem hos många män. Och när ska
            vi en gång för alla kunna fastslå att varken korta kjolar, alkohol
            eller flörtiga tjejer orsakar våldtäkter? Det som orsakar våldtäkter
            är våldtäktsmän.
          </note>
          <note>
            Fru talman! Pandemin har hållit oss i sitt grepp. Tyvärr riskerar
            många att behöva fortsätta leva med pandemins effekter. Många
            tjejer och kvin ­ nor som har tvingats genomleva pandemin med
            våld och förtryck riskerar fortsatt utsatthet och isolering. Mäns
            våld mot kvinnor har ökat under covid-19, både nationellt och
            internationellt. FN-organet UN Women upp ­ skattar att våld i
            hemmet globalt har ökat med 30 procent under pandemin. Vi vet
            att isolering leder till ökad utsatthet för våld, samtidigt som
            det är svårare att söka hjälp när förövarens kontroll ökar.
          </note>
          <note>
            Centerpartiet har länge drivit på för att få till en långsiktig
            finansiering av tjej- och kvinnojourer. Jag tycker att det är
            helt oacceptabelt att det på kommunernas politiska dagordning
            ibland kommer upp ärenden av typen: Ska vi fatta beslut om bidrag
            till kvinno- och tjejjourer? Hur kan det ens vara en fråga på
            den politiska dagordningen? Om behov finns ska stöd sättas in
            – punkt. Så gör vi med alla andra brottsoffer, eller till exempel
            offer för missbruk. Det tas inga beslut om huruvida en ung människa
            ska få behandling för sitt drogmissbruk eller ej, utan det eventuella
            politiska beslutet handlar om vilken behandling som ska ges.
          </note>
          <note>
            Stöd ska finnas vid behov, och jag är glad att Centerpartiet
            jämfört med liggande budget lägger över 200 miljoner kronor extra
            varje år för ökat stöd till jourer och skyddat boende. Dessutom
            menar Centerpartiet att beslut om skyddat boende ska utgöra ett
            särskilt beslut inom socialtjänsten, och likaså ett enskilt beslut
            för medföljande barn.
          </note>
          <note>
            Vi har också länge pratat om och pekat på vikten av tillräckliga
            resurser för dem som arbetar med att bekämpa hedersrelaterat våld
            och förtryck. Vi har inom ramen för januarisamarbetet sett till
            att kompetensteamet finns kvar vid Länsstyrelsen i Östergötland
            och att erforderliga resurser finns för den verksamheten.
          </note>
          <note>
            Fru talman! Mer åtgärder behövs dock. Om vi ska stoppa mäns våld
            mot kvinnor krävs mer kunskap och fler insatser i ett tidigare
            skede. Det är ju inte så att slagen börjar komma runt 30 års ålder
            eller när man skaffar familj och barn – enligt Brå har nästan
            var fjärde ung tjej utsatts för ett brott i sin relation. Att
            tidigt och med kraft sätta stopp för unga killars våld i nära
            partnerrelation är centralt för att motverka mäns våld mot kvinnor.
          </note>
          <note>
            Centerpartiet avsätter 15 miljoner kronor per år för en treårig
            pilotverk ­ samhet med en nationell hjälplinje som är särskilt
            riktad till unga. Enligt Istanbulkonventionen är Sverige förpliktat
            att inrätta nationella hjälptele ­ foner beträffande alla former
            av våld som faller inom ramen för konven ­ tionen. I dag finns
            den nationella telefonlinjen Välj att sluta för vuxna våldsutövare,
            men det saknas en motsvarighet för unga personer.
          </note>
          <note>
            Vi vill också ge Nationellt centrum för kvinnofrid bättre och
            mer långsiktiga ekonomiska förutsättningar, och vi vill ge full
            finansiering till Kvinnofridslinjen, som är en nationell stödtelefon
            för våldsutsatta kvinnor. Antalet samtal har ökat enormt under
            de senaste åren, och det är viktigt att linjen kan fortsätta utvecklas
            och bemannas. Vi tycker också att NCK ska få ett nationellt kunskapsuppdrag
            för att kunna fortsätta bidra med, utveck ­ la och sprida evidensbaserad
            kunskap om mäns våld mot kvinnor.
          </note>
          <note>
            Fru talman! Även sexuell exploatering av barn, prostitution och
            människohandel har ökat under pandemin. Det här gör nästan ont
            att säga, men det är ju så. Enligt en rapport från organisationen
            Child 10 uppgav tre av fyra unga som utsatts för kommersiell sexuell
            exploatering att stödet de fått varit dåligt, och endast 12 procent
            av de tillfrågade ansåg sig behandlade som brottsoffer.
          </note>
          <note>
            Vi måste se till att en kunskapshöjning kommer på plats här.
            Centerpartiet har avsatt 18 miljoner för regionkoordinatorer med
            spetskompetens när det gäller människohandel. Regionkoordinatorerna
            verkar i dag på Jämställdhetsmyndigheten, som är den myndighet
            som har ett nationellt uppdrag rörande prostitution och människohandel
            samt samverkan mellan polis, socialtjänst, vård och civilsamhälle.
          </note>
          <note>
            Varje människa ska kunna leva det liv hon vill, fri från rädsla
            och förtryck. Det ökade våldet i spåren av pandemin, i hemmet
            och på nätet, måste bekämpas med kraft. Detta kräver ekonomiska
            resurser, politisk handling och ledarskap.
          </note>
          <note>
            Fru talman! Vi deltar inte i beslutet, eftersom vår budget har
            fallit, men jag ställer mig bakom Centerpartiets särskilda yttrande.
          </note>
          <note>
            Anf. 126 CICZIE WEIDBY (V):
          </note>
          <note>
            Fru talman! Eftersom Vänsterpartiets förslag till anslag inom
            utgiftsområde 13 ligger över den fastslagna nivån kan jag inte
            reservera mig till förmån för detta förslag. Vänsterpartiets budgetalternativ
            bör ses som en helhet. Därför väljer vi från Vänsterpartiet att
            avstå från ställningstagande och lägger i stället fram ett särskilt
            yttrande.
          </note>
          <note>
            Fru talman! Vänsterpartiet är ett feministiskt parti. Vi vill
            sätta fokus på frågor som maktfördelning, ekonomiska orättvisor,
            arbetsfördelning i hemmet och alla former av förtryck och våld
            mot kvinnor.
          </note>
          <note>
            Metoo-uppropet och alla dess efterföljare skakade om stora delar
            av världen. Överallt trädde kvinnor fram och vittnade om mäns
            övergrepp. Det handlade om allt från otrevligt bemötande på arbetsplatser
            till trakasserier och, i värsta fall, mycket grova övergrepp.
            Ofta använde männen sitt övertag som makthavare och som den fysiskt,
            socialt och ekonomiskt starkare för att under hot kräva sexuella
            tjänster från kvinnor.
          </note>
          <note>
            Tusentals kvinnors starka vittnesbörd är skrämmande och upprörande,
            men metoo har faktiskt också gett kvinnor i alla läger ett nytt
            mod och en styrka att våga stå upp och vittna om förtrycket med
            en ökad självkänsla.
          </note>
          <note>
            Inte alla män är våldsverkare, men i samhället finns det tyvärr
            sedan länge en bild av mannen som den starkaste och därför den
            som tar kontrollen. Den maktstrukturen måste belysas, diskuteras
            och motarbetas – från förskolan, skolan och fritidsgårdarna till
            de politiska talarstolarna och i styrdokumenten.
          </note>
          <note>
            Alla kvinnor har inte orkat höja sina röster inom metoo. Hit
            räknas de unga flickor som utsätts för hedersvåld inom hemmet,
            vilket innebär att många unga flickors och kvinnors liv kontrolleras
            och begränsas. Det är en fruktansvärd tanke att den farligaste
            personen eller de farligaste personerna i en kvinnas tillvaro
            är hennes egen far eller den familj som hon delar liv med.
          </note>
          <note>
            Våld mot kvinnor är ett allvarligt samhällsproblem som har förödande
            och långtgående konsekvenser för både de individer som drabbas
            och samhället i stort, såväl i form av mänskligt lidande som utifrån
            ett samhällsekonomiskt perspektiv. Genom preventivt arbete över
            tid och på många arenor samtidigt kan våldet minska. Det arbetet
            får dock inte ske på bekostnad av stöd och insatser för personer
            som utsätts eller ställas mot de straffrättsliga regler som gäller.
          </note>
          <note>
            Det har skett en ökning av privat drivna skyddade boenden. Vart
            tredje boende drivs i dag i privat regi med vinstintresse. Kvinno-
            och tjejjourernas arbete bygger däremot på en idéburen grund utan
            vinstintresse och är en uppskattad tillgång för samhällets gemensamma
            strävan att motverka våld.
          </note>
          <note>
            Vi i Vänsterpartiet har vid upprepade tillfällen tidigare lyft
            frågan om kvinnojourernas framtid och behovet av stabil finansiering.
            Vi vill skydda och bibehålla starka och fristående kvinnojourer.
            Vänsterpartiet anser att regeringen behöver tydliggöra att kvinnojourerna
            kommer att garanteras långsiktiga och stabila ekonomiska lösningar
            för att kunna fortsätta bedri ­ va sin verksamhet och föreslår
            därför ett anslag på 50 miljoner kronor per år som ska vara särskilt
            riktat till kvinnojourerna.
          </note>
          <note>
            Fler kvinnor som söker hjälp hos socialtjänsten behöver även
            beviljas placering på skyddat boende och få vara där under så
            lång tid som de behöver. För att socialtjänsten ska ges möjlighet
            till detta bör det enligt Vänsterpartiet anslås 350 miljoner kronor
            årligen.
          </note>
          <note>
            Fru talman! Jämställdhet handlar ju inte bara om avskaffande
            av mäns våld mot kvinnor. Trots att kvinnor har fått ökat utrymme
            på olika nivåer i samhället kvarstår väldigt många olika orättvisor.
            Kvinnor tjänar fortfarande mindre än män. De arbetar oftare deltid
            – ofta ofrivilligt – och får därmed sämre pension. De utnyttjar
            föräldraförsäkringen i högre grad än männen och utför också en
            större del av hushållsarbetet.
          </note>
          <note>
            Rätt till heltid, höjd pension för dem som har det sämst samt
            en delad föräldraförsäkring är bra förslag om man vill ta ett
            kliv mot ett jämställt samhälle.
          </note>
          <note>
            Fru talman! Det går inte att prata om jämställdhet utan att också
            prata om etablering. För att göra det lättare för nyanlända att
            komma in på arbetsmarknaden behövs det satsningar på språkutbildning
            och språkträning som är anpassad efter individens förmåga.
          </note>
          <note>
            Vi i Vänsterpartiet vill ha ett samhälle för alla, inte bara
            för några få. Det kräver en politik som ger alla, oavsett bakgrund,
            samma möjligheter och samma rätt till god utbildning, arbete och
            bostad. Vi vill föra en politik för inkludering – en politik som
            motverkar segregation och underlättar etablering i samhället.
            Vi vill föra en politik som lägger grunden för ett mer jämlikt
            samhälle.
          </note>
          <note>
            Ett välfungerande flyktingmottagande är en viktig del i en inkluderan
            ­ de politik. Mottagandet av människor på flykt ska, från asylprocessen
            till boendesituationen och etableringen i samhället, präglas av
            att den enskilda människans rättigheter står i centrum. Permanenta
            uppehållstillstånd och möjlighet att leva tillsammans med sin
            familj förbättrar förutsättningarna för att etablera sig i samhället.
          </note>
          <note>
            Den generella välfärden är central för att upprätthålla de rättigheter
            som det är vår skyldighet att värna. Välfärdssamhället har historiskt
            visat sig vara den viktigaste och mest effektiva integrationsmotorn,
            även i internationell jämförelse. Vi menar att inkluderingsarbetet
            måste inledas dag ett – direkt efter ankomsten till Sverige.
          </note>
          <note>
            Fru talman! Under förra mandatperioden genomförde Vänsterpartiet
            och regeringen flera satsningar för bättre etablering och mottagande,
            så ­ som språkträning, språkundervisning och effektivare validering.
            Vi vill genomföra ytterligare satsningar i denna riktning i syfte
            att underlätta för nyanlända att snabbare än i dag etablera sig
            på arbetsmarknaden.
          </note>
          <note>
            Ensamkommande barn och unga har drabbats hårt av de senaste årens
            omsvängning av migrationspolitiken. Vänsterpartiet vill se flera
            ändringar inom etableringsprogrammet för att stärka förutsättningarna
            för en bättre, effektivare och snabbare etablering och för att
            säkerställa att kommunerna kompenseras bättre för det ansvar som
            de tar för de nyanlända.
          </note>
          <note>
            Vi föreslår att etableringstiden förlängs, att etableringsersättningen
            höjs och att de kommuner som vill får finansiering för att kunna
            ta ett samordnande ansvar för nyanlända.
          </note>
          <note>
            Etableringstiden bör förlängas så att den motsvarar tiden det
            faktiskt tar att etablera sig. Detta är för att skapa rimliga
            förväntningar och för att kommunerna ska ersättas för den faktiska
            tid som etableringen pågår.
          </note>
          <note>
            Att höja etableringsersättningen syftar både till att förbättra
            de ekonomiska förutsättningarna för de nyanlända och till att
            minska deras behov av kompletterande försörjningsstöd som dessutom
            belastar kommunernas ekonomi.
          </note>
          <note>
            Den statliga underfinansieringen av kommunernas etableringsansvar
            är problematisk både för att den fattiggör de nyanlända och för
            att den belastar kommunerna för vad som borde vara ett gemensamt
            nationellt åtag ­ ande. Den skapar också utrymme för falska konflikter
            mellan verksamheterna ute i kommunerna, när det i verkligheten
            handlar om ett brustet statligt åtagande.
          </note>
          <note>
            Fru talman! Ensamkommande barn och unga har drabbats hårt av
            den senaste tidens omsvängning av migrationspolitiken. En åtstramad
            lagstiftning, Migrationsverkets långa handläggningstider och turerna
            kring gymnasielagen har berövat en stor del av gruppen den rätt
            till skydd som de hade när de kom hit.
          </note>
          <note>
            Flera tvingas leva som papperslösa under omfattande lidande och
            stor stress till följd av den nuvarande politiken. När självmord
            och självskadebeteende bland ensamkommande ökar samtidigt som
            rättssäkerheten brister inom asylprövningen och de åldersbedömningar
            som används möter skarp kritik är amnesti nödvändig. Det handlar
            om att denna grupp som blivit en del av samhället ska få kunna
            få träda in i det på riktigt.
          </note>
          <note>
            Fru talman! I tider av kris behöver ett starkt samhälle gå in
            och skapa stabilitet och trygghet. De stora kriser som präglade
            första halvan av 1900-talet med världskrig, pandemi och hungersnöd
            skapade en förståelse för samhällets ansvar för ekonomi, investeringar,
            trygghet och välfärd som länge präglade politiken. Det handlar
            om en tro på demokratin som grund för den valda samhällsutvecklingen
            och på att våra gemensamma behov ska ange riktningen.
          </note>
          <note>
            Fru talman! En sådan politik kan kallas vänster. Men den kan
            också kallas för ansvarsfull, långsiktig och stabilitetsskapande.
          </note>
          <note>
            Tack för ordet, och ha en fortsatt bra Lucia!
          </note>
          <note>
            Anf. 127 MALIN DANIELSSON (L):
          </note>
          <note>
            Fru talman! Trots att vi firar 100 år av kvinnlig rösträtt i
            år och kanske är världens mest jämställda land är vi fortfarande
            en bra bit från att vara helt jämställda.
          </note>
          <note>
            Fortfarande är en kvinnas genomsnittliga livsarbetsinkomst mer
            än tre miljoner lägre än en mans. Fortfarande tas bara en dryg
            fjärdedel av föräldraledigheten ut av män. Fortfarande är normen
            att det är kvinnan som går ned på deltid om det behövs för att
            klara vardagen som småbarnsförälder.
          </note>
          <note>
            Fortfarande släpar pojkars skolresultat efter flickors, med de
            följder det får för framtida möjligheter i livet. Och för de flickor,
            kvinnor, pojkar och män som varje dag lever i ofrihet på grund
            av omgivningens hederstänkande är jämställdhet fortfarande bara
            ett tomt ord.
          </note>
          <note>
            Det arbete som Jämställdhetsmyndigheten gör för att lyfta upp
            de områden där kvinnor och män inte bedöms efter samma måttstock
            eller där förväntningarna på de två könen är olika, vilket leder
            till att det ena könens livschanser begränsas, är viktigt och
            behöver intensifieras och utvecklas.
          </note>
          <note>
            Jämställdhetsintegreringen i våra myndigheter behöver också fortsatt
            intensifieras. Det ser man inte minst när man studerar skillnaderna
            i arbets ­ marknadsåtgärder som män och kvinnor erbjuds. Skillnaden
            är som störst när det kommer till nystartsjobben. Men den manliga
            överrepresentationen återfinns bland flera arbetsmarknadsprogram.
            Detta är särskilt problematiskt mot bakgrund av att skillnaden
            i sysselsättning mellan ut ­ rikes födda män och kvinnor fortfarande
            är stor. Den är mycket större än den mellan inrikes födda män
            och kvinnor.
          </note>
          <note>
            Ett annat område, fru talman, där det märks att jämställdhetsarbetet
            be ­ höver en skjuts framåt är företagandet. Av Sveriges cirka
            490 000 företa ­ gare är omkring var fjärde en kvinna. Det är
            en mycket låg andel sett ur ett europeiskt perspektiv. Inom EU
            är i genomsnitt var tredje företagare kvin ­ na. Särskilt tydlig
            är skillnaden mellan män och kvinnor när det kommer till fördelningen
            av riskkapital. I dag går endast 1 procent av riskkapital ­ investeringarna
            till företag som är grundade av kvinnor.
          </note>
          <note>
            Ekonomisk frihet är viktigt, men ett liv fritt från våld och
            förtryck är grundläggande. Vi anser att det behöver göras ytterligare
            satsningar på arbetet mot hedersrelaterat våld och förtryck och
            mot mäns våld mot kvinnor och anslår därför i vår budget 70 miljoner
            ytterligare till det arbetet. Vi menar också att det behövs särskilda
            medel för att motverka våld i ungas partnerrelationer, i synnerhet
            unga killars våld mot tjejer, och anslår därför 10 miljoner extra
            till det arbetet.
          </note>
          <note>
            Fru talman! Av tjejerna i åldern 16–24 år har 23 procent någon
            gång utsatts för våld i en relation visar en undersökning från
            Brå, 23 procent är nästan var fjärde ung tjej. Jag tror de flesta
            av oss härinne känner en tjej eller kvinna som utsatts, och ansvarets
            läggs ofta på tjejen eller kvinnan.
          </note>
          <note>
            Det brukar heta: Varför lämnar hon inte bara? Men ansvaret behöver
            läggas där det hör hemma, hos killarna och männen som slår. För
            att verkligen få bukt med mäns våld mot kvinnor behöver vi arbeta
            aktivt med att få förövarna att sluta slå. Det är helt orimligt
            att barn och kvinnor i vårt land gömmer sig från män som hotar
            dem till livet och att vårt samhälle inte lyckas bättre att säkra
            deras frihet.
          </note>
          <note>
            Men allra viktigast är det förebyggande arbetet. Målet måste
            vara att det första slaget aldrig ska utdelas. Då behöver vi börja
            tidigt i förskolan för att förhindra att könsstereotypa roller
            befästs. Fortsatt under hela uppväxten behöver killar få ta del
            av våldspreventivt arbete och samtal om mansrollen och machokulturer.
            Första slaget ska aldrig utdelas.
          </note>
          <note>
            Fru talman! Inom utgiftsområde 13 finns också Diskrimineringsom
            ­ budsmannens verksamhet. Det är e n viktig verksamhet som vi
            inte så ofta berör här i kammaren. Den är viktig inte minst för
            personer med funk ­ tionsnedsättning som ofta utsätts för bristande
            tillgänglighet. Av de anmäl ­ ningar som kom in till Diskrimineringsombudsmannen
            2015–2019 hand ­ lade 37 procent om just diskriminering av personer
            med funktionsnedsätt ­ ningar.
          </note>
          <note>
            Jag noterar att det finns ett parti i denna kammare som inte
            anser att det behövs en diskrimineringsombudsman i Sverige. Liberalerna
            håller inte med. Så länge personer nekas tillträde till restauranger
            eller bussar för att de inte har någon syn eller sitter i rullstol
            behövs en diskrimineringsombudsman. Så länge personer utsätts
            för sexuella trakasserier på sin arbetsplats behövs en diskrimineringsombudsman
            som kan utöva tillsyn. Så länge någon kan bli av med affärer för
            att hen är homosexuell, avskedad för att hon är gravid eller trakasserad
            på grund av sin hudfärg behövs en diskrimineringsombudsman.
          </note>
          <note>
            Fru talman! Avslutningsvis lade Liberalerna fram en egen budgetmo
            ­ tion där jämställdhet och allas lika värde är grundläggande
            utgångspunkt ­ er. Vi lägger, till skillnad mot vad som har sagts
            här tidigare i talarstolen, mer pengar till jämställdhet än både
            i regeringens budget och i den vin ­ nande budgeten som kom från
            Moderaterna, Kristdemokraterna och Sve ­ rigedemokraterna.
          </note>
          <note>
            Vi fick inte gehör för vår budget. Vi deltog inte i beslutet.
            Men vi lämnade ett särskilt yttrande där vi har utvecklat de satsningar
            som vi vill göra på jämställdhetsområdet utöver det som redan
            görs.
          </note>
          <note>
            Anf. 128 JANINE ALM ERICSON (MP):
          </note>
          <note>
            Fru talman! Mäns våld mot kvinnor sker varje dag. Kvinnor hotas,
            förföljs och trakasseras. De tvingas lämna hus och hem och fly
            för sina liv. Kvinnor förtrycks och kvinnor mördas, av män.
          </note>
          <note>
            Jämställdhet är en fråga om liv och död, om kvinnors rätt till
            sina kroppar och sin trygghet. Jämställdheten kommer inte att
            komma av sig själv, utan precis som för generationer som gått
            före oss med feministiska reformer är det nu vår tur att göra
            detsamma.
          </note>
          <note>
            Fru talman! I våras drev Miljöpartiet fram ett 40-punktsprogram
            mot mäns våld mot kvinnor. Det måste nu upprepas, finansieras
            och genomföras.
          </note>
          <note>
             Vi har en nationell strategi mot mäns våld mot kvinnor. Den
            ska genomföras.
          </note>
          <note>
             Genom ett nationellt våldsförebyggande program ska den kunskap
            som finns om det förebyggande arbetet samlas, stärkas och spridas.
          </note>
          <note>
             Det ska göras kompetensinsatser i skolan avseende mäns våld
            mot kvinnor.
          </note>
          <note>
             Information om samtyckeslagstiftningen ska spridas. Alla ska
            veta vad den innebär.
          </note>
          <note>
             Det ska till stärkt stöd till unga som utsatts för våld och
            insatser till unga män som utövar våld och kontroll i sina relationer
            för att de ska sluta.
          </note>
          <note>
             Vi ska ha ett förebyggande arbete inom idrotten.
          </note>
          <note>
             Sveriges kvinno- och tjejjourer ska få rätt förutsättningar
            för att långsiktigt bedriva sitt arbete.
          </note>
          <note>
             Det ska finnas starkare skydd för barn mot föräldrar som har
            utövat våld.
          </note>
          <note>
             Det ska till ökat stöd till Nationellt centrum för kvinnofrid.
          </note>
          <note>
             Det ska till ökat stöd till skydd och stöd för personer som
            medverkar i pornografi.
          </note>
          <note>
             Kvinnor som invandrat till Sverige genom anhöriginvandring
            ska kunna lämna en man som slår utan att uppehållstillståndet
            dras in.
          </note>
          <note>
             Våldsutsatta ska ha rätt till eget boende.
          </note>
          <note>
             Det ska bli lättare för idéburna aktörer att samarbeta med
            kommuner kring skyddat boende.
          </note>
          <note>
             Det ska finnas ett förstärkt arbete inom socialtjänsten mot
            mäns våld mot kvinnor.
          </note>
          <note>
             Vården för våldsutsatta kvinnor ska förbättras.
          </note>
          <note>
             Arbetet mot prostitution och människohandel ska stärkas.
          </note>
          <note>
             Det straffrättsliga skyddet för unga mellan 15 och 18 år ska
            stärkas.
          </note>
          <note>
             Den som är utsatt för sexköp ska betraktas som ett brottsoffer.
          </note>
          <note>
             Vi inför en ny straffskärpningsgrund för hat mot kvinnor.
          </note>
          <note>
             Det ska bli straffbart att utsätta andra också för psykiskt
            våld.
          </note>
          <note>
             Regler om villkorlig frigivning och vistelseförbud ska skärpas.
          </note>
          <note>
             Målsägandes tidiga uppgifter ska i större utsträckning kunna
            åberopas som bevis i domstol.
          </note>
          <note>
             Beslag av meddelanden mellan närstående vid grov kvinnofridskränkning
            ska tillåtas.
          </note>
          <note>
             Lagstiftningen ska ses över så att den säkerställer att straffet
            står i proportion till brottslighetens allvar även för den som
            begår flera brott.
          </note>
          <note>
             Det ska bli enklare att utfärda kontaktförbud.
          </note>
          <note>
             Det ska bli skärpt straff för den som bryter mot kontaktförbud.
          </note>
          <note>
             Det ska bli skärpt straff för grov kvinnofridskränkning.
          </note>
          <note>
             Det ska bli lättare att sätta fotboja på den som förföljer
            kvinnor.
          </note>
          <note>
             Rättsintygens kvalitet ska öka.
          </note>
          <note>
             Avgiften till brottsofferfonden ska höjas.
          </note>
          <note>
             Personer dömda för sexualbrott ska ges en mer anpassad behandling
            utifrån vad som framkommit vid förundersökningen.
          </note>
          <note>
             Straffen för våldtäkt ska skärpas.
          </note>
          <note>
             Straffet för sexköp ska skärpas.
          </note>
          <note>
             Det ska till en kompetenssatsning hos polisen om psykisk ohälsa.
          </note>
          <note>
             Kriminalstatistiken ska förbättras.
          </note>
          <note>
             Det ska till fördjupat stöd för kartläggning av våld i nära
            relationer.
          </note>
          <note>
             Myndigheterna ska förstärka sin utredningsförmåga kopplad till
            vålds- och sexualbrott.
          </note>
          <note>
             Kompetensen hos yrkesverksamma ska förbättras.
          </note>
          <note>
             En kartläggning av forskningsfältet våld i nära relationer
            ska genomföras.
          </note>
          <note>
             Vi ska ha ökad kunskap om situationen för våldsutsatta som
            lever med skyddade personuppgifter.
          </note>
          <note>
            Det här är 40 insatser som alla talar sitt tydliga språk: Skulden
            ska läggas på varje man som slår, och samhället ska alltid stå
            på kvinnornas sida.
          </note>
          <note>
            Fru talman! Arbetet för ett jämställt Sverige sträcker sig över
            betydligt fler områden än mäns våld mot kvinnor. Det handlar om
            att krossa varje glastak, som nu när vi fått en kvinnlig statsminister,
            och det handlar om att se till att kvinnor har det självklara:
            hela lönen och halva makten. Men klarar vi inte av att ge varje
            kvinna och varje barn ett liv fritt från mäns våld är allt det
            andra inte så mycket värt.
          </note>
          <note>
            Jag vill också säga att jag är glad att Jämställdhetsmyndigheten
            inte föreslås läggas ned i M-SD-KD-skissen till budget, så som
            skedde förra gången. Kanske har jämställdhet ändå fått en ökad
            prio av de partier som annars ringer 50-talet för att efterfråga
            jämställdhetspolitik. Det är i så fall välkommet.
          </note>
          <note>
            Förhoppningsvis har även de konservativa sett värdet av en expertmyndighet
            på jämställdhetsområdet. Att ha en sådan är avgörande för att
            veta vilka insatser som är effektiva. Men att de inte ser samma
            behov av en expertmyndighet på segregationsområdet väcker onekligen
            frågor om de inte delar uppfattningen att segregationen är en
            av vårt samhälles stora utmaningar framöver. Det här återkommer
            Miljöpartiets ledamot Leila Ali Elmi till senare i debatten.
          </note>
          <note>
            Eftersom en riksdagsmajoritet i det första steget av budgetprocessen
            har gett budgetpolitiken en annan inriktning än den vi önskar
            avstår vi från ställningstaganden när det gäller anslagsfördelningen
            inom utgiftsområdet. Jag hänvisar i stället till reservation 1
            i finansutskottets betänkande Statens budget 2022 Rambeslutet
            och står bakom det särskilda yttrandet från S och MP.
          </note>
          <note>
            Anf. 129 JOSEFIN MALMQVIST (M):
          </note>
          <note>
            Fru talman! Jag inleder med att yrka bifall till utskottets förslag.
          </note>
          <note>
            Förra året mördades 13 kvinnor av en närstående. I våras, under
            ett par veckors tid, mördades 5 kvinnor av en närstående. Detta
            fick ganska stor medial uppmärksamhet. Äntligen! Så reagerade
            många av oss på det.
          </note>
          <note>
            Sedan dess har medierapporteringen tystnat, men kvinnor fortsätter
            att mördas av närstående.
          </note>
          <note>
            Den 24 september försvann Beata, 32 år, från Malmö. Ungefär två
            månader senare hittades hennes kropp, och hennes make har sedan
            dess erkänt mordet på henne.
          </note>
          <note>
            Den 22 oktober mördades en kvinna i Vänersborg. Hennes sambo
            är misstänkt för mordet, och man misstänker att barn i förskoleåldern
            kan ha bevittnat mordet.
          </note>
          <note>
            Den 31 oktober hittades en kvinna knivskadad i Haninge. Kvinnan
            avled samma dag av sina skador. Hennes sambo är misstänkt för
            mordet.
          </note>
          <note>
            Den 3 december hittades en kvinna död i en lägenhet i Åkarp.
            Hennes sambo har erkänt att det är han som mördat kvinnan.
          </note>
          <note>
            Den 7 december hittades en kvinna död i en lägenhet i Helsingborg.
            En man har gripits, och en förundersökning gällande mord alternativt
            dråp har inletts.
          </note>
          <note>
            Våld i nära relationer är ett växande problem i vårt samhälle.
            Det är ett växande problem som nu kräver politisk uppmärksamhet.
          </note>
          <note>
            Vi fick höra här tidigare i debatten att det inte finns några
            skillnader på jämställdhetsområdet i de budgetanslag som vi har
            att diskutera här i dag. Jag förstår att för den som sitter hemma
            och följer den här debatten kan det vara svårt att hänga med i
            vad det egentligen betyder, men faktum kvarstår att de pengar
            som avsätts till att motverka mäns våld mot kvinnor och till att
            säkerställa att fler förövare hamnar bakom lås och bom inte ligger
            i just det här utgiftsområdet.
          </note>
          <note>
            Faktum kvarstår att vi i den budget som vi här i kammaren har
            röstat för, vilket jag är väldigt glad att säga, avsätter drygt
            1,2 miljarder kronor mer än regeringen till att motverka bland
            annat mäns våld mot kvinnor, till fler poliser och fler åklagare
            och till förstärkning av domstolsväsendet och kriminalvården för
            att fler av dessa förövare ska sitta inne bakom lås och bom och
            för att fler kvinnor ska våga känna sig fria att röra sig fritt
            i vårt samhälle. Det är påtagliga och stora skillnader som spelar
            roll på riktigt.
          </note>
          <note>
            Men pengar är en sak. Vi i den här kammaren måste också visa
            och signalera genom våra beslut, genom lagstiftning, vilka konkreta
            åtgärder som behöver komma på plats.
          </note>
          <note>
            Det handlar till exempel om obligatorisk häktning för den som
            misstänks för grov kvinnofridskränkning. Det handlar om att införa
            en straffskärpning genom en ny brottsrubricering, synnerligen
            grov kvinnofrids ­ kränkning, för de absolut mest hänsynslösa
            fallen.
          </note>
          <note>
            Vi menar att det behöver bli lättare att få beviljat kontaktförbud.
            Det ska inte vara som i dag, att fotboja kan bli aktuellt först
            efter att man har brutit mot kontaktförbudet. Då har många kvinnor
            fått uppleva den hårda vägen att det redan är för sent. Det måste
            bli möjligt att döma till fotboja direkt, inte först efter att
            man har brutit mot kontaktförbudet.
          </note>
          <note>
            Vi vill införa en ny syn på vem det är som ska flytta på sig.
            I dag är det allt som oftast kvinnan och barnen, i de fall det
            finns sådana, som får flytta, bryta upp, lämna jobb, lämna förskola
            och skola och starta ett helt nytt liv någon annanstans. Vi menar
            att det är fel väg att gå. Vi menar att det bör bli möjligt att
            utdöma vistelseförbud i de fall som en gärningsman i domstol har
            dömts för att ha utsatt en närstående för den här typen av grova
            brott. Det är rimligt att det är förövaren som ska flytta på sig,
            inte offret.
          </note>
          <note>
            Jämställdheten i Sverige går dock åt fel håll på fler områden.
            Om vi tittar på sexualbrott kan vi se att unga kvinnors utsatthet
            för sådana har ökat med 176 procent sedan Magdalena Andersson
            kom in i regeringen och vi fick en så kallad feministisk regering.
          </note>
          <note>
            Jag är glad att vi i den här budgeten gör flera viktiga insatser
            för jämställdheten. En sådan på det ekonomiska området är att
            vi nu äntligen kan stoppa den så kallade familjeveckan, en ledighetsvecka
            som skulle innebära en direkt kvinnofälla.
          </note>
          <note>
            Flera här har i debatten lyft fram det faktum att kvinnor i Sverige
            i dag fortfarande tjänar mindre än män. En viktig anledning är
            att kvinnor är borta från arbetsmarknaden i större utsträckning.
            De är föräldralediga, vårdar sjuka barn och anhöriga och jobbar
            deltid i större utsträckning än män. Det får effekter under yrkeslivet,
            i ungefär 10 procents inkomstskillnad mellan män och kvinnor.
            Denna skillnad ökar sedan när vi går i pension. Då får kvinnor
            nästan en tredjedel lägre pension i genomsnitt än män. Det är
            en påtaglig skillnad.
          </note>
          <note>
            Därför är jag glad att vi stoppar den så kallade familjeveckan.
            Vi satsar i stället på att höja kvinnors inkomster genom sänkt
            skatt på arbete och sänkt skatt för de pensionärer som har arbetat.
            Det blir 150 kronor extra i månaden för den som arbetar eller
            har arbetat.
          </note>
          <note>
            Vi har bett riksdagens utredningstjänst att jämföra våra budgetar
            sedan 2014 med de budgetar som den socialdemokratiskt ledda regeringen
            har lagt fram. Genomgående visade det sig att Moderaternas budgetar
            hade bidragit till en ökad disponibel inkomst, mer pengar i plånboken,
            för kvinnor. Genomgående har varje budget inneburit mer pengar
            i plånboken för kvinnor än vad Socialdemokraternas budgetar har
            gjort.
          </note>
          <note>
            Detta, mina vänner, är konkret jämställdhetspolitik för oss som
            menar att jämställdheten börjar i plånboken. Den börjar med en
            egen inkomst och därmed också möjlighet att fatta beslut om sitt
            eget liv.
          </note>
          <note>
            Slutligen, fru talman, vill jag bara nämna några ord om dem som
            står absolut längst ifrån arbetsmarknaden i Sverige och längst
            ifrån en egen inkomst. Det är de utrikes födda kvinnorna, många
            födda utanför Europa, som i dag i alltför liten utsträckning deltar
            på svensk arbetsmarknad.
          </note>
          <note>
            Av kvinnor i arbetsför ålder födda utanför EU är det en tredjedel
            som inte är en del av arbetskraften. Vad betyder då detta? Jo,
            det betyder att en tredjedel av dessa kvinnor inte ens står till
            arbetsmarknadens förfogande. De är inte med i den statistik som
            ni redan har fått höra om och som ni säkerligen kommer att få
            höra mer om här i debatten i dag. I Socialdemokraternas gömma-
            glömma-politik väljer man nämligen att gömma människor i statistiken
            i stället för att lyfta fram de problem som vi har att hugga tag
            i.
          </note>
          <note>
            Jag menar att vi behöver ägna betydligt större uppmärksamhet
            åt dessa kvinnor som i dag saknar en egen inkomst, som saknar
            egna pengar och därmed möjlighet att fatta beslut om sitt eget
            liv. Här ser vi att sysselsättningsgapet har ökat. Arbetskraftsdeltagandet
            har ökat. Skillnaden mellan utrikes födda män och kvinnor har
            ökat. Detta är en helt central fråga som denna regering under
            de senaste sju åren fullkomligt har ignorerat och blundat för.
            Den behöver vi ägna betydligt större uppmärksamhet åt framöver.
          </note>
          <note>
            Med det, fru talman, yrkar jag återigen bifall till utskottets
            förslag.
          </note>
          <note>
            Anf. 130 PATRIK BJÖRCK (S) replik:
          </note>
          <note>
            Fru talman! Josefin Malmqvist yrkade bifall till utskottets förslag
            i betänkandet, och det var ju rimligt. Men jag skulle ändå vilja
            ställa en fråga till Josefin Malmqvist. Hon och jag har ju debatterat
            det här utgiftsområdet i denna kammare tidigare, och vi har sällan
            varit så där väldigt överens. Nu har dock Josefin Malmqvist och
            hennes parti ställt sig bakom den socialdemokratiska regeringens
            jämställdhetspolitik till hundra procent.
          </note>
          <note>
            Jag tror att det skulle vara spännande för väljarna att få reda
            på hur den resan gick till och hur man resonerade. Jag tyckte
            inte att Josefin Malm ­ qvist någonstans i sitt anförande, fru
            talman, gick in på den resan. Skulle Josefin Malmqvist, inte bara
            för mig och kammarens ledamöter utan framför allt för väljarna,
            kunna berätta hur det gick till när Moderaterna skiftade fot från
            sin gamla reaktionära jämställdhetspolitik över till den mer pro
            ­ gressiva socialdemokratiska jämställdhetspolitiken, som man
            nu till fullo stöder?
          </note>
          <note>
            Anf. 131 JOSEFIN MALMQVIST (M) replik:
          </note>
          <note>
            Fru talman! Med glädje ska jag berätta för Patrik Björck vilka
            skillnaderna är mellan Moderaternas och Socialdemokraternas jämställdhetspolitik,
            för de skillnaderna är påtagliga.
          </note>
          <note>
            Det handlar till exempel om mer pengar i plånboken, både för
            kvinnor som arbetar och för kvinnor som har arbetat. Det handlar
            om 8 miljarder för dem som arbetar och 4 miljarder för dem som
            har arbetat. Det är en tydlig jämställdhetssatsning.
          </note>
          <note>
            Det handlar om att avskaffa den så kallade familjeveckan, som
            är en direkt kvinnofälla.
          </note>
          <note>
            Men kanske handlar det i synnerhet – det tycker jag är extra
            tydligt i den budget vi har att debattera här i riksdagen i dag
            och de kommande dagarna – om satsningarna på rättsväsendet. Vi
            lägger mer än 1,2 miljarder kronor mer än Patrik Björcks regering
            på att stärka rättsväsendet, på fler poliser, på högre polislöner
            och på att förstärka Åklagarmyndigheten, Domstolsverket och Kriminalvården,
            detta för att fler kvinnor ska kunna känna sig trygga i sitt hem
            och ute på gator och torg.
          </note>
          <note>
            Detta är tydliga skillnader i vår jämställdhetspolitik. Jag förstår
            dock att Patrik Björck inte har så stor lust att prata om dessa
            skillnader, eftersom de knappast är smickrande för en regering
            som är ansvarig för att jämställdheten på område efter område
            gått åt fel håll, för att unga kvinnors utsatthet för sexualbrott
            har ökat med 176 procent och för att inkomstskillnaderna fortsatt
            är stora. Vi har en regering som i stället för att vidta genomförbara
            reformer sitter och slår sig för bröstet och säger att vi är nöjda
            och klara. Det är knappast smickrande för en regering som kallar
            sig feministisk.
          </note>
          <note>
            Anf. 132 PATRIK BJÖRCK (S) replik:
          </note>
          <note>
            Fru talman! Jag ska inte anstränga talmannens tålamod genom att
            diskutera alla andra utgiftsområden än utgiftsområde 13. Jag tänker
            hålla mig till det.
          </note>
          <note>
            Då är min fråga: Hur har ni tänkt i det moderata samlingspartiet
            när det gäller Jämställdhetsmyndigheten? Den frågan ställdes här
            tidigare, och det skulle vara spännande att få svar på den.
          </note>
          <note>
            Om vi håller oss till det som debatten handlar om, utgiftsområde
            13, skulle vi då kunna få en beskrivning från Josefin Malmqvist
            och Moderaterna av hur de tänkte gällande den mycket specifika
            frågan? Det skulle vara bra för oss alla att veta – för myndigheten,
            för kvinnorörelsen och för alla andra i landet som funderar över
            om det här var ett tillfälligt hjärnsläpp eller om ni faktiskt
            har blivit kloka.
          </note>
          <note>
            Anf. 133 JOSEFIN MALMQVIST (M) replik:
          </note>
          <note>
            Fru talman! Jag har själv förmånen att sitta i Jämställdhetsmyndighetens
            insynsråd och har därför en nära dialog med generaldirektören.
            Där tror jag alltså inte att det finns några frågetecken.
          </note>
          <note>
            Om Patrik Björck undrar om jag personligen har ändrat uppfattning
            i fråga om myndigheten kan jag säga att nej, det har jag inte.
            Det har inte heller Moderaterna gjort. I dag har vi att ta ställning
            till ett förhandlat budgetförslag från Moderaterna, Kristdemokraterna
            och Sverigedemokraterna. Det förslaget innebär kompromisser. Det
            är det vi har att ta ställning till här i dag.
          </note>
          <note>
            Jag är väldigt stolt över att den här budgeten innebär kraftfulla
            satsningar på jämställdhetsområdet. Det är satsningar som Patrik
            Björck och hans regering nu säger nej till. Det handlar om satsningar
            på höjda polislöner, på att stärka rättsväsendet och på att fler
            kvinnor ska kunna uppleva trygghet i sin vardag. Det här är tydlig
            jämställdhetspolitik i verkligheten, som Patrik Björck och hans
            regering säger nej till.
          </note>
          <note>
            Anf. 134 ANN-CHRISTINE FROM UTTERSTEDT (SD):
          </note>
          <note>
            Fru talman! Sverige behöver en ny riktning. Vårt land behöver
            en stabil styrning som är kapabel att erbjuda sina medborgare
            en trygg och säker vardag. Tiden efter det senaste riksdagsvalet
            har varit en ständig kamp för Socialdemokraterna för att försöka
            behålla makten. Efter havererade decemberöverenskommelser och
            januariavtal ska nu Sverige återigen ledas av en socialdemokratisk
            statsminister.
          </note>
          <note>
            Det, fru talman, för tankarna till Kalle Anka på julafton. Jag
            tänker främst på episoden där bland annat Långben och Musse Pigg
            är ute på semester med husvagnen och plötsligt upptäcker att ingen
            kör. Ungefär så känns det när sossarna styr vårt land. Det blir
            för många av våra medborgare en ganska jobbig, tuff och farlig
            resa – för den skötsamma medborgaren som inte ens kan gå till
            affären mitt på ljusa dagen utan att riskera att utsättas för
            eller bevittna allvarliga brott, ibland rena avrättningar, eller
            för personal och patienter på de sjukhus som inte längre kan hållas
            öppna efter skjutningar.
          </note>
          <note>
            Vardagen för många medborgare är minst sagt otrygg. Regeringen
            tror sig köra lugnt och försiktigt medan medborgarna däremot upplever
            att de åker i en skräckfylld bergochdalbana. För Socialdemokraterna
            har inte sett någonting komma, och de har varit naiva. Exemplen
            är många. Arbetslösheten bland utrikes födda är stor, och än värre
            är det bland utrikes födda kvinnor. Unga män försvinner från etableringsprogrammet
            in i kriminalitet. Arbetslösa över 55 år fastnar i långtidsarbetslöshet.
          </note>
          <note>
            M en ha förtröstan ! Jag vill trots allt ändå gratulera Sverige,
            för det finns fortfarande ljusglimtar och goda framtidsutsikter.
            Den här regeringen kommer att styra landet utifrån den mest ansvarsfulla
            budgeten, alltså den som vi, M och KD har tagit fram. Efter decennier
            och åter decennier av slarv med den gemensamma svenska skattekakan
            har vi med gemensamma krafter nu sett till att Sveriges nya riktning
            kan påbörjas, och där har vi sverigedemokrater påverkat på riktigt.
          </note>
          <note>
            Vi sänker kostnaderna för att anställa långtidsarbetslösa. Vi
            tillför medel för att stärka arbetsmiljöarbetet. Stora delar av
            LO-kollektivet och väljarna gillar oss, för vi lever i verkligheten.
            Vi har sett problemen komma, och vi har inte varit naiva.
          </note>
          <note>
            Fru talman! Sverigedemokraternas tid som arbetarparti är här
            på allvar, och jag vill därför med glädje yrka bifall till utskottets
            förslag till beslut.
          </note>
          <note>
            Politik är att prioritera. Ett viktigt led i våra prioriteringar
            är att vi nu tar bort det så kallade hemutrustningslånet. När
            frågan har behandlats på vägen till dagens debatt har jag förstått
            att några av er andra partier är upprörda över detta och anser
            att vi agerar oansvarigt.
          </note>
          <note>
            Låt mig då få vara väldigt tydlig, fru talman. CSN:s hemutrustningslån
            har varit utformat på följande sätt: Den nyanlände invandraren
            har kunnat ta ett lån på 10 000–35 000 kronor, beroende på om
            och i så fall hur många barn det finns i hushållet. Lånet har
            varit till för att den nyanlände ska köpa nya fina möbler och
            dylikt till sitt hem. Det har en tidsfrist på två år innan det
            måste börja betalas tillbaka. Men hör och häpna: Om CSN bedömer
            att låntagaren inte kan betala tillbaka sin skuld efterskänks
            den. Skulden behöver då alltså inte betalas alls.
          </note>
          <note>
            De senaste tre åren har mer än 87 miljoner kronor efterskänkts.
            Sedan lånen infördes 1991 handlar det om 700 miljoner kronor som
            inte har beta ­ lats tillbaka. Detta om något, fru talman, är
            oansvarigt. Alla dessa pengar hade i stället kunnat omfördelas
            till Sveriges fattigpensionärer, omsorg eller för all del rättsväsen.
            Men de har gått till nya soffor och annat till dem som inte bidragit
            med en enda krona till vårt välfärdssystem. Vi anser att heminredning
            får finansieras utifrån egna medel.
          </note>
          <note>
            Fru talman! En annan viktig prioritering är att vi lägger ned
            myndigheten Delegationen mot segregation . Segregationen i vårt
            land bekämpas bäst genom att vi som lever och verkar här delar
            samma grundvärderingar och att vi är noga med vilka som bosätter
            sig här hos oss. Det är inte myndighetens uppdrag, och därmed
            är den överflödig.
          </note>
          <note>
            Framväxandet av parallella samhällsstrukturer är ett hot mot
            vårt lands jämställdhet. I hederns namn utsätts individer för
            trakasserier, hot och våldshandlingar av sina närmaste. De tvingas
            ge upp den egna viljan och möjligheten att själva forma sitt liv.
            I dag har mer än var tionde omhändertagen flicka utsatts för hedersrelaterat
            våld.
          </note>
          <note>
            Teorin om det mångkulturella samhället står i direkt konflikt
            med målet om ökad jämställdhet mellan kvinnor och män. Den så
            kallade hederskulturen och jämställdhetsnormen är varandras motpoler.
          </note>
          <note>
            Den som motverkar jämställdheten och utövar hedersvåld och har
            främmande, medeltida värderingar ska givetvis inte bo här. Hedersvåldet
            strider inte bara mot våra lagar och vårt västerländska sätt att
            leva, utan det strider också mot FN:s deklaration om de mänskliga
            rättigheterna.
          </note>
          <note>
            Fru talman! Jag inledde mitt anförande med att säga att Sverige
            behöver en ny riktning. Jag är stolt och glad över att vi kan
            bidra till den och till en bättre framtid för Sverige. Vi är skyldiga
            både föregående och kommande generationer att vårda ett Sverige
            som håller ihop och lämna över någonting bättre än det vi ärvde.
            Våra barn förväntar sig det av oss.
          </note>
          <note>
            Anf. 135 PATRIK BJÖRCK (S) replik:
          </note>
          <note>
            Fru talman! Jag tänkte ställa tre och en halv fråga till Ann-Christine
            From Utterstedt:
          </note>
          <note>
            Det skulle också vara kul att få höra några spännande interiörer
            från de tuffa förhandlingarna om Jämställdhetsmyndigheten. Går
            det? Jag inser att jag egentligen inte har med det att göra. Men
            jag är nyfiken, fru talman.
          </note>
          <note>
            Anf. 136 ANN-CHRISTINE FROM UTTERSTEDT (SD) replik:
          </note>
          <note>
            Fru talman! Det är inte utan att jag blir lite smickrad av Patrik
            Björcks nyfikenhet. Tyvärr är ledamoten inte en fluga på väggen
            som kan delta på något sätt vid de förhandlingarna.
          </note>
          <note>
            Men ledamoten ställde trots allt några frågor till mig, och jag
            tänkte svara på dem. Den första gällde varför det är så få kvinnor
            som röstar på oss. Det tycker jag också är helt obegripligt. Vi
            har den bästa politiken. Nu har vi också visat tillsammans med
            andra att vi har den bästa politiken för rättsväsen och för kvinnors
            trygghet. Kvinnor borde vara mer rädda om sig själva och om sina
            barn. Det är nämligen inte ett tryggt samhälle som framför allt
            Socialdemokraterna har levererat.
          </note>
          <note>
            Patrik Björck frågade om en ledamot som har tillhört mitt parti.
            Den frågan hör hemma hos den personen, inte hos mig. Jag kan bara
            svara för mig själv, och jag kan meddela ledamoten att jag inte
            skulle vara politiskt aktiv om det inte vore för just mitt parti,
            Sverigedemokraterna, som mitt hjärta klappar så ömt för.
          </note>
          <note>
            Det var väl de frågor ledamoten hade. Jag passar därför på att
            använda mina sista sekunder till att ställa en fråga till ledamoten.
            Hur tycker Socialdemokraterna att jämställdhetspolitiken fungerar
            för er del? Ni har fortfarande inte lyckats ta bort delade turer
            för till exempel undersköterskor. Ni har talat om det i över 20
            år nu. Det skulle jag vilja ha svar på, för landets alla undersköterskors
            skull.
          </note>
          <note>
            Anf. 137 PATRIK BJÖRCK (S) replik:
          </note>
          <note>
            Fru talman! Jag tänker följa upp den första frågan om varför
            så få kvinnor röstar på Sverigedemokraterna. När Sverigedemokraterna
            i sin egen propagandakanal funderade kring detta fenomen trodde
            de att det beror på att kvinnor tänker så mycket med hjärtat.
            Ska man tolka det som att Sverigedemokraterna är ett hjärtlöst
            parti?
          </note>
          <note>
            Anf. 138 ANN-CHRISTINE FROM UTTERSTEDT (SD) replik:
          </note>
          <note>
            Fru talman! Jag vet inte om ledamoten Björck har hört talas om
            att Julia Kronlid en gång sa i talarstolen att vi drivs av kärlek.
            Det har ända sedan dess varit SD-kvinnors sätt att uttrycka oss
            – vi drivs av kärlek.
          </note>
          <note>
            Vi vill givetvis växa hos kvinnorna där ute. Vi hoppas och tror
            att de kvinnliga väljarna ska se förbi mediernas och andra partiers
            sätt att ljuga om oss. Jag hoppas verkligen att många kvinnor
            kommer att göra det framöver. Det är inte klädsamt var e sig för
            våra politiska motståndare eller för medierna att presentera rena
            lögner om oss som inte alls stämmer.
          </note>
          <note>
            Anf. 139 JANINE ALM ERICSON (MP) replik:
          </note>
          <note>
            Fru talman! Tack, Ann-Christine From Utterstedt, för anförandet!
          </note>
          <note>
            Jag skulle behöva få en förklaring. Mycket i anförandet gick
            ut på att integrationen är misslyckad, vilket för övrigt är missvisande.
            Samtidigt vill ni ta bort de insatser som har gjorts och som exempelvis
            har bidragit till en halvering av etableringstiden.
          </note>
          <note>
            Min fråga är helt enkelt: Hur går det ihop?
          </note>
          <note>
            Anf. 140 ANN-CHRISTINE FROM UTTERSTEDT (SD) replik:
          </note>
          <note>
            Fru talman! Tack, ledamoten, för frågan!
          </note>
          <note>
            Det är ingen hemlighet att Miljöpartiet och Sverigedemokraterna
            inte är särskilt överens, kan man väl säga, inom särskilt många
            politiska områden. Migration och integration är ett av dem där
            vi inte är det.
          </note>
          <note>
            Vi kan å vår sida se en på det stora hela fullständigt misslyckad
            och havererad invandringspolitik. Migrationen har misslyckats
            helt och hållet, för att inte tala om integrationen. Vi ser samhällsstrukturer
            växa fram som inte alls hör hemma i vårt Sverige, i vårt västerländska
            sätt att leva och verka här på vår lilla plätt.
          </note>
          <note>
            Jag är väldigt konfunderad över att Miljöpartiet, som har varit
            med och styrt landet ganska länge ändå, sedan några år tillbaka
            ända fram till nu, har samvete att vara med och bidra till att
            år efter år fylla på landet med människor som har medeltida värderingar,
            som är främmande för oss. Det är människor som har en syn på kvinnor
            som går så totalt emot vår tanke om jämställdhet och som faktiskt
            förstör det jämställdhetsarbete som vi har kommit så långt med.
            I stället för att vi ska utvecklas här i landet är Miljöpartiet
            med och förstör den utvecklingen.
          </note>
          <note>
            Anf. 141 JANINE ALM ERICSON (MP) replik:
          </note>
          <note>
            Fru talman! Jag noterar att Ann-Christine From Utterstedt inte
            alls svarade på min fråga om hur det går ihop. Först kritiserar
            hon integrationen och segregationen, där Sverige har stora problem.
            Det vet vi. Det är inget som vi inte är överens om. Men frågan
            är vad man ska göra åt det. Anting ­ en har man förslag på åtgärder
            som förbättrar det, eller också gör man som ledamoten och spär
            i stället på rasismen. Man får det att låta som att alla som har
            kommit hit från andra länder är snyltare som inte bidrar. Men
            de allra flesta som har kommit hit är med och bygger det här landet
            bättre. De bygger landet starkare. Utan dem stannar Sverige.
          </note>
          <note>
            Vi behöver dock ta krafttag mot segregationen och för integrationen.
            Min fråga är: Vad vill Sverigedemokraterna göra när det gäller
            det?
          </note>
          <note>
            Anf. 142 ANN-CHRISTINE FROM UTTERSTEDT (SD) replik:
          </note>
          <note>
            Fru talman! Vi har andra lösningar på problemet än vad MP och
            S har haft fram till nu. De lösningar som ni har presenterat under
            tiden har ju inte varit särskilt lyckosamma, för att uttrycka
            sig milt, Janine Alm Ericson.
          </note>
          <note>
            Jag tror mycket mer på att vi kan komma till rätta med de problem
            som landet har drabbats av på grund av er och era tidigare regeringskompisar.
            Jag har fullt förtroende för att vi kan komma till rätta med det
            här. Jag är medveten om att det kommer att krävas ett oerhört
            stort arbete.
          </note>
          <note>
            Vi har varit tydliga med att återvandring är det som måste till
            i första hand. De som inte vill bo här ska inte bo här. De som
            inte vill lära sig svenska språket och inte trivs här ska inte
            vara här. De ska åka hem till sig eller någon annanstans där de
            trivs och kan ha det tryggt och bra.
          </note>
          <note>
            Anf. 143 SOFIA DAMM (KD):
          </note>
          <note>
            Fru talman! Vi debatterar alltså utgiftsområde 13 i statens budget
            för nästa år, 2022. Det rör jämställdhet och nyanlända invandrares
            etablering. I Kristdemokraternas riksdagsgrupp har det fallit
            sig så att det är jag som ansvarar för samtliga delar inom utgiftsområdet.
            Jag kommer således att beröra utgiftsområdet så brett jag kan
            i detta anförande och göra mitt yttersta för att respektera den
            överenskomna talartiden.
          </note>
          <note>
            Fru talman! Utgångspunkten för den kristdemokratiska jämställdhetspolitiken
            är att alla människor oavsett kön är ett mål i sig självt och
            inte ett medel för någon annan. Vår utgångspunkt är människans
            okränkbara värde. Hon kan inte och får inte ägas. Människan och
            hennes relationer förutsätter att mannen och kvinnan är jämställda.
            Där jämställdheten är svag är också människovärdet det.
          </note>
          <note>
            Våldet mot kvinnor i Sverige har ökat. Det gäller såväl antalet
            anmälda våldtäkter och våld i nära relationer som hedersrelaterad
            brottslighet. Samtidigt är uppklaringsprocenten låg, och mörkertalet
            stort.
          </note>
          <note>
            Minns ni i våras efter att fem kvinnor mördats på bara några
            få veckor? Uppmärksamheten var stor både bland journalister och
            bland oss politiker. Sedan dess har rapporteringen minskat och
            debatten avtagit. Men nej, våldet och mördandet har inte avtagit.
          </note>
          <note>
            Under hösten har ytterligare fem kvinnor mördats av sina män.
            Josefin Malmqvist tog fram människorna bakom siffrorna. Nästan
            800 kvinnor lever i dag gömda, ofta på flykt från en våldsam och
            hotfull partner. Är fallet kopplat till heder är det ofta hela
            släkten man tvingas gömma sig från. De har skyddad folkbokföring
            eftersom hotbilden anses så allvarlig. I sociala medier under
            namnet Gömda Kvinnor berättar några av dessa om den räds ­ la
            och de problem som de ständigt möter i vardagen. Det är ett liv
            som det är svårt att sätta sig in i. Dessa kvinnor är det yttersta
            tecknet på att vi inte har förmått att skydda kvinnor och barn
            tillräckligt. De gömmer sig, och förövarna går alltför ofta fria.
          </note>
          <note>
            I Kristdemokraternas budgetmotion för utgiftsområde 13 har vi
            gjort en del omprioriteringar och egna satsningar för ökad jämställdhet.
            I det gemensamma budgetförslag vi har arbetat fram med Moderaterna
            och enats med Sverigedemokraterna om, vars ramar röstats igenom
            i kammaren, förändras inte anslaget, som har noterats här i dag,
            på jämställdhetsområdet i jämförelse med regeringens.
          </note>
          <note>
            Det finns så pass stora förändringar som vi anser krävs som bidrar
            till ökad jämställdhet, och vi tycker därför att det är rimligt
            att dessa större budgettillskott görs på andra budgetområden,
            exempelvis inom rättsväsendet.
          </note>
          <note>
            Det ska sägas, fru talman, att regeringen i sin budgetproposition
            har gjort en del viktiga förbättringar och satsningar som vi också
            har välkomnat. Regeringen drog exempelvis ned på Nationellt centrum
            för kvinnofrids grundanslag, NCK, när Jämställdhetsmyndigheten
            inrättades. Sedan dess har de tvingats söka projektpengar, vilket
            har försvårat det långsiktiga arbetet. Regeringen backade, och
            i budgetpropositionen föreslogs en ökning av NCK:s anslag.
          </note>
          <note>
            Vi välkomnar satsningen på ett nationellt program mot mäns våld
            mot kvinnor och hedersrelaterat våld. Kristdemokraterna har ett
            stort antal förslag i vår motion som skulle kunna användas för
            delar av denna satsning.
          </note>
          <note>
            Ökade medel till kvinno- och tjejjourerna är också en mycket
            viktig satsning för att möjliggöra en långsiktig och stabil finansiering
            för en verksamhet som är avgörande för många kvinnor för att komma
            ur en hotfull relation eller ett hotfullt sammanhang.
          </note>
          <note>
            Vi har tidigare krävt och finansierat ett permanent nationellt
            kompetenscentrum mot hedersförtryck vid Länsstyrelsen i Östergötland,
            och vi välkomnar att regeringen efter stora påtryckningar, bland
            annat från Liberalerna, också har kommit fram till detta.
          </note>
          <note>
            Fru talman! Sverige ska vara ett land av hopp och möjligheter,
            inte hopplöshet och utanförskap. Vi kristdemokrater vill ha ett
            samhälle där alla människor gör sin del för att vara med och bidra
            och arbeta hundra procent av sin förmåga. Vi behöver ta till vara
            människors inneboende drivkraft och vilja att bygga en trygg framtid
            i Sverige. Men Sverige har inte utformat flyktingmottagandet på
            ett sätt som gynnar etableringen och integrationen av nyanlända.
            Etableringsprogrammet behöver bättre anpassas till verkligheten.
            Att det efter det tvååriga etableringsprogrammet bara är drygt
            en tredjedel av de nyanlända som går vidare till ett avlönat eller
            subventionerat arbete eller utbildning visar att dess utformning
            leder alldeles för många människor vidare till försörjningsstöd
            eller utanförskap.
          </note>
          <note>
            Kristdemokraterna vill i stället se över möjligheten att förlänga
            etableringstiden för dem som så behöver upp till fem år. För kommunerna
            skulle detta innebära en avlastning eftersom statens ansvar, inte
            minst ekonomiskt, förlängs för den grupp som ännu inte är matchningsbar.
            Men det kan inte bara handla om längden på programmet. Det gäller
            givetvis också att sfi:n blir mer individanpassad och tydligare
            kopplad till arbetsmarknaden.
          </note>
          <note>
            Fru talman! Nyanlända kvinnor deltar i mindre omfattning i olika
            arbetsförberedande insatser jämfört med männen. De registreras
            senare hos Arbetsförmedlingen och påbörjar språkundervisning senare.
            Nyanlända kvinnor och män möts inte av samma förväntningar och
            krav på att arbeta. I flera studier lyfts olika strukturella aspekter
            fram, exempelvis vilka typer av insatser Arbetsförmedlingen erbjuder
            kvinnorna, myndigheternas bemötande, tillgång till barnomsorg,
            föräldraförsäkringens utformning och diskriminering bland arbetsgivare.
          </note>
          <note>
            Jag yrkar bifall till förslaget i utskottets betänkande.
          </note>
          <note>
            Anf. 144 PATRIK BJÖRCK (S) replik:
          </note>
          <note>
            Fru talman! Jag blir lite yr av turerna runt förhandlingen. Josefin
            Malmqvist sa att det var en tuff förhandling med de tre partierna
            om Jämställdhetsmyndigheten. Moderaterna bjöd på tufft motstånd.
            Sverigedemokraterna var tydligen inte det parti som gjorde så.
            Då finns bara ett parti kvar. Det måste ha varit Kristdemokraterna
            som slogs för Jämställdhetsmyndighetens fortlevnad. Det finns
            inget annat sätt att förstå detta på.
          </note>
          <note>
            När jag läser beredningen av ärendet var Kristdemokraterna inte
            för Jämställdhetsmyndigheten. Då måste det ha skett något i Kristdemokraternas
            inställning till Jämställdhetsmyndigheten. Vi började bereda betänkan
            ­ de AU1 för några veckor sedan, och sedan var det vägen fram
            till den tuffa förhandlingen med SD och Moderaterna, där man lyckades
            rädda Jämställdhetsmyndigheten fastän man själv inte ville ha
            den. Jag skulle vilja höra en kommentar.
          </note>
          <note>
            Anf. 145 SOFIA DAMM (KD) replik:
          </note>
          <note>
            Fru talman! Jag förstår att Patrik Björck är besviken på att
            det inte blev någon nedläggning av Jämställdhetsmyndigheten. Den
            var ju ett så lämpligt slagträ i debatten. Jag vill minnas att
            vi stod här för ett par år sedan, och då var det en svartvit debatt:
            Antingen är man för jämställdhet eller så är man mot jämställdhet.
            Allt hängde på en myndighet, och allt hängde på hur arbetet organiserades
            inom jämställdhetsområdet.
          </note>
          <note>
            Den här debatten förtjänar så mycket mer. Den förtjänar verkligen
            seriositet, och det blir det inte när man fastnar i en debatt
            om huruvida man är för eller emot jämställdhet.
          </note>
          <note>
            Det stämmer att vi inte har varit positivt inställda till Jämställdhets
            ­ myndigheten. Det var flera andra partier som inte var det. Flera
            remiss ­ instanser menade att man skulle slå undan benen på redan
            fungerande verksamheter. Vårt förslag gick ut på att skapa en
            form av delegation som skulle ha det övergripande ansvaret att
            se till så att verksamheterna inte skulle överlappa varandra.
            Det skulle inte vara en myndighet som tar redan fungerande verksamheter
            och slår sönder dem på det sätt som gjordes.
          </note>
          <note>
            Anf. 146 PATRIK BJÖRCK (S) replik:
          </note>
          <note>
            Fru talman! Varför jag fiskar i den här frågan handlar om seriositet.
            Jag vill påvisa med vilken oerhörd brist på seriositet budgeten
            har tagits fram. Tre partier har inte lyckats enas om det de är
            överens om. Det är inte ett skämt vi diskuterar i dag, fru talman,
            utan det är Sveriges budget för nästa år. De partier som driver
            igenom sitt förslag i finansutskottet kan inte ens komma överens
            i en fråga på ett utgiftsområde som partierna är överens om. De
            sitter i hårda förhandlingar – om vad?
          </note>
          <note>
            Anf. 147 SOFIA DAMM (KD) replik:
          </note>
          <note>
            Fru talman! Jag vet faktiskt inte om det har varit hårda förhandlingar
            om just detta. Det jag däremot känner är ett skämt är att Patrik
            Björck är så upprörd över att en myndighet finns kvar som Patrik
            Björck säger gör ett bra jobb och vill ha kvar.
          </note>
          <note>
            När det gäller just samarbetsproblem och vad som pågår i förhandlingsrummen
            tycker jag att det är lite magstarkt att en socialdemokrat uttalar
            sig. Det är ju de stora samarbetsproblem som Socialdemokraterna
            har ägnat sig åt som vi i den här budgeten har fått fokusera oss
            på att lösa. Ni har bortsett från dem. Ni har varit alldeles för
            fokuserade för att lösa dem, med Vänsterpartiet på ena sidan och
            Centerpartiet på andra sidan. Det kommer lite från fel ledamot,
            måste jag nog ändå tycka.
          </note>
          <note>
            Anf. 148 ANNA JOHANSSON (S):
          </note>
          <note>
            Fru talman! Jag vill börja med att klargöra att vi socialdemokrater
            avstår från att delta i beslutet om anslagsfördelningen på utgiftsområde
            13 eftersom regeringens förslag till ekonomiska ramar redan har
            avvisats av riksdagen. Det förtjänar dock att nämnas att det även
            på det här området till absolut största delen är regeringens budgetförslag
            som ligger till grund för politiken.
          </note>
          <note>
            Anmärkningsvärt är att de högerkonservativa inte hade skrivit
            en enda rad som motivering till sin budget på det här området
            när de lade fram förslaget i utskottet. Om det berodde på att
            de helt delar regeringens uppfattning, att de inte kunde komma
            överens om gemensamma skrivningar eller helt enkelt bara totalt
            ointresse för politikområdet vet jag inte, men det gärna får företrädare
            för de partierna utveckla i debatten. Jag kan bara konstatera
            att hanteringen är både hafsig och oseriös. Sverige förtjänar
            bättre än att till delar styras på vad som möjligen hade kunnat
            användas som en gemensam debattartikel men definitivt inte håller
            måttet som statsbudget.
          </note>
          <note>
            Fru talman! Alla människors lika värde och därmed lika rättigheter,
            möjligheter och skyldigheter är fundamentet för oss socialdemokrater
            och utgångspunkten för vår politik. Inte minst gäller detta det
            politikområde vi nu diskuterar.
          </note>
          <note>
            En väl fungerande integration gör det möjligt för människor som
            kommit till vårt land att både bidra till och delta i samhället
            fullt ut. För detta krävs insatser som gör att människor som kommit
            hit från helt andra delar av världen förstår vilket land de kommit
            till, hur samhället och arbetsmarknaden fungerar, vilka förväntningar
            som finns på alla som vill leva här och vilka rättigheter och
            skyldigheter man har. Därutöver krävs att hinder för människors
            delaktighet i form av diskriminering och segregation undanröjs
            och att insatser för att snabbt komma in i samhället sätts in
            så tidigt som möjligt.
          </note>
          <note>
            I vårt samhälle förekommer det att rasism, diskriminering och
            segregation hindrar människor från att leva sina liv i frihet
            och med jämlika förutsättningar. Barnfattigdom, trångboddhet,
            utanförskap, bristande skolresultat och otrygghet är konsekvenser
            av ojämlikhet och segregation och måste brytas genom långsiktigt
            och strategiskt arbete i samverkan mellan många olika aktörer.
          </note>
          <note>
            Delegationen mot segregation, Delmos, skapades för att följa
            och stär ­ ka arbetet mot segregation och för att sprida kunskap
            och goda exempel. Syftet har självklart aldrig varit att myndigheten
            på egen hand ska bryta segregationen. Däremot ska den bidra till
            att myndigheter och andra aktörer som Arbetsförmedlingen, polisen,
            bostadsföretag, skolan, socialtjänsten och civilsamhället arbetar
            effektivt och strategiskt. I en tid då det för de allra flesta
            av oss har blivit uppenbart att segregationen hotar att slita
            isär vårt samhälle och bidrar till hopplöshet, utanförskap och
            kriminalitet är det helt obegripligt att Moderaterna, Sverigedemokraterna
            och Kristdemokraterna i sitt budgetförslag vill avskaffa Delmos,
            dessutom utan att peka ut på vilket sätt de uppgifter de har ska
            tas över av andra.
          </note>
          <note>
            På samma sätt är det svårt att förstå varför m a n ger sig på
            hemutrustningslånen och därmed riskerar att höja kommunernas kostnader
            för försörjningsstöd. Vi har faktiskt en socialtjänstlag i det
            här landet som föreskriver att människor har rätt till en skälig
            levnadsnivå. Dit får nog ändå sängar och kastruller räknas, som
            ju är det som är hemutrustning.
          </note>
          <note>
            Fru talman! Arbete och svenska språket är nycklar till delaktighet
            och integration. Därför är det av stor vikt att utrikes födda
            får bra språkutbildning och stöd till arbete utifrån sina individuella
            förutsättningar. För oss socialdemokrater är det just detta som
            är kärnan i integrationspolitiken, en integrationspolitik som
            har blivit alltmer arbetsmarknadsinriktad.
          </note>
          <note>
            De som har kommit till Sverige är inte en homogen grupp utan
            har olika bakgrund, utbildning och arbetslivserfarenhet. Därför
            behövs också flera olika insatser som banar väg till arbetslivet.
            Utbildningsplikt, kunskapslyft, ökad möjlighet att kombinera språkstudier
            med yrkesutbildning, snabbspår, jobbspår, extratjänster, introduktionsjobb
            och intensivår – reform för reform har regeringen förstärkt jobbfokuset
            och förbättrat etableringen av nyanlända. Parternas etableringsjobb
            ska nu också bli verklighet i början av nästa år, och vi ser fram
            emot att parterna kommer att börja teckna kollektivavtal för att
            så snabbt som möjligt komma igång med den nya formen för inträde
            på arbetsmarknaden. Tiden för nyanländas etablering på arbetsmarknaden
            har de senaste åren förkortats år för år, och målet är självklart
            att den tiden ytterligare ska förkortas.
          </note>
          <note>
            Fru talman! Som jag nämnde tidigare är språket avgörande för
            att man ska kunna etablera sig på svensk arbetsmarknad. Språkplikt,
            förbättrad sfi och mer språkträning är några av de reformer som
            genomförts för att ytterligare stärka nyanländas och andra utlandsföddas
            språkkunskaper.
          </note>
          <note>
            Jobb och egen försörjning ger självbestämmande, delaktighet och
            frihet att forma sitt eget liv. När fler utrikes födda kommer
            i arbete kan kompetensförsörjningen förbättras och skatteintäkterna
            öka. Vi har allt att vin ­ na på en lyckad integration.
          </note>
          <note>
            Etableringen på svensk arbetsmarknad ska vara jämställd. Kvinnor
            och män ska få samma möjligheter och likvärdigt stöd för att kunna
            etablera sig på arbetsmarknaden, få jobb och försörja sig själva.
            Men det ser inte ut så i dag. Det händer fortfarande alltför ofta
            att kvinnor inte möts av samma krav och förväntningar som män.
            De får inte likvärdigt stöd och i mindre utsträckning den typ
            av stöd som oftare leder till arbete, som arbetsmarknadsutbildning
            och subventionerade anställningar.
          </note>
          <note>
            Därför har regeringen på flera olika sätt förstärkt styrningen
            av Arbetsförmedlingen. Till exempel handlar det om att öka jämställdheten
            inom etableringsprogrammet och subventionerade anställningar.
            Man ska också vidta och planera åtgärder för att kvinnor och män
            ska få likvärdigt stöd, särskilt gäller detta utrikes födda.
          </note>
          <note>
            Samtidigt är det viktigt att stöd ges utifrån individuella behov
            och de förutsättningar som varje person har. Många utlandsfödda
            kvinnor har kort utbildningsbakgrund och ingen eller liten relevant
            arbetslivserfarenhet. För dessa kvinnor har extratjänsterna varit
            en viktig insats som har gjort att fler fått möjlighet att få
            värdefull arbetslivserfarenhet och språkträning som ett första
            steg på vägen mot ett riktigt jobb. Det är därför mycket olyckligt
            att M, KD och SD i sin budget stoppar nya anvisningar till extratjänster.
          </note>
          <note>
            Inom arbetsmarknadsutbildningen ser vi nu en ökning av andelen
            nya beslut som går till kvinnor. Det är ett resultat av det regeringsuppdrag
            jag nämnde tidigare. Det går alltså att vända utvecklingen, men
            det krävs politisk vilja och tydlig styrning för att etableringen
            ska bli mer jämställd.
          </note>
          <note>
            I Sverige har vi numera starka normer om kvinnors arbetskraftsdeltagande.
            Vår välfärd med utbyggd förskola och äldreomsorg skapar goda förutsättningar
            för både män och kvinnor att förvärvsarbeta. Den socialdemokratiskt
            ledda regeringen har dessutom reformerat föräldraförsäkringen
            och avskaffat vårdnadsbidraget för att förkorta den tid det tar
            för utrikes födda kvinnor att ta sig in på arbetsmarknaden. Och
            det ger resultat. Till detta kan läggas att folkbildningen, civilsamhället
            och kommunerna gör ett viktigt jobb för att stärka språket och
            vägen till jobb för föräldralediga.
          </note>
          <note>
            På område efter område ser vi hur insatserna förbättras, men
            vi har lång väg kvar innan vi kan vara nöjda. Vi socialdemokrater
            kommer att fortsätta arbeta för ökad jämlikhet och jämställdhet,
            för alla människors lika värde och rätt.
          </note>
          <note>
            Fru talman! Avslutningsvis vill jag hänvisa till Socialdemokraternas
            och Miljöpartiets särskilda yttrande på detta område.
          </note>
          <note>
            (Applåder)
          </note>
          <note>
            Anf. 149 ALIREZA AKHONDI (C):
          </note>
          <note>
            Fru talman! Var du kommer ifrån definierar inte dig eller vart
            du ska.
          </note>
          <note>
            Dessa ord är enkla och självklara för somliga och provocerande
            för andra. Så ser verkligheten ut i dag i vårt älskade Sverige.
            Det är polariserat. Det är ökade klyftor mellan stad och land,
            mellan insider och outsider och mellan generationer. Det handlar
            om jakten på syndabockar, förklaringar och lösningar – lite beroende
            på vilket perspektiv man väljer.
          </note>
          <note>
            I dessa dagar när allt är uppochnedvänt och den här församlingen
            inte agerar särskilt logiskt känns det ändå tryggt att veta att
            det kommer en morgondag oavsett hur denna debatt slutar.
          </note>
          <note>
            Men visst känns det trist att rasismen och populismen har fått
            den här framträdande platsen i rampljuset.
          </note>
          <note>
            Fru talman! Häromveckan var jag i Skärholmen på en högstadieskola,
            inte för att värva röster från åttondeklassare utan för att samtala
            om livschanser, om vikten av att sköta skolan och kämpa samt framför
            allt om vikten av att inte ta på sig offerkoftan, eller becknarväskan
            för den delen.
          </note>
          <note>
            Visst är det så att vi föds med olika förutsättningar. Men det
            som definierar oss är ändå vår förmåga att förvalta den lott som
            vi har fått utan att ta alltför många genvägar, fly från ansvaret
            och ställa oss utanför det gemensamma.
          </note>
          <note>
            Men någonstans har samhället, som vi är satta att förvalta och
            utveckla, ett ansvar att leva upp till sin del av avtalet, kontraktet
            eller vad man nu vill kalla det. Det går liksom inte att äta kakan
            och ha den kvar, som vissa verkar tro. Och mitt herrskap, problem
            kan man sminka över ett tag, men förr eller senare kommer verkligheten
            i kapp oss vare sig vi vill det eller inte.
          </note>
          <note>
            Fru talman! De flesta känner till namnen på de stadsdelar som
            ofta nämns i svarta rubriker. Det är rubriker som talar om brott,
            otrygghet, utanförskap och arbetslöshet. Många av dessa områden
            listas av polisen som utsatta. Dessa stadsdelar blir välkända
            men också ökända. Människorna där sätts i fack, stigmatiseras
            och får ännu sämre förutsättningar att komma vidare.
          </note>
          <note>
            Problemen måste tas på fullaste allvar. Sverige kan inte på 2020-talet
            låta otrygghet och sociala problem i vissa områden drabba den
            breda majoritet som lugnt vill gå till jobbet, till småföretaget,
            och som kämpar för sina barns framgångar i skolan och för ett
            bättre liv. Vi behöver bryta grogrunden för brottsligheten – utanförskapet
            – och bekämpa den med samma beslutsamhet.
          </note>
          <note>
            Det går att vända utvecklingen i utanförskapsområden. Det har
            lyckats på flera håll i landet. Klockaretorpet i Norrköping och
            Gårdsten i Göteborg är exempel på stadsdelar som har förts bort
            från polisens lista över utsatta områden. Utöver Klockaretorpet,
            Rannebergen och Gårdsten finns det exempel på förorter och kvarter
            i städerna som en gång ansågs omöjliga att vända bort från kriminalitet
            och misär men som i dag är extremt attraktiva boendemiljöer. Detsamma
            gäller i många andra städer världen över. Det går att vända utsatta
            områden.
          </note>
          <note>
            Viktiga steg har de senaste åren tagits för att förbättra integrationen
            och för att ge människor i utsatta områden anledning att känna
            hopp och framtidstro. Arbetet för att reformera arbetsrätten och
            den världsunika omställningen, och därmed också minska tudelningen
            på arbetsmarknaden, fortgår.
          </note>
          <note>
            Införandet av intensivåret för nyanlända kommer att leda till
            bättre språkutbildning, praktikplatser, nystartsjobb och samhällsorientering.
            En rad satsningar har gjorts för att sänka företagens kostnader,
            rädda jobben under pandemin och stimulera investeringar.
          </note>
          <note>
            Reformeringen av Arbetsförmedlingen fortgår som en viktig del
            av den historiska transformation av svensk arbetsmarknad som blev
            resultatet av januariavtalet.
          </note>
          <note>
            Allt detta har varit viktiga reformer. Men mycket av arbetet
            återstår. Närmare 200 000 människor är i dag i långtidsarbetslöshet,
            och arbetslösheten är som bekant direkt korrelerad till utanförskapet
            och segregationen. Därför är det Centerpartiets mening att en
            kraftsamling behöver ske för att vända utvecklingen i de områden
            som i alltför hög grad präglas av utanförskap.
          </note>
          <note>
            För att Sverige ska stå starkt nu och i framtiden behövs effektiva
            reformer med ett tydligt jobbfokus som förbättrar mottagningen
            av nyanlända. Vi behöver fortsätta genomföra strukturreformer
            för att skapa förutsättningar för minskad tudelning på svensk
            arbetsmarknad – en arbetsmarknad som samtidigt har ett stort kompetensförsörjningsbehov
            med demogra ­ fiska utmaningar och med snabbare utvecklingstakt
            och omställningsbehov.
          </note>
          <note>
            Fru talman! Samtidigt som det finns ett gap i fråga om sysselsättning
            mellan utrikes och inrikes födda finns det också ett gap mellan
            utrikes födda män och kvinnor. Integration är därmed också en
            fråga om jämställdhet. Särskilt kvinnor som är utrikes födda och
            som har flytt från sitt hemland har svårt att snabbt komma i arbete.
            Den inledande tiden i Sverige domineras alltför ofta av hushållsarbete
            och barnpassning, vilket kraftigt minskar chansen att komma in
            i arbete. Tiden i föräldraförsäkring bör därför kraftigt begränsas
            och språkutbildning påbörjas parallellt med eventuell föräldraledighet,
            till exempel med hjälp av Centerpartiets förslag om införande
            av integrationsförskolor.
          </note>
          <note>
            Det är viktigt med en tydlighet från samhällets sida när det
            gäller grundläggande värderingar om människors lika rätt och värde.
            Ekonomis ­ ka ersättningar till hushåll, till exempel ekonomiskt
            bistånd, bör som regel betalas ut jämnt mellan makar. Rätten till
            tolk måste också upprätthållas bättre än den gör i dag. Barns
            möjligheter att agera tolk till sina föräldrar bör kraftigt begränsas.
            Bemötandet från myndigheter måste också i högre grad spegla att
            samhället har samma förväntningar på kvinnor och män att integreras
            och komma i arbete.
          </note>
          <note>
            Fru talman! Jag vill avslutningsvis prata om den budget som vunnit
            den här kammarens acceptans. Jag hade gärna yrkat bifall till
            Centerpartiets budgetförslag. Det är klart bäst. Det kan alla
            centerpartister intyga. Men nu går det inte. Då har vi framfört
            våra synpunkter i ett särskilt yttrande.
          </note>
          <note>
            På grund av reglerna kunde jag tyvärr inte begära replik på Sverigedemokraternas
            inlägg här i kammaren. Att man med främlingsfientliga motiv som
            bakgrund väljer att omvandla ett lån till bidrag och skicka notan
            till kommunsektorn är märkligt. Att Moderaterna har köpt det och
            har blivit Sveriges nya bidragsparti är nästa bekymmer. Sedan
            har den sverigedemokratiska ledamoten mage att påstå att detta
            skulle stå i någon typ av korrelation till ersättningar till äldre
            – nej. Att det är pengar som människor betalar tillbaka är väl
            bättre än att pengarna betalas ut i bidrag? Då har samhället lite
            mer pengar att fördela än om pengarna skulle betalas ut som bidrag.
          </note>
          <note>
            Det är viktigt att göra sin hemläxa.
          </note>
          <note>
            Anf. 150 ALI ESBATI (V):
          </note>
          <note>
            Fru talman! Jag tänkte säga några ord om de förslag på området
            etablering där det blåbruna budgetalternativet har ändrat i regeringens
            proposition.
          </note>
          <note>
            Det första och det största handlar om Delmos, myndigheten Delegatio
            ­ nen mot segregation, som föreslås läggas ned. Och under 2022
            förväntas den arbeta just med den egna avvecklingen.
          </note>
          <note>
            Det är ganska intressant att konstatera hur detta har hanterats
            i den budgetreservation som dessvärre gick igenom i riksdagen
            den 24 november. Denna punkt hör till de fåtal förslag som de
            tre partierna har kunnat snabbförhandla, vilket i sin tur möjligen
            har underlättats av att alla tre i sina respektive budgetmotioner
            har med ett förslag om nedläggning. Men jag noterar att i samtliga
            dessa budgetmotioner gör man ändringar i anslagen genom att ungefär
            halvera de pengar som ska gå ut till myndigheten. Man ska dra
            ned med 9 miljoner kronor. Den halveringen finns inte med i den
            mini-servettskiss som partierna lade fram tillsammans under riksdagsbehandlingen,
            utan det är bara själva beslutet att inleda nedläggningen man
            föreslår.
          </note>
          <note>
            De anmärkningsvärda här är alltså att samtliga blåbruna partier
            har med ett förslag som de rimligen har vetat inte går att genomföra
            med de budgetmedel de samtidigt föreslår. Detta är en av väldigt
            många indikatio ­ ner på hur oseriöst och oansvarigt dessa partier
            har agerat när de har tagit fram sitt budgetförslag – som ska
            vare vara det sammanhängande alterna ­ tiv som man önskar styra
            Sverige efter.
          </note>
          <note>
            Det är också intressant att titta på hur argumentationen för
            nedläggningen ser ut. Sverigedemokraterna säger i sin egen budgetmotion
            att det är en direkt effekt av att alla pengar som läggs under
            anslaget till åtgärder mot segregation ska strykas. Därmed tänker
            man sig att Delegationen mot segregation, som arbetar med handläggning
            av ansökningar om sådana medel, inte behövs. Detta är väl i och
            för sig inte så konstigt resonerat av ett parti vars själva grundfundament
            är kampen för segregation och mot integration.
          </note>
          <note>
            Jag kan dock konstatera att dessa åtgärdspengar är kvar i det
            samlade blåbruna förslaget men att man ändå vill lägga ned Delmos
            – numera med den tämligen fascinerande motiveringen att segregationen
            bäst motverkas genom reformer som gör att fler har ett jobb att
            gå till, att fler lär sig svens ­ ka och att fler går ut skolan
            med fullständiga betyg. Det låter i och för sig som bra, viktiga
            och skojiga saker, men det är också helt frikopplat från vad den
            samlade blåbruna politiken faktiskt går ut på.
          </note>
          <note>
            Det gäller särskilt om man hade lagt fram en samlad budget med
            utgångspunkt i partiernas respektive budgetmotioner. Nu har man
            inte orkat förhandla färdigt något sådant eftersom det centrala
            har varit själva skapandet av den kramgoda stämningen med Sverigedemokraterna
            snarare än politikens innehåll, men det är ju dit vi får blicka
            om vi vill se vad som så att säga finns i pipeline om dessa partier
            skulle få mandat att sätta ihop en mer heltäckande ekonomisk politik
            för Sverige.
          </note>
          <note>
            Det finns inga reformer som gör att fler har ett jobb att gå
            till att hämta hos dessa servettskissörer. Skulle man framöver
            få fortsätta med sin avlövningspolitik för den gemensamma välfärdssektorn
            och med sin bristan ­ de vilja att genomföra nödvändiga investeringar
            för Sverige skulle effekten vara att färre har ett jobb att gå
            till.
          </note>
          <note>
            Inte heller kommer fler att gå ut skolan med fullständiga betyg
            med den unikt långtgående marknadsskola som den svenska högern
            med en sådan faktaföraktande intensitet försvarar – inte sällan
            på väg genom svängdörrarna till lobbyn för fri dragningsrätt på
            offentliga medel.
          </note>
          <note>
            Fler ska dock tydligen lära sig svenska för att segregationen
            ska mot ­ verkas. Men det är inte helt klart hur nedläggningen
            av en liten myndighet som arbetar med projektansökningar, forskningsförmedling
            och utveck ­ ling av offentlig statistik ska bidra till att fler
            lär sig svenska.
          </note>
          <note>
            Fru talman! Segregationen handlar om platsbunden ojämlikhet,
            eller för att citera lite grann från just Delmos informationsrika
            hemsida: ” Segregation innebär att människor lever och verkar
            separerade från varandra. ” Lite längre ned står det: ” Uppdelningen
            kan leda till ojämlika livsvillkor och även till problem som drabbar
            hela samhället. ” Det är just de här sak ­ erna som Delmos, sakligt
            och lågmält, arbetar med.
          </note>
          <note>
            En stor insats som Delmos har genomfört, vilket faktiskt är mycket
            imponerande sett till myndighetens begränsade resurser, är skapandet
            av ett omfattande verktyg för att visualisera statistik om segregationen
            på olika geografiska nivåer. Myndigheter, kommuner, journalister
            och andra kan genom det verktyget själva få svar på relevanta
            frågor, vilket i bästa fall också kan leda till en mer kunskapsbaserad
            hantering av sådant som de arbetar med.
          </note>
          <note>
            Det är beklagligt och kan även framstå som ganska märkligt att
            detta arbete ska göras till föremål för politiskt poängplockande
            från det blåbruna hållet. Det är uppenbart att man ska se detta
            som signalpolitik ämnad att nå ut bland supporterskaror som är
            än mer aktivt ointresserade av eller fientligt inställda till
            just fakta och kunskap.
          </note>
          <note>
            Fru talman! Nyligen hade den högerextrema publikationen Nya Tider,
            som tidigare bland annat uppmärksammats för sina uppmaningar till
            lä ­ se ­ kretsen att göra hembesök hos journalister, en artikel
            om just Delegatio ­ nen mot segregation. I artikeln går man bland
            annat igenom bostadssitu ­ a ­ tionen för myndighetens generaldirektör
            samt dess insynsråd, som man på fel ­ aktiga grunder verkar tro
            är något slags styrelse.
          </note>
          <note>
            Man skriver att det i insynsrådet finns två icke-etniska svenskar,
            och det handlar alltså om mig och om Leila Ali-Elmi från Miljöpartiet.
            Där finns också uppgifter om hur mycket olika personers lägenheter
            eller hus värderas till. Språkbruket och infallsvinklarna är bekanta
            för oss som länge har tvingats möta högerextrem propagandaproduktion
            i olika former.
          </note>
          <note>
            Jag ska inte göra det till en vana att referera till den här
            typen av publikationer, men i det här fallet ger det en fingervisning
            om att vissa organisationer eller personer ibland råkar bli till
            hatobjekt i de här kretsarna. Det som oroar mig är att jag ser
            hur sådana bisarra föreställningar och kampanjer också söker sig
            in i och påverkar den mer etablerade högern, och jag tror att
            det är något som borde bekymra långt fler än oss som är här i
            kammaren i dag.
          </note>
          <note>
            Fru talman! De blåbruna budgetändringarna innebär också ett avskaffande
            av möjligheten till så kallat hemutrustningslån. Det handlar alltså
            om en liten summa som man kan låna, med ränta, för att köpa saker
            till sitt första hem i Sverige. Som tydliggörs på CSN:s hemsida
            kan det ” exempelvis vara soffa, tv, barnsäng och saker till köket
            ”. Motiveringen till avskaffandet är att detta enligt de blåbruna
            försämrar drivkrafterna till arbete och egen försörjning.
          </note>
          <note>
            Människor skulle alltså sluta arbeta eller låta bli att söka
            arbete för att i stället begrunda en barnsäng eller en kastrull.
            Argumentationen är hämtad från Moderaterna och vittnar möjligen
            om en begränsad erfarenhet av interaktion med reellt existerande
            människor. Men det är i praktiken ett svepskäl; här är det politiska
            impulser mer i linje med sverigedemokratiska ledamöters som är
            det styrande. Det blir då viktigt att angripa allt som ens har
            potential att göra livet något lite lättare för människor som
            har tagit sin tillflykt till Sverige.
          </note>
          <note>
            Man kan säga att det är ett slags ondhetssignalering, för att
            parafrasera ett uttryckssätt från de miljöer som de blåbruna partierna
            nu är en del av och utvecklar. Som vi fick höra exempel på tidigare
            i dag blir rasismen från det hållet också mer oförblommerad när
            detta parti bjuds längre in i värmen av Moderaterna och Kristdemokraterna.
            Vi hörde något slags gladvariant av en diskussion om etnisk rensning
            tidigare, och nu går Moderaterna och Kristdemokraterna alltså
            till val på att bjuda in dessa företrädare att bli statsrådsämnen
            också. Jag vill bara säga det: Ni ska inte tro att vi som så att
            säga står i den vassa änden av rasismen ska glömma eller förlåta.
          </note>
          <note>
            Fru talman! Jag noterar att Centerpartiet i sitt särskilda yttrande
            också kritiserar de två beslutsförslag jag har nämnt i mitt anförande.
            Det fick vi höra här. Det finns alltså egentligen ingen majoritet
            för dem i riksdagen. Nu har vi det läge vi har med tanke på hur
            det gick i budgetomröstningen i november, men låt oss hellre titta
            framåt – det skulle kunna gå att ordna till detta exempelvis i
            samband med vårändringsbudgeten, så som gjordes 2019 när M-KD-servettskissen
            gick igenom med stöd från Sverigedemokraterna. Men då krävs samtal
            och förhandlingar.
          </note>
          <note>
            Tills vidare konstaterar jag att Sverige behöver en helt annan
            politik för etablering och integration. Det handlar om en politik
            för att ta tag i stora samhällsfrågor, en politik som tar tillbaka
            kontrollen och en politik som är inriktad på att minska ojämlikheten
            och utmana de strukturella hinder som finns för människor att
            ta en plats i samhället. Regeringens proposition är på många sätt
            otillräcklig i detta avseende, men de blåbruna förändringar som
            röstades igenom i riksdagen gör problemen värre på punkt efter
            punkt.
          </note>
          <note>
            Jag hänvisar i övrigt till Vänsterpartiets särskilda yttrande
            i betänkandet och till vårt sammanhängande och heltäckande budgetförslag,
            som lagts fram för riksdagen.
          </note>
          <note>
            Anf. 151 ROGER HADDAD (L):
          </note>
          <note>
            Fru talman! Vi från Liberalerna ställer oss också bakom det särskilda
            yttrande som vi anmält eftersom vi inte deltar i beslutet i budgetdelen.
          </note>
          <note>
            Det här politikområdet är ju oerhört centralt. Det handlar om
            jämställdhetspolitiken, som min kollega Malin Danielsson lyfte
            upp tidigare i debatten. Vi från Liberalerna har en kraftig förstärkning
            av jämställdhetsarbetet och jämställdhetspolitiken. Det gäller
            inte bara jämställdhetspolitiken generellt, utan det gäller i
            synnerhet något som några har berört, nämligen Arbetsförmedlingens
            uppdrag och hur man stöttar och ger män och kvinnor samma möjligheter.
            Det ska finnas krav på både män och kvinnor, men det ska också
            finnas möjligheter.
          </note>
          <note>
            Jämställdhetsuppdraget och jämställdhetsarbetet togs upp av Socialdemokraterna.
            Så sent som för några veckor sedan kom det dock en granskningsrapport
            som underkände Arbetsförmedlingens jämställdhetspolitiska mål,
            bland annat när det gäller arbetsmarknadspolitiska program, råd,
            stöd, vägledning och upphandlade program som Arbetsförmedlingen
            erbjuder. Därför har Liberalerna begärt att Arbetsförmedlingen
            kommer till arbetsmarknadsutskottet på torsdag för att redovisa
            och besvara frågor som vi har när det gäller jämställdhetsmålen
            inom Arbetsförmedlingen.
          </note>
          <note>
            I detta korta men viktiga betänkande drar regeringen märkligt
            nog slutsatsen att åtgärder både inom detta utgiftsområde, som
            handlar om jämställdhet och integration, och på andra områden
            har bidragit till att minska och motverka segregation och till
            att förbättra situationen i områden med socioekonomiska utmaningar.
          </note>
          <note>
            Fru talman! Jag tillhör inte de politiker som vill överdriva,
            men jag vill heller inte sopa problemen under mattan. Jag har
            jobbat politiskt i ett av de så kallade utsatta områdena, i min
            kommun Västerås, i 18 år. Det räcker inte att man pratar om problemen,
            utan det måste också finnas en politisk majoritet. Det krävs att
            man vill förändra, bryta segregationen, satsa på förskolan, se
            över ordförråd, införa språkförskola för barn och stötta civilsamhället.
          </note>
          <note>
            Anledningen till att många av de här områdena är kvar på polisens
            lista över utsatta områden är att ingenting har hänt under många
            år eller att ansvariga politiker har tittat bort eller blundat.
            Jag vet inte hur många gånger jag har kritiserats av socialdemokratiska
            företrädare på olika nivåer för att jag pratar om utvecklingen
            i de här områdena.
          </note>
          <note>
            Ni socialdemokratiska företrädare refererar till betänkandet
            och till att situationen när det gäller områden med socioekonomiska
            utmaningar har blivit bättre. Berätta nu för mig: Har sysselsättningen
            ökat? Har långtids ­ arbetslösheten utvecklats åt rätt håll? Hur
            är situationen för de utrikes födda kvinnorna?
          </note>
          <note>
            Vet regeringen – eller Arbetsförmedlingen, för den delen – över
            huvud taget hur det ser ut inom etableringen av sfi-undervisningen?
            Jag har försökt att få svar på den frågan de senaste veckorna,
            men det är ingen som kan svara på den.
          </note>
          <note>
            Hur kan ni stå här i talarstolen och berätta att det går åt rätt
            håll? Handlar det om utvecklingen i de utsatta och särskilt utsatta
            områdena, med socioekonomiska utmaningar, där vi ser lägre inkomster,
            lägre utbildning och lägre sysselsättningsgrad och där skillnaderna
            ökar?
          </note>
          <note>
            År 2015 fanns det 53 områden på polisens lista över utsatta områden;
            nu finns det 61 områden. Det handlar inte bara om kriminalitet,
            utan det handlar även om de frågor som vi pratar om – om utanförskapet
            generellt sett.
          </note>
          <note>
            Det här är ju taget från regeringens budget, som lades på riksdagens
            bord, där man drar slutsatsen att man har förbättrat situationen
            i områdena med socioekonomiska utmaningar. Jag menar att detta
            inte är en bild som överensstämmer med verkligheten, fru talman.
          </note>
          <note>
            Liberalerna vill se en annan politisk inriktning inom rättsväsendet
            och ett statligt huvudmannaskap för skolan. Detta skulle på allvar
            öka likvär ­ digheten och förbättra villkoren i hela landet, oberoende
            av stadsdel och kommun.
          </note>
          <note>
            Liberalerna vill också se att vi prioriterar obligatorisk språkförskola.
            Detta är ett liberalt förslag. Det har utretts av regeringen,
            men nu är det dags för leverans. Det finns för många nyanlända
            kvinnor och för många familjer med utrikes bakgrund som har ett
            för lågt deltagande i förskolan och i barnomsorgen.
          </note>
          <note>
            En annan indikator som visar att det inte alls går åt rätt håll
            generellt sett är regleringsbrevet till Arbetsförmedlingen. Där
            står det att andelen inskrivna utan aktivitet i etableringsprogrammet
            ska minska väsentligt. Detta om något är väl ett erkännande av
            att vi har stora problem såväl med segregation som med statens
            integrationspolitik.
          </note>
          <note>
            Jag är oerhört stolt över att vi införde etableringsreformen
            2010, men den måste justeras och reformeras med krav och fokus
            på språk och utbildning för att få ut fler män och kvinnor på
            arbetsmarknaden.
          </note>
          <note>
            Anf. 152 LEILA ALI-ELMI (MP):
          </note>
          <note>
            Fru talman! Segregationen gör i dag att fattigdom och utländsk
            bakgrund sammanfaller. Det är ett samhällsproblem som i grunden
            inte har någonting med migration eller etnicitet att göra. Förortens
            invånare har varierat, men fattigdom, socialt utanförskap och
            hopplöshet har förenat dem genom decennier.
          </note>
          <note>
            För att vi som samhälle ska kunna komma till rätta med segregationen
            måste vi riva de hinder som står i vägen för integrationen. Ett
            av de största av dessa hinder är att integrationsdebatten präglas
            av rasism och fördomar som står i vägen för kloka och hållbara
            beslut.
          </note>
          <note>
            I stället krävs en ekonomisk politik som minskar fattigdom och
            skapar goda förutsättningar för alla som växer upp i Sverige,
            oavsett var de eller deras föräldrar kommer ifrån. Fattigdom har
            alltid varit en riskfaktor för ohälsa, kriminalitet och andra
            problem.
          </note>
          <note>
            Fru talman! Varenda unge ska ha rätt till en god utbildning,
            vård ska ges efter behov och samhället ska backa den som har det
            svårt. Det är denna välfärd som Sverige har byggt upp under decennier.
            Det är en välfärd värd att kämpa för och försvara.
          </note>
          <note>
            Men i dag gör skolsegregationen att inte alla barn får samma
            chans till en bra utbildning. Diskriminering ger utlandsfödda
            sämre vård, och en hårdnande retorik lägger allt oftare skulden
            på dem med svagast resurser. Ojämlikhet och ekonomiska klyftor
            ökar segregationen, försämrar tilliten mellan människor och göder
            rasism. Därför är det inte bara nyanlända personer som förlorar
            på segregationen, utan hela vårt samhälle förlorar på segregation.
          </note>
          <note>
            Fru talman! I dag har vinstintresset fört in marknadslogiken
            i skolan. Den driver i sin tur på skolsegregationen. Den som vill
            tjäna pengar kan ” cherry-picka ” lönsamma elever, medan barn
            som behöver mer stöd blir kvar på andra skolor. Marknadslogiken
            gör lärare till servicepersonal, föräldrar till kunder och barn
            till pengapåsar. För en jämlik skola måste vinstintresset bort
            ur skolan.
          </note>
          <note>
            I dag är det de barn som har sämst förutsättningar med sig hemifrån
            som gång på gång glöms bort. Det är de barnen som i lägst utsträckning
            går på förskola. Det är de barnen som går i de skolor som har
            lägst andel utbildade lärare. Det är de barnen som inte har rätt
            till fritis, eftersom deras föräldrar är arbetslösa. I stället
            driver de runt på torgen, där kriminella gäng står redo att rekrytera
            dem.
          </note>
          <note>
            Fru talman! Det finns de i den här församlingen som ropar efter
            hårdare tag mot just de här barnen och som menar att det inte
            är fattigdom eller strukturer som är problemet utan var deras
            föräldrar kommer ifrån.
          </note>
          <note>
            Högljudda röster gör allt för att misstänkliggöra, svartmåla
            och ge näring åt fördomar. Men rädsla och hat löser inga problem
            och bygger inget hållbart samhälle. Det ger syndabockar att fokusera
            sin vrede på, men problemen kvarstår. Dessutom försvåras integrationen
            ytterligare.
          </note>
          <note>
            Det är betydligt enklare att sparka på den som står utanför än
            att skapa de förutsättningar som krävs för att alla ska kunna
            komma in. Men det är en farlig strategi som varken skapar trygghet
            eller gemenskap i samhället.
          </note>
          <note>
            Trygghet bygger vi i stället genom att skapa förutsättningar
            för människor att mötas och lita på varandra. Trygghet bygger
            vi genom en politik som minskar klyftorna och stärker välfärden
            för alla.
          </note>
          <note>
            Fru talman! Integration är en ömsesidig process. Jag vet att
            det är många i den här församlingen som motsätter sig den idén.
            Det är en process som ställer krav både på den som är ny i samhället
            och på samhället som helhet. Vi kan inte tro att nyanlända ska
            integrera sig i ett eget hörn och att de när de väl är färdiga
            med det ska komma över och joina resten av samhället. Så fungerar
            inte saker och ting, ärligt talat.
          </note>
          <note>
            En invandrad person kan inte integreras om hon inte inkluderas.
            Därför är det av största vikt att nyanlända människor tidigt inkluderas
            i det svens ­ ka samhället. Språkkunskaper, samhällskunskap, tillgång
            till utbildning, jobb och bostad är centralt för att få förutsättningar
            att skapa sig en framtid här.
          </note>
          <note>
            Under de två senaste mandatperioderna har stora insatser gjorts
            på de här områdena, men mer behöver göras för att bryta segregationen.
            Ur det perspektivet är det obegripligt att ett förslag om att
            lägga ned Delmos, De ­ legationen mot segregation, tycks vinna
            riksdagens stöd och att man på detta sätt vill försvåra arbetet
            med att motverka den oroväckande utveck ­ lingen med gängkriminalitet
            och skjutningar som vi kan se runt om i land ­ et.
          </note>
          <note>
            Delmos roll som expertmyndighet är central för arbetet mot segrega
            ­ tion. Det är av stor vikt att det arbete vi bedriver mot segregation
            kan utfö ­ ras samlat och långsiktigt om det ska kunna vara effektivt
            och framgångs ­ rikt. Att lägga ned Delmos är både dåligt för
            arbetet mot segregation och en oansvarig ekonomisk politik, ärligt
            talat.
          </note>
          <note>
            Integrationen i Sverige ska vara bäst i världen. Den ska öka
            jämlikheten, värna jämställdheten och ge förutsättningar för ett
            samhälle som håller ihop. Om vi ska nå dit måste vi tala om vilken
            politik som gör skillnad på riktigt och inte ta den enkla vägen
            att skylla allt på en redan utsatt grupp i samhället. Det är inte
            nog med att det inte löser problemen. Det skapar nya problem som
            är svåra att överskåda.
          </note>
          <note>
            Den politiska retoriken och engagemanget måste bli mer inriktade
            på att hitta lösningar och vägar framåt. Det finns de som vill
            utmåla Miljöpartiets politik som blind inför de utmaningar som
            finns i samhället kopplat till integration. Jag menar i stället
            att vi är ett av de få partier som fortfarande vågar möta dessa
            utmaningar utan att landa i förenklade slutsatser.
          </note>
          <note>
            Det gör vi genom att fokusera på en politik som bidrar till att
            förbättra nyanländas förutsättningar att etablera sig och bli
            delaktiga i samhället. För att integrationen ska fungera behöver
            människor mötas av möjligheter, inte av motstånd och misstänksamhet.
          </note>
          <note>
            Fru talman! Avslutningsvis: Som vi anför i vårt särskilda yttrande
            anser jag att det är förslagen i budgetpropositionen som ger bäst
            förutsättningar för minskad segregation och bättre integration
            och inte utskottets förslag.
          </note>
          <note>
            (Applåder)
          </note>
          <note>
            Anf. 153 MATS GREEN (M):
          </note>
          <note>
            Fru talman! Jag ska börja med att yrka bifall till utskottets
            förslag till beslut, det vill säga det gemensamma budgetförslag
            som arbetats fram från Moderaterna, Kristdemokraterna och Sverigedemokraterna.
          </note>
          <note>
            Fru talman! Invandring ska vara bra för Sverige. Den ska vara
            till nytta för Sverige och för dem som bor, lever och verkar här.
            Svensk politik har aldrig tagit integrationsproblemen på allvar
            och därför inte heller fattat de politiska beslut som krävs. Resultatet
            är ett djupt utanförskap bland många invandrare, och därför behövs
            nu en helt ny integrationspolitik.
          </note>
          <note>
            För ett land som Sverige är framgångsrik internationalisering
            en överlevnadsfråga. Våra världsledande företag berikar andra
            länder, och hundratusentals människor som kommit hit under årens
            lopp berikar vårt land med kultur, kunskap, entreprenörskap och
            skattepengar. Det är avgörande för vår framgång.
          </note>
          <note>
            Men Sverige har under lång tid misslyckats med integrationen
            samtidigt som allt fler sökt sig hit. I dag är var femte person
            född utomlands, och bara de tio senaste åren har över 400 000
            asylrelaterade uppehållstillstånd beviljats. Politiken har i decennier
            hoppats på att allt ska gå bra men inte gjort det som krävs. Resultatet
            är ett farligt och förlamande utanförskap bland många invandrade.
          </note>
          <note>
            Fru talman! Helt nya siffror från riksdagens utredningstjänst,
            som bland annat vi moderater tagit fram, visar att 675 000 vuxna
            som invandrat inte är självförsörjande utan beroende av bidrag
            för sin försörjning. Sverige ligger nästan sämst till i Europa
            vad gäller sysselsättningsgapet mellan inrikes och utrikes födda.
            Sverige är också det land där det lönar sig minst att jobba, att
            gå från bidrag till arbete.
          </note>
          <note>
            Magdalena Andersson har under sina sju år som finansminister
            varit huvudarkitekten bakom den misslyckade politiken. Nu heter
            det från Magdalena Andersson att vi ska vända på alla stenar.
            Det är den nya talepunkten från det socialdemokratiska partihögkvarteret
            på Sveavägen. Det är alltså alla stenar de själva gömt sig under
            i förnekelsen av allt från integrationen, migrationen, kriminaliteten
            och långtidsarbetslösheten.
          </note>
          <note>
            Fru talman! Först krävs probleminsikt. Sedan 1970-talet har en
            bärande idé i svensk politik varit att integration handlar om
            en process från två håll, där både invandrare och infödda ska
            integreras i ett nytt multikulturellt samhälle. Den ansatsen leder
            fel. Det handlar om en nödvändig praktisk anpassning för att fungera
            i det svenska samhället, att respektera de lagar, seder och bruk
            som gäller här.
          </note>
          <note>
            Fru talman! Ska Sverige lyckas med integrationen måste vi både
            höja ambitionsnivån och mäta hur det faktiskt går. Därför föreslår
            vi moderater ett nytt övergripande mål att invandringen sammantaget
            ska vara bra för Sverige. Det gäller inte för varje individ eller
            varje år, men som helhet och över tid. Precis som på andra områden
            bygger legitimiteten för invandrings- och integrationspolitiken
            på att den gör Sverige bättre, inte sämre.
          </note>
          <note>
            Integrationen sker inte i något slags vakuum utan står i direkt
            relation till migrationen. Om integrationsproblemen ska lösas
            måste vårt asylmottagande vara betydligt lägre än det är i dag.
            Det kräver en politik som minskar antalet migranter som söker
            sig hit, bland annat tydliga försörjningskrav för anhöriginvandring
            och att invandrare successivt får kvalificera sig till bidrag
            och välfärdsförmåner genom arbete.
          </note>
          <note>
            Därför, fru talman, är våra tre partier överens om att gemensamt
            verka för migrationspolitiska reformer efter nästa val utifrån
            följande utgångspunkter: att asyllagstiftningen anpassas efter
            den rättsliga miniminivån enligt EU-rätten, att arbetskraftsinvandringen
            begränsas genom bland annat förbud mot spårbyte och att arbetet
            mot illegal invandring och personer som befinner sig i Sverige
            illegalt prioriteras.
          </note>
          <note>
            Jag skulle kunna kommentera mycket som sagts här av företrädare
            för Socialdemokraterna, Miljöpartiet och Vänsterpartiet. Vi får
            väl möjlighet att debattera sedan, för jag noterar att ett antal
            repliker är begärda.
          </note>
          <note>
            Jag vill egentligen bara kommentera en sak som Socialdemokraternas
            Anna Johansson sa. Hon tog bland annat upp etableringsjobben,
            som regeringen nu ska införa.
          </note>
          <note>
            Hade jag varit politisk sekreterare till Anna Johansson hade
            jag sagt att vad hon än gör ska hon aldrig någonsin ta upp etableringsjobben.
            Varför inte? Jo, därför att Anna Johansson stod här 2018 och förklarade
            att nästa år kommer etableringsjobben. Låt oss då komma ihåg att
            etableringsjobben arbetades fram av arbetsmarknadens parter före
            förra valet, och 2018 stod Anna Johansson här och förklarade att
            nästa år kommer etableringsjobben. År 2019 stod Anna Johansson
            här och förklarade att nästa år kommer etableringsjobben. År 2020
            stod Anna Johansson här och förklarade att nästa år kommer etableringsjobben.
            Nu, tre år efter att förslaget lades fram, står Anna Johansson
            fortfarande här och säger att nästa år kommer etableringsjobben.
          </note>
          <note>
            Det säger ganska mycket om den här regeringens senfärdighet när
            det gäller i stort sett alla arbetsmarknadspolitiska insatser
            att man tre år senare trots alla återupprepade löften fortfarande
            inte har infört etableringsjobben, som framför allt riktar sig
            till de utrikes födda som aldrig någonsin fått in en fot på den
            svenska arbetsmarknaden till att börja med. Vi har möjlighet att
            debattera mer i replikerna sedan, men jag tycker att det är något
            provocerande att man fortfarande står här och lovar att man ska
            införa etableringsjobben när man inte gjort det på tre år.
          </note>
          <note>
            Avslutningsvis, fru talman: Jag har nu bara räknat upp en liten
            del av allt som behövs för en långsiktigt hållbar integrationspolitik.
            I Sverige ska alla med egen kraft kunna bygga en bra framtid för
            sig själva och sina barn. Men i dag splittrar den misslyckade
            integrationen vårt samhälle på ett farligt vis. Det berör hela
            vårt land och alla som bor, lever och verkar här. Men vi är övertygade
            om att det går att vända utvecklingen och samla en majoritet av
            svenska folket – alldeles oberoende av ursprung – till en ny och
            bättre kurs. Denna budget är det första steget till det.
          </note>
          <note>
            (Applåder)
          </note>
          <note>
            Anf. 154 ALIREZA AKHONDI (C) replik:
          </note>
          <note>
            Fru talman! Jag vet att vi alla vill åka hem till våra nära och
            kära. Men jag har försökt få svar från Mats Green på ett par frågor,
            både enskilt och i utskottet. Nu tänker jag att det är tredje
            gången gillt och håller tummarna för att jag får svar på frågorna.
          </note>
          <note>
            Jag ska ärligt säga att jag också blev väldigt konfunderad av
            Mats Greens anförande. Det väckte en hel del nya frågor.
          </note>
          <note>
            En av dem rör det som Mats Green sa om att det är svårt att gå
            från bidrag till arbete. Mats Green kan ju fundera till onsdagens
            debatt på varför man i så fall höjer alla bidrag som går att höja
            om det här är problematiskt. Men den debatten tar vi på onsdag.
          </note>
          <note>
            Frågan i dag handlar om varför Moderaterna tillsammans med SD
            och KD väljer att omvandla ett lån till ett bidrag och skicka
            notan till kommunsektorn. Det är 167 miljoner kronor, och finansieringsprincipen
            måste gälla. Det gör den inte, så jag undrar hur Moderaterna har
            tänkt. Det är ena frågan.
          </note>
          <note>
            Den andra frågan handlar om nedläggningen av Delmos. Tycker Mats
            Green och Moderaterna att det är rimligt att man lägger ned en
            myndighet på det här sättet – att man från ett år till ett annat
            liksom bara kapar den? Det är en myndighet som ansvarar för att
            baserat på kunskap och fakta fördela 500 miljoner kronor i statsbidrag.
            Är det inte bättre att man använder de 18 miljoner som myndigheten
            kostar till att använda de här 500 miljonerna mer effektivt?
          </note>
          <note>
            Anf. 155 MATS GREEN (M) replik:
          </note>
          <note>
            Fru talman! Jag kan börja med den sista frågan.
          </note>
          <note>
            Först lite faktakorrigeringar av det som ledamoten säger. Nej,
            Delmos fördelar inte 500 miljoner. Man fördelar 250 miljoner.
            De andra 250 miljonerna fördelas av Socialstyrelsen.
          </note>
          <note>
            När det gäller Delmos rent generellt ska vi komma ihåg att Sverige
            inte löser sina stora segregationsproblem med fler myndigheter.
            Hade det löst Sveriges segregationsproblem hade vi inte haft några
            segregationsproblem över huvud taget till att börja med. Jag har
            all respekt för Delmos; jag sitter själv i insynsrådet där. Men
            vi ska komma ihåg att Delmos har 15 anställ ­ da. Det vi behöver
            fokusera på är riktiga insatser för att lösa segregationen. Det
            är framför allt att få fler människor in på arbetsmarknaden, inte
            fler myndigheter i Sverige.
          </note>
          <note>
            Den andra frågan gäller hemutrustningslånen, som de facto alltid
            har varit ett hemutrustningsbidrag. Det är det som det har varit
            från början. Högt räknat skulle det här möjligtvis innebära ökade
            kostnader för hela kommunsektorn på maximalt 40 miljoner kronor.
            Det är om vi räknar högt, men låt oss vara generösa och göra det.
          </note>
          <note>
            Låt oss dock komma ihåg att vår budget från Moderaterna, Kristdemokraterna
            och Sverigedemokraterna tillför kommunsektorn 3 miljarder mer
            i förhållande till möjligtvis knappt 40 miljoner i ökade kostnader.
            Jag tror att vi behöver sätta in det här i sitt rätta perspektiv.
          </note>
          <note>
            Framför allt handlar det om att göra det som centerkommunstyrelseordförandena
            skriver brev till mig om: att få en hållbar migrations- och integrationspolitik
            där inte alla kostnader vältras över på kommunsektorn.
          </note>
          <note>
            Anf. 156 ALIREZA AKHONDI (C) replik:
          </note>
          <note>
            Fru talman! Jag tackar Mats Green för uppläxningen om vad centerkommunstyrelseordförandena
            de facto gör, vilket dock inte stämmer. De hör av sig till sina
            centerkollegor.
          </note>
          <note>
            Det är alltså så här: 167 miljoner ska bli 40 miljoner, och finansieringsprincipen
            inom ramen för det här utgiftsområdet ska inte gälla. Det är vad
            man säger. Sedan säger Mats Green att de här 18 miljonerna inte
            är effektiva och så vidare. Så tolkar jag icke-svaren som jag
            fått i utskottet vid ett tillfälle.
          </note>
          <note>
            Jag vill också passa på att ställa en annan fråga. Mats Green
            nämnde att invandringen över tid på något sätt ska vara positiv.
            Då undrar jag lite grann hur Mats Green och Moderaterna har tänkt
            räkna på det.
          </note>
          <note>
            För några år sedan skrev jag en debattartikel i Expressen om
            invandringens kostnader och intäkter. Jag uppmanar Mats Green
            att läsa den, för så enkelt är det inte att mäta saker. Vi kan
            gå tillbaka i historien och laborera fram och tillbaka med vad
            som ska anses vara intäkter och vad som ska anses vara kostnader.
          </note>
          <note>
            Jag vill för den här debattens skull få höra hur Mats Green och
            Moderaterna har tänkt räkna på detta, så att alla får en chans
            att berika kunskapsläget.
          </note>
          <note>
            Anf. 157 MATS GREEN (M) replik:
          </note>
          <note>
            Fru talman! Jag visar gärna upp de mejl och skrivelser som jag
            har fått från center partistiska kommunstyrelseordförande, bland
            annat i mitt län, Jönköpings län, och som egentligen var riktade
            till gruppledarna för den dåvarande januariöverenskommelsens partier.
            De frågade: Hur tänkte man när man hade ett extremt generöst mottagande
            men ingen plan för hur alla dessa skulle komma in i arbete, så
            att alla följaktligen landade på kommunsektorn? Dem kan jag visa
            upp sedan. Jag tar gärna en diskussion om alla de kostnader man
            har vältrat över på kommunerna.
          </note>
          <note>
            Som gammal kommunstyrelseordförande värnar jag också finansieringsprincipen.
            Fortfarande är det dock så att knappt 40 miljoner i ökade kostnader
            för hela kommunsektorn i Sverige ska ställas mot de 3 miljarder
            mer till kommunsektorn som Moderaterna, Kristdemokraterna och
            Sve ­ rigedemokraterna nu driver igenom i denna budget. Vi har
            också tidigare under de här åren bland annat kört över Centerpartiet
            som under pandemin ville ge betydligt mindre till kommunsektorn
            än vad vi ville göra.
          </note>
          <note>
            Sedan kan jag tycka att det blir lite egendomligt, fru talman,
            när leda ­ moten Akhondi står och pratar sig varm för den stora
            betydelse som Del ­ mos har för kampen mot segregation i Sverige.
            För en dryg månad sedan skrev han en debattartikel tillsammans
            med andra centerpartister om allt man ville göra för att bekämpa
            segregationen, allt man såg skulle spela roll där och vilka verktyg
            man ville använda sig av. Det är konstigt att man då inte ens
            nämnde Delmos med ett enda ord, om det nu spelar en så stor roll.
            Det är också konstigt att Centerpartiet vad jag minns aldrig har
            nämnt Del ­ mos över huvud taget tidigare i debatter här när det
            handlat om segrega ­ tionen. Det är intressant.
          </note>
          <note>
            Anf. 158 ANNA JOHANSSON (S) replik:
          </note>
          <note>
            Fru talman! Jag hade också tänkt fråga om hemutrustningslånen.
            Jag tror dock inte att jag heller får något svar, så jag avstår
            från det.
          </note>
          <note>
            Jag kan börja med att konstatera att både Mats Green och jag
            är glada över att Mats Green inte är min politiska sekreterare,
            eller hur det nu var det uttrycktes.
          </note>
          <note>
            Etableringsjobben kommer vi att få tillfälle att prata mer om
            när vi diskuterar arbetsmarknadspolitik om ett par dagar, tänker
            jag.
          </note>
          <note>
            Jag hade egentligen flera frågor som berör de få förslag som
            avviker från regeringens budget på området. När det först gäller
            Delmos: Bortsett från myndigheten skulle jag verkligen vilja veta
            om Moderaterna tycker att segregationen är ett problem i samhället,
            om det i så fall enligt Moderaterna behövs en gemensam, sammanhållen
            politik för att bryta segrega ­ tionen samt på vilket sätt Moderaterna
            tänker sig att denna politik ska hållas samman, följas och säkerställas.
            Här krävs det ju politik på väldigt många områden för att nå resultat.
          </note>
          <note>
            Min andra fråga är om Moderaterna trivs med sällskapet. Vi har
            hört ganska rasistiska eller åtminstone väldigt fördomsfulla uttryck
            från talarstolen här i dag, och jag tycker att jag även anar en
            sådan glidning i anförandet från Mats Green. Är vi i det här landet
            betjänta av att utse syndabockar, eller ska vi försöka inrikta
            oss på att lösa de samhällsproblem vi faktiskt har? Vad är vitsen
            med att svartmåla utvecklingen och enskilda människor som kommer
            från andra länder? Tror Mats Green och Moderaterna på riktigt
            att det löser några samhällsproblem?
          </note>
          <note>
            (Applåder)
          </note>
          <note>
            Anf. 159 MATS GREEN (M) replik:
          </note>
          <note>
            Fru talman! För att lösa samhällsproblem tror jag att man måste
            börja med att erkänna dem. Vad valde Anna Johansson att prata
            om i sitt inledningsanförande? Jo, hon valde att prata om arbetsmarknadsutskottets
            rutiner för utskick av handlingar. Hon pratade om etableringsjobben,
            varvid vi kanske höjde på ögonbrynen – varför vill hon prata om
            det? Sedan påstod hon att regeringens styrning av Arbetsförmedlingen
            var bra, när vi har ett antal riksrevisionsrapporter som säger
            att den mer eller mindre är non-existent.
          </note>
          <note>
            Anna Johansson nämner alltså inte ett enda ord om att Sverige
            har EU:s fjärde högsta arbetslöshet. Vi är det land som har störst
            tudelning mellan inrikes och utrikes födda vad gäller arbetslöshet.
            Inget annat land förutom Rumänien har den här splittringen. Antalet
            långtidsarbetslösa är på rekordnivåer, samtidigt som två av tre
            långtidsarbetslösa inte är födda i Sverige. För tio år sedan var
            det en av tre. Jag skulle kunna fortsätta i all evinnerlighet.
          </note>
          <note>
            Vi är av den kanske lite gammaldags åsikten att segregation och
            arbetslöshet framför allt löses genom fler vägar in på arbetsmarknaden.
            Därför vill vi satsa på extremt effektiva åtgärder, exempelvis
            nystartsjobb med mera, medan ni vill satsa på extratjänster där
            4 procent får ett jobb senare. Det handlar väl mest om att man,
            vilket Josefin Malmqvist pratade om här tidigare, vill få bort
            arbetslösa ur arbetsmarknadsstatistiken.
          </note>
          <note>
            Fortfarande har ni inte en enda åtgärd för att få in fler invandrade
            i arbete. Det är det den här debatten handlar om.
          </note>
          <note>
            Anf. 160 ANNA JOHANSSON (S) replik:
          </note>
          <note>
            Fru talman! Nej, det är inte riktigt det den här debatten handlar
            om. Den här debatten handlar om nyanländas etablering generellt,
            och då gäller det inte enbart arbete. Vi kommer att ha en debatt
            här på onsdag som handlar om arbetsmarknadspolitiken mer övergripande.
            Jag kommer jättegärna att diskutera mer om extratjänster vid det
            tillfället. Det är nämligen en viktig åtgärd, som jag också nämnde.
            Jag vet inte om Mats Green inte lyssnade på mitt anförande eller
            om han har väldigt selektiv hörsel, men jag hoppas att åhörarna
            i alla fall hörde vad jag faktiskt pratade om i mitt inledningsanförande.
          </note>
          <note>
            Jag vill ändå gärna veta om Mats Green tror att misstänkliggörande
            och syndabockstänkande löser samhällsproblem. De personer som
            drabbas av segregationens verkningar i allra högsta grad är ju
            samma personer som Mats Green och andra står här i talarstolen
            och gärna vill skuldbelägga. Även om vi har många människor med
            annan bakgrund än etnisk svensk som inte har ett arbete ligger
            kanske felet inte primärt hos de personerna. Det handlar om att
            vi har ett tillkortakommande i samhället.
          </note>
          <note>
            Jag undrar igen: Trivs Mats Green i sällskapet? Jag får lite
            ont i magen när jag lyssnar på debatten här. Får Mats Green någon
            gång lite ont i magen över vart samhällsdebatten är på väg när
            det handlar om synen på medmänniskor som finns i det här landet?
          </note>
          <note>
            Jag kan lägga till en fråga: Tror Mats Green att sjukvården hade
            fungerat en enda dag i det här landet – eller kollektivtrafiken,
            eller industrin, eller egentligen valfri bransch – om vi inte
            hade haft människor med annan bakgrund som hade tagit de jobb
            som människor med svensk bakgrund faktiskt rätt ofta inte vill
            ha?
          </note>
          <note>
            Det är ju inte så att inga människor med annan bakgrund än svensk
            jobbar. Tvärtom bär de precis som vi som är födda här upp det
            här landet varenda dag.
          </note>
          <note>
            (Applåder)
          </note>
          <note>
            Anf. 161 MATS GREEN (M) replik:
          </note>
          <note>
            Fru talman! Jag vet vad Anna Johansson egentligen har ont i magen
            över. Vad hon egentligen säger är: Snälla Mats Green, sluta stå
            här och plåga mig med alltför mycket faktakunskaper! Det är nämligen
            fortfarande det vi diskuterar. Hon vill inte prata etableringsjobb,
            trots att hon nämnde dem i sitt eget huvudanförande. Hon vill
            inte prata Arbetsförmedlingen, trots att hon nämnde den i sitt
            huvudanförande. Hon vill inte prata jobb över huvud taget, för
            det ska vi göra på onsdag.
          </note>
          <note>
            Det säger väl ganska mycket om Socialdemokraternas sätt att se
            på segregation. Vi ska inte prata jobb, för det har inte med detta
            att göra. Det tillhör ett annat utgiftsområde. Det säger kanske
            allting om de ganska olika ingångar som vi har.
          </note>
          <note>
            Sedan pratar hon om att vi skuldbelägger. Nej, vem har någonsin
            skuldbelagt någon här? Vi säger att vi har ett gemensamt problem
            som vi gemensamt måste lösa. Det är att vi har många människor,
            framför allt utlandsfödda, som aldrig någonsin har fått in en
            fot på den svenska arbetsmarknaden över huvud taget. Det är det
            som är fokus för den här budgeten, och det är det som vi har förslag
            för att lösa. Och då har Anna Johansson ont i magen över att vi
            nu ska diskutera segregation i stället för att göra det på onsdag.
          </note>
          <note>
            Det är det här som allt handlar om, alltså att få in a lla de
            här, i synnerhet utlandsfödda kvinnorna, som Anna Johansson absolut
            aldrig har diskuterat i arbetsmarknadsutskottet , på arbetsmarknaden.
            Vi har konstaterat att Ar ­ betsförmedlingen mer eller mindre
            har sorterat bort många av dem från stödjande insatser. Det har
            vi också haft en rapport från Riksrevisionen om. Men återigen,
            segregation handlar om att få fler människor in på den svenska
            arbetsmarknaden nu och inte att få fler myndigheter.
          </note>
          <note>
            Anf. 162 LEILA ALI-ELMI (MP) replik:
          </note>
          <note>
            Fru talman! Först vill jag säga till Mats Green att asylrätten
            inte är en kommersiell verksamhet. Det blir lite konstigt när
            han pratar om asylsökande som lönsamma eller icke lönsamma. Det
            är en mycket märklig retorik, tycker jag. Men det var inte anledningen
            till att jag begärde replik.
          </note>
          <note>
            Fru talman! Moderaterna har varit i framkant när det gäller att
            använda ett väldigt högt tonläge rörande gängkriminalitet och
            integration, och de har i stora delar anammat Sverigedemokraternas
            retorik. Jag är den första att erkänna att vi har problem med
            gängkriminalitet i Sverige, men debatten förs inte på ett nyktert
            sätt.
          </note>
          <note>
            I min stadsdel, Angered, som räknas som ett utsatt område, bor
            det ungefär 50 000 människor. Vi har i dag omkring 5 000 gängkriminella
            i hela landet. Som jämförelse kan sägas att vi har 15 000 utlandsfödda
            läkare i Sverige.
          </note>
          <note>
            Fru talman! Jag vill fråga moderaten Mats Green hur han och hans
            parti kan medverka till ett samhällsklimat som försöker göra kriminaliteten
            till en fråga om etnicitet. Med koppling till det vill jag också
            fråga vad han tror kommer att bli bättre av att expertmyndigheten
            på området, Delmos, läggs ned.
          </note>
          <note>
            Anf. 163 MATS GREEN (M) replik:
          </note>
          <note>
            Fru talman! En förutsättning för att vi ska kunna lösa våra stora
            samhällsproblem är att vi erkänner dem. Ska vi stå här och låtsas
            att Sverige inte har skjutningar och att vi inte ligger sämst
            till i EU vad gäller det? Ska vi också låtsas som att vi inte
            vet att en stor del av den här kriminaliteten tyvärr nästan uteslutande
            sker i de områden som vi nu står här och diskuterar?
          </note>
          <note>
            Jag tycker att Miljöpartiet, om man hade menat det som Leila
            Ali-Elmi nu står här och säger, skulle ha röstat för den kraftiga
            förstärkning av hela rättsväsendet som Moderaterna, Kristdemokraterna
            och Sverigedemokraterna föreslår i den här budgeten. Är det färre
            poliser i utanförskapsområden som vi behöver? Är det mindre resurser
            till Åklagarmyndigheten, Tullverket och Kriminalvården som vi
            behöver i kampen mot den grova kriminaliteten? Det är klart att
            det inte är, utan det är mer som behövs, och det är anledningen
            till att vi också föreslår mer. Jag förstår fortfarande inte anledningen
            till att ni kommer att rösta emot det.
          </note>
          <note>
            Sedan skulle jag också vilja ställa en fråga. Varför har inte
            Miljöpartiet sett till att man har de etableringsjobb på plats
            som man har lovat i tre år och som Anna Johansson absolut inte
            ville prata om i den här debatten eftersom det uppenbarligen var
            stötande, trots att hon hade med det i sitt inledningsanförande?
            Varför har man inte infört etableringsjobben, och hur ser Leila
            Ali-Elmi på det faktum att det är under den här regeringen som
            Sverige har fått den största klyftan mellan inrikes födda i jobb
            och utrikes födda i jobb i EU? Hur kan man försvara någonting
            sådant?
          </note>
          <note>
            Anf. 164 LEILA ALI-ELMI (MP) replik:
          </note>
          <note>
            Fru talman! Att Moderaternas Mats Green står här och säger till
            mig att jag ska erkänna att det finns gängkriminalitet och skjutningar
            tycker jag är nästan skrattretande, ärligt talat. Jag bor i Angered,
            och jag vet mycket mer om gängkriminalitet och hur den drabbar
            andra människor som bor runt omkring den miljön än vad Mats Green
            gör.
          </note>
          <note>
            Debatten om etableringsjobben och arbetslöshetssiffrorna tar
            vi på onsdag, och jag kommer gärna att svara på dina frågor då.
          </note>
          <note>
            Jag går tillbaka till det Mats Green sa här tidigare. Han har
            väldigt svårt att hålla sig till debatten och pratar om andra
            satsningar i andra utgiftsområden. Vi har skärpt över 60 straff,
            fru talman. Vi har satsat på polisen och byggt ut hela rättsväsendet.
          </note>
          <note>
            Till skillnad från Mats Green har jag inte populistiska lösningar
            på samhällsproblemen. Problemen med gängkriminalitet och segregation
            är problem som inte kommer att lösas över en mandatperiod, och
            jag tycker att man som politiker och riksdagsledamot ska debattera
            på ett ansvarsfullt sätt och ha en retorik som är ansvarstagande
            i stället för att lova medborgarna lösningar som inte kommer.
          </note>
          <note>
            Åter till min fråga: Hur löser vi detta med segregationen, Mats
            Green? Löser vi det genom att lägga ned Delmos? Löser vi det med
            en retorik som bygger på misstänkliggörande och med misstänksamhet
            mot en stor andel av våra medborgare?
          </note>
          <note>
            Anf. 165 MATS GREEN (M) replik:
          </note>
          <note>
            Fru talman! Leila Ali-Elmi har rätt i en sak, och det är att
            jag inte kommer från Angered. Jag kommer från utanförskapsområdet
            Öxnehaga – jag är född och uppvuxen där – i Huskvarna. Jag gör
            inte anspråk på att veta vad man tycker i Angered, men jag har
            lite svårt att tro att Leila Ali-Elmi, om någon hemma i Angered
            kommer och frågar hur Miljöpartiet vill bekämpa segregationen,
            säger: Jag vill inte prata jobb, för det är ett annat utgiftsområde,
            utan jag vill prata om Delmos. Och om hon gör det tror jag inte
            att någon säger: Ja, det är viktigt för oss att vi har kvar Delmos
            med dess 15 medarbetare.
          </note>
          <note>
            Jag vågar påstå att ingen i Angered säger så. Jag ska vara lite
            värre och säga att jag inte tror att någon i Angered vet vad Delmos
            är. Jag ska till och med vara ännu värre och säga att även om
            de hade vetat vad det var skulle ingen ha sagt att Delmos spelar
            särskilt stor roll där. Jag vågar faktiskt påstå att de flesta
            i stället skulle ha sagt: Jag skulle behöva ett jobb, för jag
            vill försörja mig själv och veta att mina barn också kommer att
            få ett jobb och att de kommer att få en förstklassig utbildning
            där alla ska kunna lyckas.
          </note>
          <note>
            Även om man är född och uppvuxen i Somalia ska man kunna säga:
            Jag har en ganska realistisk förhoppning om att bli professor
            i svenska. Vi ska ha så goda skolor och en så bra utbildning,
            men framför allt är jobb och trygghet A och O. Då kan man tycka
            att poliser och satsningar på Kriminalvården och fler åklagare
            är hårt. Men det är ganska hårda och tuffa problem som vi ska
            bekämpa, och då är det också det, tillsammans med det övriga,
            som behövs.
          </note>
          <note>
            Man kanske svarar helt annorlunda i Angered, men jag tror faktiskt
            inte det. Jag är så fräck.
          </note>
          <note>
            Anf. 166 ALI ESBATI (V) replik:
          </note>
          <note>
            Fru talman! Jag har suttit här och noterat den organiska arbetsfördelning
            som har uppstått i det blåbruna gänget och där Mats Green har
            tagit på sig rollen och ansvaret för att sälja in Sverigedemokraternas
            politik och retorik till de ekonomiskt bättre bemedlade i samhället.
          </note>
          <note>
            Jag konstaterar i det sammanhanget också att om man förstår integra
            ­ tion för vad det är, nämligen att människor som kommer till
            Sverige från andra länder närmar sig majoritetsbefolkningen i
            fråga om till exempel in ­ komster, arbetsvillkor och bostadssituation,
            ser man att Moderaterna ge ­ nomgående har en mycket stark politik
            för att öka det som vi kallar för segregation och minska det som
            vi kallar för integration.
          </note>
          <note>
            Ett gap som Mats Green dock verkar vara mycket intresserad av
            är gapet i sysselsättningsgrad mellan inrikes och utrikes födda.
            Det är intressant. Sverige är det land i EU där störst andel av
            befolkningen arbetar. Andelen utrikes födda som arbetar i Sverige
            är större än genomsnittet för sysselsättningsgrad i andra EU-länder.
          </note>
          <note>
            Den situationen har kunnat byggas upp med hjälp av strukturer
            och åtgärder som Moderaterna konsekvent har motarbetat historiskt.
            Nu noterar vi att Moderaterna tar decennier av kliv bakåt i tiden
            för att så att säga hitta sin själ igen. Därför undrar jag om
            Mats Green möjligen har tänkt sig att ta bort klyftan i sysselsättningsgrad
            mellan inrikes och utrikes födda genom att helt enkelt trycka
            ned sysselsättningsgraden för de inrikes födda.
          </note>
          <note>
            Så uppfattar jag er politik. Utveckla gärna!
          </note>
          <note>
            Anf. 167 MATS GREEN (M) replik:
          </note>
          <note>
            Fru talman! Det är alltid intressant att höra hur Vänsterpartiet
            uppfattar moderat politik.
          </note>
          <note>
            När det gäller sysselsättningsgrad kan man ibland tro att priset
            vi betalar för hög sysselsättningsgrad är skyhög arbetslöshet,
            vilket naturligtvis inte är fallet. Norge har en sysselsättningsgrad
            som är i nivå med Sveriges, men de har mycket lägre arbetslöshet.
          </note>
          <note>
            Sysselsättningsgrad är ett begrepp som kan diskuteras. Vi pratar
            hellre om självförsörjningsgrad. Det kommer Ali Esbati aldrig
            någonsin att vilja diskutera, i synnerhet inte mot bakgrund av
            att vi tycker att det är ett pro ­ blem att hälften av alla utrikes
            födda i arbetsför ålder i Sverige inte är självförsörjande.
          </note>
          <note>
            När det gäller Ali Esbatis retoriska fråga tror vi att arbetslösheten
            behöver minska för alla grupper i Sverige men i synnerhet för
            dem där den är det största problemet, där den är som mest utbredd
            och framför allt där den ökade mest under den tid Ali Esbatis
            parti var delaktigt i budgetarbetet. Det har varit några år då
            ni inte har varit det. Men nu har ni, vad jag förstår, återkommit
            igen. Det är bara att beklaga ur ett jobbperspektiv.
          </note>
          <note>
            Vi har lagt fram ett antal bevisat effektiva förslag – nystartsjobben
            är ett sådant – för att få in fler utlandsfödda i arbete. Jag
            saknar det här totalt och fullständigt i Vänsterpartiets förslag
            till budget. Det vore intressant att få höra mer om de förslagen
            som vi inte har kunnat läsa oss till i budgeten. Hur ser det ut
            från Vänsterpartiet?
          </note>
          <note>
            Anf. 168 ALI ESBATI (V) replik:
          </note>
          <note>
            Fru talman! Sverige har en tradition av mycket och bra offentlig
            statistik som rör det mesta i fråga om arbetsmarknad och ekonomi
            på många områden. Ett område som saknas är till exempel förmögenhetsstatistik.
            Det beror på att Moderaterna var med och tog bort förmögenhetsskatten.
            Därför vet vi lite mindre om moderata kärnväljare än tidigare.
          </note>
          <note>
            Jag kan konstatera att Mats Green pratar mycket osanning och
            säger mycket som är starkt missvisande. Han gick bara förbi frågan
            om sysselsättningsgrad, alltså hur stor andel av befolkningen
            som är i arbete, oberoende av hur man mäter arbetslöshet. Jag
            förstår att Mats Green inte tycker om den statistiken. Den går
            emot hela hans världsbild och förståelse av hur saker och ting
            fungerar. Men fakta är fakta.
          </note>
          <note>
            Diskussionen om självförsörjningsgrad är också mycket starkt
            missvisande. Jag tror att Mats Green egentligen vet det. Men nu
            är det talepunkter han har fått från sitt partikansli, och han
            kör på det.
          </note>
          <note>
            Inget av detta ändrar det faktum att den politik som högern i
            Sverige står för och som har redovisats här på punkt efter punkt,
            närmast defini ­ tionsmässigt, gör segregationen värre och gör
            integrationen mindre möjlig. De som har kommit till Sverige kommer
            inte att med er politik närma sig majoritetsbefolkningen i fråga
            om arbete, ekonomiska villkor och bostads ­ situation. Det är
            kärnan i er politik.
          </note>
          <note>
            Vad gör Mats Green i det läget? Jo, han använder sig av Sverigedemokraternas
            retorik för att få oss att tänka på någonting annat. Det beklagar
            jag.
          </note>
          <note>
            Anf. 169 MATS GREEN (M) replik:
          </note>
          <note>
            Fru talman! Jag måste vara trögfattad, för jag förstår inte riktigt
            Ali Esbatis fråga. Menar han på fullt allvar att det faktum att
            vi har EU:s kanske högsta arbetslöshet bland invandrare och största
            klyfta mellan utrikes och inrikes födda vad gäller arbetslöshet
            egentligen är ett hälsotecken? Är det något som vi ska vara glada
            för och sluta prata så mycket om, i alla fall när det gäller det
            här utgiftsområdet? Den allmänna strategin från de rödgröna partierna
            verkar vara att vi ska ta det på onsdag, att det inte hör till
            den här saken. Jo, det handlar väl bara om det, fru talman. Hur
            kan man lägga upp det som att det är ett hälsotecken att det ser
            ut som det gör? Jag noterar fortfarande att man inte riktigt förnekar
            det faktumet.
          </note>
          <note>
            När Moderaterna senast hade regeringsansvaret för landet var
            långtidsarbetslösheten naturligtvis oerhört mycket lägre. Men
            då tyckte vi att det var ett problem att en av tre långtidsarbetslösa
            var född utomlands. I dag tycker vi att det är ett dubbelt så
            stort problem att två av tre långtidsarbetslösa är födda utomlands.
            Det tycker inte Ali Esbati är ett problem över huvud taget.
          </note>
          <note>
            Jag frågade om jag kunde få ett enda exempel på vad Vänsterpartiet
            har föreslagit för att råda bot på detta. Ge mig bara ett enda
            exempel! Jag fick inte enda exempel över huvud taget. Där ser
            vi vad vi har att vänta oss med Socialdemokraterna, Vänsterpartiet
            och Miljöpartiet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motioner
          </note>
          <note>
            med anledning av prop. 2021/22:61 Nytt punktskattedirektiv och
            vissa andra ändringar
          </note>
          <note>
            2021/22:4341 av Gulan Avci m.fl. (L)
          </note>
          <note>
            med anledning av prop. 2021/22:64 Etisk granskning av forskning
            – en övergångsbestämmelse som avser kliniska läkemedelsprövningar
          </note>
          <note>
            2021/22:4342 av Fredrik Malm m.fl. (L)
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 december
          </note>
          <note>
            2021/22:183 Barn som utsätts för sexualbrott
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:184 Uppföljning av tillkännagivande om PCR-test
          </note>
          <note>
            av Maria Malmer Stenergard (M)
          </note>
          <note>
            till statsrådet Anders Ygeman (S)
          </note>
          <note>
            2021/22:185 Brister i vinterväghållningen
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:186 EU:s strategiska kompass
          </note>
          <note>
            av Pål Jonson (M)
          </note>
          <note>
            till utrikesminister Ann Linde (S)
          </note>
          <note>
            2021/22:187 Statssanktionerade mord och flyktingspionage
          </note>
          <note>
            av Pål Jonson (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:188 Förändrade betygskrav i svenska
          </note>
          <note>
            av Arin Karapet (M)
          </note>
          <note>
            till utbildningsminister Anna Ekström (S)
          </note>
          <note>
            2021/22:189 De svenska elpriserna
          </note>
          <note>
            av Lars Hjälmered (M)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:190 Beslut om slutförvaret
          </note>
          <note>
            av Lars Hjälmered (M)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:191 Beslut om Kallak
          </note>
          <note>
            av Lars Hjälmered (M)
          </note>
          <note>
            till näringsminister Karl-Petter Thorwaldsson (S)
          </note>
          <note>
            2021/22:192 Driftssäkerheten i elnätet
          </note>
          <note>
            av Lars Hjälmered (M)
          </note>
          <note>
            till statsrådet Khashayar Farmanbar (S)
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 10 december
          </note>
          <note>
            2021/22:541 Bristfällig mobiltäckning
          </note>
          <note>
            av Katarina Brännström (M)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:542 Brottsprovokation som en möjlig arbetsmetod för polisen
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:543 Tryggheten i rättegångar mot gängkriminella
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:544 Otillbörlig påverkan och övergrepp i rättssak
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:545 Proportionerna i det solidariska betalningsansvaret
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:546 Hotbild mot landets dricks- och avloppsvatten
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:547 Tillkännagivandens roll i vårt demokratiska system
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:548 Muddermassor
          </note>
          <note>
            av Betty Malmberg (M)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:549 Borttagande av höghastighetsjärnvägen från infrastrukturplanen
          </note>
          <note>
            av Thomas Morell (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:550 Återvinning av vindkraftverk
          </note>
          <note>
            av Cassandra Sundin (SD)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:551 Det svenska näringslivets beroende av gaspriset
          </note>
          <note>
            av Lotta Olsson (M)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:552 Diplomatisk bojkott av OS i Kina
          </note>
          <note>
            av Björn Söder (SD)
          </note>
          <note>
            till statsrådet Anders Ygeman (S)
          </note>
          <note>
            2021/22:553 Hatbrott mot och diskriminering av kristna
          </note>
          <note>
            av Björn Söder (SD)
          </note>
          <note>
            till kulturminister Jeanette Gustafsdotter (S)
          </note>
          <note>
            2021/22:554 Markretention och enskilda avlopp
          </note>
          <note>
            av Betty Malmberg (M)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:555 Effekten av farmakologisk behandling av sexualförbrytare
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:556 Narkotikaöverdoser i Sverige
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:557 Potentiella brottsverktyg inom sluten ungdomsvård
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:558 Disciplinåtgärder i Försvarsmakten
          </note>
          <note>
            av Jörgen Berglund (M)
          </note>
          <note>
            till försvarsminister Peter Hultqvist (S)
          </note>
          <note>
            2021/22:559 Implementeringen av lagstiftningen för vattenkraft
            och vattenmiljö
          </note>
          <note>
            av Rickard Nordin (C)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:560 Laddningsmöjlighet av elbil via lyktstolpar
          </note>
          <note>
            av Rickard Nordin (C)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:561 Handläggningen hos Lantmäteriet vid uppförande av
            laddstolpar
          </note>
          <note>
            av Rickard Nordin (C)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:562 Inskränkningar av skjutbanor
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:563 Renodlandet av polisens uppdrag
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:564 Polisens arbetsuppgifter
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:565 Elever i årskurs 6 som ej uppnått kunskapskraven
            i alla ämnen
          </note>
          <note>
            av Jörgen Grubb (SD)
          </note>
          <note>
            till statsrådet Lina Axelsson Kihlblom (S)
          </note>
          <note>
            2021/22:566 Effekter av stigande kostnader på insatsvaror för
            svenskt lantbruk
          </note>
          <note>
            av Daniel Bäckström (C)
          </note>
          <note>
            till statsrådet Anna-Caren Sätherberg (S)
          </note>
          <note>
            2021/22:567 Utökade befogenheter för Tullverket
          </note>
          <note>
            av Ingemar Kihlström (KD)
          </note>
          <note>
            till finansminister Mikael Damberg (S)
          </note>
          <note>
            2021/22:568 Förebyggande av missbruk bland personer med psykisk
            ohälsa
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:569 Förebyggande av ojämlik cancervård
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:570 Adekvat sjukvård för alla invånare
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:571 En välfungerande infrastruktur till Trelleborgs hamn
          </note>
          <note>
            av Anders Hansson (M)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:572 Myndighetsrutiner i samband med hedersrelaterat våld
          </note>
          <note>
            av Johan Hedin (C)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:573 Trafikverkets satsning på provocerande konst
          </note>
          <note>
            av Patrik Jönsson (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:574 SJ och inställda Mälartåg
          </note>
          <note>
            av Patrik Jönsson (SD)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:575 Stärkt skydd för ungdomar som är utsatta för hedersrelaterat
            våld och förtryck
          </note>
          <note>
            av Sofia Nilsson (C)
          </note>
          <note>
            till socialminister Lena Hallengren (S)
          </note>
          <note>
            2021/22:576 Yrkesgrupper som i sitt yrkesutövande kan komma i
            kontakt med kriminella gäng
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:577 Åtgärder för att stoppa olämpliga skolkoncerner
          </note>
          <note>
            av Markus Wiechel (SD)
          </note>
          <note>
            till utbildningsminister Anna Ekström (S)
          </note>
          <note>
            2021/22:578 Bidragsfusket hos antidemokratiska studieförbund
          </note>
          <note>
            av Marléne Lund Kopparklint (M)
          </note>
          <note>
            till kulturminister Jeanette Gustafsdotter (S)
          </note>
          <note>
            2021/22:579 Statushöjande saker inom Kriminalvården och Statens
            institutionsstyrelse
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:580 Statliga bidrag till icke-demokratiska föreningar
          </note>
          <note>
            av Marléne Lund Kopparklint (M)
          </note>
          <note>
            till kulturminister Jeanette Gustafsdotter (S)
          </note>
          <note>
            2021/22:581 Kunskapscentrum mot islamism och annan våldsbejakande
            extremism
          </note>
          <note>
            av Marléne Lund Kopparklint (M)
          </note>
          <note>
            till kulturminister Jeanette Gustafsdotter (S)
          </note>
          <note>
            2021/22:582 Bevarad integritet för matförgiftade restaurangbesökare
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:583 Lämplighetsprövning vid licensansökningar för vapen
            avsedda för jakt och sportskytte
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:584 Utbildning till ämneslärare i matematik, NO och teknik
          </note>
          <note>
            av Gudrun Brunegård (KD)
          </note>
          <note>
            till utbildningsminister Anna Ekström (S)
          </note>
          <note>
            2021/22:585 Bidragsbrott
          </note>
          <note>
            av Katarina Brännström (M)
          </note>
          <note>
            till statsrådet Ardalan Shekarabi (S)
          </note>
          <note>
            § 15 Kammaren åtskildes kl. 21.07.
          </note>
          <note>
            Sammanträdet leddes
          </note>
          <note>
            av tjänstgörande ålderspresidenten Karin Enström från dess början
            till och med § 7 anf. 23 (delvis),
          </note>
          <note>
            av förste vice talmannen därefter till och med § 8 anf. 71 (delvis),
          </note>
          <note>
            av tredje vice talmannen därefter till och med § 10 anf. 101
            (delvis),
          </note>
          <note>
            av förste vice talmannen därefter till och med § 11 anf. 129
            (delvis) och
          </note>
          <note>
            av tredje vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Meddelande om särskild debatt om de höga elpriserna i Sverige
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Ärende för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Riskskatt för kreditinstitut
          </note>
          <note>
            Skatteutskottets betänkande 2021/22:SkU11
          </note>
          <note>
            Anf. 1 MARIE GRANLUND (S)
          </note>
          <note>
            Anf. 2 NIKLAS WYKMAN (M)
          </note>
          <note>
            Anf. 3 MARIE GRANLUND (S) replik
          </note>
          <note>
            Anf. 4 NIKLAS WYKMAN (M) replik
          </note>
          <note>
            Anf. 5 MARIE GRANLUND (S) replik
          </note>
          <note>
            Anf. 6 NIKLAS WYKMAN (M) replik
          </note>
          <note>
            Anf. 7 DAVID LÅNG (SD)
          </note>
          <note>
            Anf. 8 PER ÅSLING (C)
          </note>
          <note>
            Anf. 9 TONY HADDOU (V)
          </note>
          <note>
            Anf. 10 NIKLAS WYKMAN (M) replik
          </note>
          <note>
            Anf. 11 TONY HADDOU (V) replik
          </note>
          <note>
            Anf. 12 NIKLAS WYKMAN (M) replik
          </note>
          <note>
            Anf. 13 TONY HADDOU (V) replik
          </note>
          <note>
            Anf. 14 HAMPUS HAGMAN (KD)
          </note>
          <note>
            (Beslut skulle fattas den 14 december.)
          </note>
          <note>
            § 7 Svenskt deltagande i Förenta nationernas stabiliseringsinsats
            i Mali och Fortsatt svenskt deltagande i militär insats för stärkt
            säkerhet i Mali
          </note>
          <note>
            Sammansatta utrikes- och försvarsutskottets betänkande 2021/22:UFöU1
          </note>
          <note>
            Sammansatta utrikes- och försvarsutskottets betänkande 2021/22:UFöU2
          </note>
          <note>
            Anf. 15 HANS WALLMARK (M)
          </note>
          <note>
            Anf. 16 CAROLINE NORDENGRIP (SD)
          </note>
          <note>
            Anf. 17 KERSTIN LUNDGREN (C)
          </note>
          <note>
            Anf. 18 HANNA GUNNARSSON (V)
          </note>
          <note>
            Anf. 19 MARIA NILSSON (L)
          </note>
          <note>
            Anf. 20 LARS ADAKTUSSON (KD)
          </note>
          <note>
            Anf. 21 JANINE ALM ERICSON (MP)
          </note>
          <note>
            Anf. 22 HANS WALLMARK (M) replik
          </note>
          <note>
            Anf. 23 JANINE ALM ERICSON (MP) replik
          </note>
          <note>
            Anf. 24 HANS WALLMARK (M) replik
          </note>
          <note>
            Anf. 25 JANINE ALM ERICSON (MP) replik
          </note>
          <note>
            Anf. 26 KERSTIN LUNDGREN (C) replik
          </note>
          <note>
            Anf. 27 JANINE ALM ERICSON (MP) replik
          </note>
          <note>
            Anf. 28 KERSTIN LUNDGREN (C) replik
          </note>
          <note>
            Anf. 29 JANINE ALM ERICSON (MP) replik
          </note>
          <note>
            Anf. 30 Försvarsminister PETER HULTQVIST (S)
          </note>
          <note>
            Anf. 31 LARS ADAKTUSSON (KD) replik
          </note>
          <note>
            Anf. 32 Försvarsminister PETER HULTQVIST (S) replik
          </note>
          <note>
            Anf. 33 LARS ADAKTUSSON (KD) replik
          </note>
          <note>
            Anf. 34 Försvarsminister PETER HULTQVIST (S) replik
          </note>
          <note>
            Anf. 35 HANS WALLMARK (M) replik
          </note>
          <note>
            Anf. 36 Försvarsminister PETER HULTQVIST (S) replik
          </note>
          <note>
            Anf. 37 HANS WALLMARK (M) replik
          </note>
          <note>
            Anf. 38 Försvarsminister PETER HULTQVIST (S) replik
          </note>
          <note>
            Anf. 39 KERSTIN LUNDGREN (C) replik
          </note>
          <note>
            Anf. 40 Försvarsminister PETER HULTQVIST (S) replik
          </note>
          <note>
            Anf. 41 KERSTIN LUNDGREN (C) replik
          </note>
          <note>
            Anf. 42 Försvarsminister PETER HULTQVIST (S) replik
          </note>
          <note>
            Anf. 43 MARIA NILSSON (L) replik
          </note>
          <note>
            Anf. 44 Försvarsminister PETER HULTQVIST (S) replik
          </note>
          <note>
            Anf. 45 MARIA NILSSON (L) replik
          </note>
          <note>
            Anf. 46 Försvarsminister PETER HULTQVIST (S) replik
          </note>
          <note>
            Anf. 47 HANNA GUNNARSSON (V) replik
          </note>
          <note>
            Anf. 48 Försvarsminister PETER HULTQVIST (S) replik
          </note>
          <note>
            Anf. 49 HANNA GUNNARSSON (V) replik
          </note>
          <note>
            Anf. 50 Försvarsminister PETER HULTQVIST (S) replik
          </note>
          <note>
            (Beslut skulle fattas den 14 december.)
          </note>
          <note>
            § 8 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2021/22:SfU2
          </note>
          <note>
            Anf. 51 TERESA CARVALHO (S)
          </note>
          <note>
            Anf. 52 MARTINA JOHANSSON (C)
          </note>
          <note>
            Anf. 53 IDA GABRIELSSON (V)
          </note>
          <note>
            Anf. 54 HANS EKLIND (KD) replik
          </note>
          <note>
            Anf. 55 IDA GABRIELSSON (V) replik
          </note>
          <note>
            Anf. 56 HANS EKLIND (KD) replik
          </note>
          <note>
            Anf. 57 IDA GABRIELSSON (V) replik
          </note>
          <note>
            Anf. 58 MARTINA JOHANSSON (C) replik
          </note>
          <note>
            Anf. 59 IDA GABRIELSSON (V) replik
          </note>
          <note>
            Anf. 60 MARTINA JOHANSSON (C) replik
          </note>
          <note>
            Anf. 61 IDA GABRIELSSON (V) replik
          </note>
          <note>
            Anf. 62 BARBRO WESTERHOLM (L) replik
          </note>
          <note>
            Anf. 63 IDA GABRIELSSON (V) replik
          </note>
          <note>
            Anf. 64 BARBRO WESTERHOLM (L) replik
          </note>
          <note>
            Anf. 65 IDA GABRIELSSON (V) replik
          </note>
          <note>
            Anf. 66 BARBRO WESTERHOLM (L)
          </note>
          <note>
            Anf. 67 KAROLINA SKOG (MP)
          </note>
          <note>
            Anf. 68 HANS EKLIND (KD) replik
          </note>
          <note>
            Anf. 69 KAROLINA SKOG (MP) replik
          </note>
          <note>
            Anf. 70 HANS EKLIND (KD) replik
          </note>
          <note>
            Anf. 71 KAROLINA SKOG (MP) replik
          </note>
          <note>
            Anf. 72 KATARINA BRÄNNSTRÖM (M)
          </note>
          <note>
            Anf. 73 JULIA KRONLID (SD)
          </note>
          <note>
            Anf. 74 KAROLINA SKOG (MP) replik
          </note>
          <note>
            Anf. 75 JULIA KRONLID (SD) replik
          </note>
          <note>
            Anf. 76 KAROLINA SKOG (MP) replik
          </note>
          <note>
            Anf. 77 JULIA KRONLID (SD) replik
          </note>
          <note>
            Anf. 78 HANS EKLIND (KD)
          </note>
          <note>
            (Beslut skulle fattas den 14 december.)
          </note>
          <note>
            § 9 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2021/22:SfU3
          </note>
          <note>
            Anf. 79 EMILIA TÖYRÄ (S)
          </note>
          <note>
            Anf. 80 MARTINA JOHANSSON (C)
          </note>
          <note>
            Anf. 81 BENGT ELIASSON (L)
          </note>
          <note>
            Anf. 82 ANN-SOFIE ALM (M)
          </note>
          <note>
            Anf. 83 EMILIA TÖYRÄ (S) replik
          </note>
          <note>
            Anf. 84 ANN-SOFIE ALM (M) replik
          </note>
          <note>
            Anf. 85 EMILIA TÖYRÄ (S) replik
          </note>
          <note>
            Anf. 86 ANN-SOFIE ALM (M) replik
          </note>
          <note>
            Anf. 87 JULIA KRONLID (SD)
          </note>
          <note>
            Anf. 88 EMILIA TÖYRÄ (S) replik
          </note>
          <note>
            Anf. 89 JULIA KRONLID (SD) replik
          </note>
          <note>
            Anf. 90 EMILIA TÖYRÄ (S) replik
          </note>
          <note>
            Anf. 91 JULIA KRONLID (SD) replik
          </note>
          <note>
            Anf. 92 HANS EKLIND (KD)
          </note>
          <note>
            Anf. 93 LORENA DELGADO VARAS (V)
          </note>
          <note>
            (Beslut skulle fattas den 14 december.)
          </note>
          <note>
            § 10 Kommissionens meddelande om en ny EU-skogsstrategi för 2030
          </note>
          <note>
            Miljö- och jordbruksutskottets utlåtande 2021/22:MJU8
          </note>
          <note>
            Anf. 94 ISAK FROM (S)
          </note>
          <note>
            Anf. 95 JOHN WIDEGREN (M)
          </note>
          <note>
            Anf. 96 ISAK FROM (S) replik
          </note>
          <note>
            Anf. 97 JOHN WIDEGREN (M) replik
          </note>
          <note>
            Anf. 98 ISAK FROM (S) replik
          </note>
          <note>
            Anf. 99 JOHN WIDEGREN (M) replik
          </note>
          <note>
            Anf. 100 MATS NORDBERG (SD)
          </note>
          <note>
            Anf. 101 PETER HELANDER (C)
          </note>
          <note>
            Anf. 102 KJELL-ARNE OTTOSSON (KD)
          </note>
          <note>
            Anf. 103 MARIA GARDFJELL (MP)
          </note>
          <note>
            Anf. 104 PETER HELANDER (C) replik
          </note>
          <note>
            Anf. 105 MARIA GARDFJELL (MP) replik
          </note>
          <note>
            Anf. 106 PETER HELANDER (C) replik
          </note>
          <note>
            Anf. 107 MARIA GARDFJELL (MP) replik
          </note>
          <note>
            Anf. 108 ISAK FROM (S) replik
          </note>
          <note>
            Anf. 109 MARIA GARDFJELL (MP) replik
          </note>
          <note>
            Anf. 110 ISAK FROM (S) replik
          </note>
          <note>
            Anf. 111 MARIA GARDFJELL (MP) replik
          </note>
          <note>
            Anf. 112 MATS NORDBERG (SD) replik
          </note>
          <note>
            Anf. 113 MARIA GARDFJELL (MP) replik
          </note>
          <note>
            Anf. 114 MATS NORDBERG (SD) replik
          </note>
          <note>
            Anf. 115 MARIA GARDFJELL (MP) replik
          </note>
          <note>
            Anf. 116 KJELL-ARNE OTTOSSON (KD) replik
          </note>
          <note>
            Anf. 117 MARIA GARDFJELL (MP) replik
          </note>
          <note>
            Anf. 118 KJELL-ARNE OTTOSSON (KD) replik
          </note>
          <note>
            Anf. 119 MARIA GARDFJELL (MP) replik
          </note>
          <note>
            Anf. 120 JOHN WIDEGREN (M) replik
          </note>
          <note>
            Anf. 121 MARIA GARDFJELL (MP) replik
          </note>
          <note>
            Anf. 122 JOHN WIDEGREN (M) replik
          </note>
          <note>
            Anf. 123 MARIA GARDFJELL (MP) replik
          </note>
          <note>
            (Beslut skulle fattas den 14 december.)
          </note>
          <note>
            § 11 Jämställdhet och nyanlända invandrares etablering
          </note>
          <note>
            Arbetsmarknadsutskottets betänkande 2021/22:AU1
          </note>
          <note>
            Anf. 124 PATRIK BJÖRCK (S)
          </note>
          <note>
            Anf. 125 HELENA VILHELMSSON (C)
          </note>
          <note>
            Anf. 126 CICZIE WEIDBY (V)
          </note>
          <note>
            Anf. 127 MALIN DANIELSSON (L)
          </note>
          <note>
            Anf. 128 JANINE ALM ERICSON (MP)
          </note>
          <note>
            Anf. 129 JOSEFIN MALMQVIST (M)
          </note>
          <note>
            Anf. 130 PATRIK BJÖRCK (S) replik
          </note>
          <note>
            Anf. 131 JOSEFIN MALMQVIST (M) replik
          </note>
          <note>
            Anf. 132 PATRIK BJÖRCK (S) replik
          </note>
          <note>
            Anf. 133 JOSEFIN MALMQVIST (M) replik
          </note>
          <note>
            Anf. 134 ANN-CHRISTINE FROM UTTERSTEDT (SD)
          </note>
          <note>
            Anf. 135 PATRIK BJÖRCK (S) replik
          </note>
          <note>
            Anf. 136 ANN-CHRISTINE FROM UTTERSTEDT (SD) replik
          </note>
          <note>
            Anf. 137 PATRIK BJÖRCK (S) replik
          </note>
          <note>
            Anf. 138 ANN-CHRISTINE FROM UTTERSTEDT (SD) replik
          </note>
          <note>
            Anf. 139 JANINE ALM ERICSON (MP) replik
          </note>
          <note>
            Anf. 140 ANN-CHRISTINE FROM UTTERSTEDT (SD) replik
          </note>
          <note>
            Anf. 141 JANINE ALM ERICSON (MP) replik
          </note>
          <note>
            Anf. 142 ANN-CHRISTINE FROM UTTERSTEDT (SD) replik
          </note>
          <note>
            Anf. 143 SOFIA DAMM (KD)
          </note>
          <note>
            Anf. 144 PATRIK BJÖRCK (S) replik
          </note>
          <note>
            Anf. 145 SOFIA DAMM (KD) replik
          </note>
          <note>
            Anf. 146 PATRIK BJÖRCK (S) replik
          </note>
          <note>
            Anf. 147 SOFIA DAMM (KD) replik
          </note>
          <note>
            Anf. 148 ANNA JOHANSSON (S)
          </note>
          <note>
            Anf. 149 ALIREZA AKHONDI (C)
          </note>
          <note>
            Anf. 150 ALI ESBATI (V)
          </note>
          <note>
            Anf. 151 ROGER HADDAD (L)
          </note>
          <note>
            Anf. 152 LEILA ALI-ELMI (MP)
          </note>
          <note>
            Anf. 153 MATS GREEN (M)
          </note>
          <note>
            Anf. 154 ALIREZA AKHONDI (C) replik
          </note>
          <note>
            Anf. 155 MATS GREEN (M) replik
          </note>
          <note>
            Anf. 156 ALIREZA AKHONDI (C) replik
          </note>
          <note>
            Anf. 157 MATS GREEN (M) replik
          </note>
          <note>
            Anf. 158 ANNA JOHANSSON (S) replik
          </note>
          <note>
            Anf. 159 MATS GREEN (M) replik
          </note>
          <note>
            Anf. 160 ANNA JOHANSSON (S) replik
          </note>
          <note>
            Anf. 161 MATS GREEN (M) replik
          </note>
          <note>
            Anf. 162 LEILA ALI-ELMI (MP) replik
          </note>
          <note>
            Anf. 163 MATS GREEN (M) replik
          </note>
          <note>
            Anf. 164 LEILA ALI-ELMI (MP) replik
          </note>
          <note>
            Anf. 165 MATS GREEN (M) replik
          </note>
          <note>
            Anf. 166 ALI ESBATI (V) replik
          </note>
          <note>
            Anf. 167 MATS GREEN (M) replik
          </note>
          <note>
            Anf. 168 ALI ESBATI (V) replik
          </note>
          <note>
            Anf. 169 MATS GREEN (M) replik
          </note>
          <note>
            (Beslut skulle fattas den 14 december.)
          </note>
          <note>
            § 12 Bordläggning
          </note>
          <note>
            § 13 Anmälan om interpellationer
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Kammaren åtskildes kl. 21.07.
          </note>
          <note>
            Tryck: Elanders Sverige AB, Vällingby 2022
          </note>
        </div>
      </body>
    </text>
  </TEI>
</teiCorpus>
