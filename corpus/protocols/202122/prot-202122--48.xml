<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--48</head>
          <docDate when="2021-12-17">2021-12-17</docDate>
        </div>
      </front>
      <body>
        <div>
          <note>
            § 1 Särskild debatt om händelseutvecklingen i gränsområdena mellan
            Belarus och vissa medlemsländer
          </note>
          <note>
            Anf. 1 LUDVIG ASPLING (SD):
          </note>
          <note>
            Fru talman! Minst elva personer har avlidit i gränsområdena mellan
            Polen och Belarus. Det är elva personer som aldrig borde ha varit
            där över huvud taget. Det är personer som kan ha lurats dit men
            som också kan ha varit fullt medvetna om de risker resan innebär.
          </note>
          <note>
            Bakom dödsfallen finns ett stort antal migranter som alltjämt
            är kvar i landet, enligt uppgift så många som 7 000 stycken, vissa
            under svåra humanitära förhållanden. Kombinationen av drömmen
            om EU och vetskapen om vårt svaga asylsystem, Putin–Lukasjenko-axelns
            cyniska maktspel och unionens ledares svaga respons har skapat
            den situation som vi i dag sitter i och som vi inte kan tillåta
            att f ortsätt a .
          </note>
          <note>
            Innan vi börjar vill jag särskilt tacka talmannen och gruppledarna
            för att de bifallit vår begäran om debatt och hälsa ledamöterna
            välkomna.
          </note>
          <note>
            Anf. 2 Utrikesminister ANN LINDE (S):
          </note>
          <note>
            Fru talman! Jag vill inleda denna debatt med att understryka
            att Belarus agerande mot sina grannländer och mot människor som
            förletts att tro att Belarus erbjuder en enkel väg till EU är
            fullständigt oacceptabelt. I grund och botten rör det sig om en
            hybridattack vars strategiska syfte är att splittra och utpressa
            EU.
          </note>
          <note>
            Jag vill understryka att situationen vid gränsen inte på något
            sätt fått oss att glömma bort den accelererande repressionen mot
            folket i Belarus, angreppen mot civilsamhällets organisationer,
            tillslagen mot oberoende medier och de över 900 politiska fångarna.
            Situationen är mycket allvarlig.
          </note>
          <note>
            Regimens försök att använda migration som påtryckningsmedel har
            visat sig vara en totalt misslyckad strategi. Om regimen trodde
            att EU skulle backa i fråga om krav på demokrati och mänskliga
            rättigheter i Belarus eller backa i fråga om våra sanktioner har
            vi gemensamt visat att så inte är fallet. Tvärtom står EU mer
            enat i sin Belaruspolitik än någonsin. Detta visar inte minst
            det uttalande från Europeiska rådet som antogs i går.
          </note>
          <note>
            Fru talman! En lång rad åtgärder har vidtagits inom EU för att
            hantera situationen vid gränsen och för att i solidaritet hjälpa
            både drabbade medlemsstater och drabbade individer. Sådana åtgärder
            har initierats av oss utrikesministrar, av inrikes- och migrationsministrarna,
            av Europeiska utrikestjänsten och av EU-kommissionen.
          </note>
          <note>
            FAC beslutade i november om ett nytt sanktionskriterium som innebär
            att EU nu kan använda restriktiva åtgärder mot individer och enheter
            som organiserar eller bidrar till Lukasjenkoregimens verksamhet
            för att underlätta olaglig passage av EU:s yttre gränser.
          </note>
          <note>
            Den 2 december fattades beslut om att lista ytterligare personer,
            företag och myndigheter. Det handlar om flygbolag men även om
            resebyråer, hotell, en särskild belarusisk gränsbevakningsenhet
            och flera ansvariga individer. För dem som sätts upp på listan
            innebär sanktionerna reseförbud som hindrar dem från att resa
            in i eller transitera genom EU men även frysning av tillgångar
            inom EU. Dessutom är det förbjudet för medborgare och företag
            från EU att göra finansiering tillgänglig för dem som står på
            listan.
          </note>
          <note>
            Sanktionerna utgör en tydlig markering mot den belarusiska regimen
            och verkar avskräckande. Jag välkomnar den dialog som EEAS och
            kommissionen har haft med ursprungs- och transitländer så att
            dessa kan bidra till att motverka att fler tar sig till Belarus
            med falska förhoppningar om att ta sig in i EU. Jag tog själv
            upp detta när jag besökte Bagdad och Erbil nyligen. Som OSSE-ordförande
            har jag följt detta läge noga och har talat med bland andra chefen
            för UNHCR.
          </note>
          <note>
            EU har avsatt 700 000 euro för humanitära insatser på den belarusiska
            sidan av gränsen. Belarusiska Röda Korset, UNHCR och IOM finns
            på plats. Det är mycket viktigt att humanitära insatser når dem
            som behöver dem.
          </note>
          <note>
            Fru talman! Lukasjenko har hänsynslöst försökt använda människor
            för att sätta press på EU. Det har inte fungerat. Nu måste vi
            fortsätta att tillhandahålla humanitärt stöd för migranterna och
            stödja frivilligt återvändande. Om de berörda länderna begär det
            är svenska myndigheter beredda att bedöma om de kan bidra med
            ytterligare resurser som de har till sitt förfogande.
          </note>
          <note>
            Anf. 3 HANS WALLMARK (M):
          </note>
          <note>
            Fru talman! Det är en hybridattack på EU. Endast så kan händelserna
            på gränsen mellan Belarus och Polen beskrivas. Med hjälp av falska
            löften lockas människor från andra länder och kontinenter till
            Belarus. De före ­ speglas möjligheten att söka asyl och nå EU.
            Det är människohandel.
          </note>
          <note>
            Syftet är flerfaldigt. Det handlar om att försöka destabilisera
            och pressa EU och sprida osäkerhet, och det finns en vilja att
            åstadkomma splittring. I kläm hamnar de tusentals människor som
            i praktiken lurats av Belarus att söka sig till gränsen mot Polen.
          </note>
          <note>
            Listan på Lukasjenkos övergrepp kan göras lång: ett förfuskat
            presi ­ dentval, KGB som slår hårt och oresonligt mot oppositionella
            och medier, en statssanktionerad flygkapning för att fånga in
            journalisten Roman Pro ­ tasevitj, människor som döms till fängelse
            på oriktiga grunder och poli ­ tiska fångar vars antal kan räknas
            till runt 1 000. Därför finns det anledning till klarspråk i dagens
            debatt: Det som genomförs är en cynisk hybrid ­ attack. Och den
            som utför den är en pariaregim.
          </note>
          <note>
            Handlingarna måste få konsekvenser som hårdare och kännbarare
            sanktioner mot Belarus och Lukasjenko samt kretsen kring honom.
            EU:s fulla stöd ska ges till Polen och andra länder som utsätts
            för detta agerande från Belarus. Det som Polen behöver hjälp med
            och som det uttrycks önskemål om när det gäller den konkreta situationen
            ska EU bistå med, inklusive att försöka få över nödhjälp till
            strandsatta i Belarus.
          </note>
          <note>
            Fru talman! Det finns anledning att bredda bilden. Det händer
            inte saker bara vid gränsen mellan Belarus och Polen utan även
            vid Rysslands gräns mot Ukraina. Det är oroväckande truppsammandragningar
            av ett land som redan illegalt annekterat Krim och som sedan 2014
            bedriver krig i östra Ukraina.
          </note>
          <note>
            Lukasjenko ska axla det fulla ansvaret för sina handlingar. Dem
            kan inte Putin i Kreml lastas för, men det finns all anledning
            att se den växelverkan som de båda herrarna ägnar sig åt. Därför
            finns det anledning för Sverige att inom EU ställa sig på den
            sida som med tydlighet och kraft beskriver konsekvenserna av ett
            angrepp mot Ukraina men också redan nu markerar behovet av en
            tydlig sanktionsregim.
          </note>
          <note>
            Man får också gärna – och nu riktar jag mig till Centerns Kerstin
            Lundgren – se till att EU:s egen Magnitskijlagstiftning breddas
            och byggs ut för att kunna tillämpas även i fråga om grov korruption
            och omfattande penningtvätt. Det finns nämligen en viktig punkt
            som förenar Lukasjenko och Putin: Deras regimer utför ett omfattande
            snattande av de egna folkens tillgångar. Det finns ett ord för
            detta: kleptokratier. Det är skamligt, men det gör oss kritiker
            av rådande regimer till det belarusiska och det ry ska folkets
            riktiga vänner.
          </note>
          <note>
            Anf. 4 LUDVIG ASPLING (SD):
          </note>
          <note>
            Fru talman! Så länge unionen har skurkstater i sitt närområde
            är den situation som har uppkommit egentligen inget mer än en
            logisk konsekvens av våra egna migrationspolitiska beslut.
          </note>
          <note>
            Den belarusiska regimen för ett hybridkrig mot EU med migranter
            som vapen. Men, fru talman, migranter i sig är inget hot mot unionen.
            Hotet mot unionen kommer inifrån unionen själv i form av politiker
            som är aningslösa eller som med avsikt vill göra EU svagt och
            som vill öppna upp unionen för en migrationslagstiftning som tillåter
            volymer som vi aldrig någonsin kommer att kunna hantera, vilket
            i sin tur öppnar upp för den typ av utpressning som vi ser i dag.
          </note>
          <note>
            Hotet mot EU finns också i Bryssel i form av en kommissionär
            som är synnerligen ointresserad och som yrvaket har påstått att
            migrationsutpressning skulle vara någonting nytt, medan alla som
            har följt denna fråga under längre tid vet att detta har pågått
            i minst ett decennium med olika länder som spelare.
          </note>
          <note>
            De motmedel som förespråkas av dels Ann Linde, dels Europeiska
            uni ­ onen är i och för sig välkomna men framstår som för små
            och alldeles för kortsiktiga i sitt tänk.
          </note>
          <note>
            Sanktioner mot företag som transporterar migranter är i och för
            sig välkomna, men vi kommer aldrig att kunna stoppa migrationsströmmarna
            på lång sikt på det sättet. EU kommer sannolikt aldrig att kunna
            stoppa flygningar mellan Istanbul, som är Mellanösterns nav, och
            städer som till exempel Smolensk, varifrån man kan ta en nattbuss
            till Minsk för 20 euro. Och även om den flygrutten skulle stoppas
            finns det ett stort antal ytterligare flygrutter som fortfarande
            är öppna.
          </note>
          <note>
            Fru talman! Det finns endast ett sätt att hantera denna fråga
            på längre sikt, och det är att ta tag i de incitament som unionen
            sätter upp.
          </note>
          <note>
            Det som EU och den svenska regeringen gör i praktiken är att
            man håller ett uppehållstillstånd över dessa migranters huvuden
            och säger: Vi vill egentligen inte ha er här. Men om ni tömmer
            era bankkonton, och ger er ut på en livsfarlig resa över Medelhavet
            eller genom Belarus och tar er förbi en mur av beväpnade polska
            gränsvakter kanske ni får stanna.
          </note>
          <note>
            Vissa lyckas, men de flesta lyckas inte. Och många omkommer på
            vägen. Asylsystemet som det fungerar i dag är groteskt ur en moralisk
            synvinkel. Men det underminerar dessutom unionens stabilitet och
            vår diplomatiska trovärdighet.
          </note>
          <note>
            Den fråga som jag framför allt skulle vilja ha besvarad här i
            dag är varför någon över huvud taget vill stå fast vid ett system
            som får så absurda konsekvenser för alla inblandade.
          </note>
          <note>
            Anf. 5 KERSTIN LUNDGREN (C):
          </note>
          <note>
            Fru talman! Lukasjenko har sedan han kom till makten 1994 lärt
            sig spela med EU och med Putin. Men valet 2020 innebar en vändpunkt.
            Lukasjenko stal valet. Trots att oppositionen fängslats före valet
            och att valet inte var rättvist var det hans väg.
          </note>
          <note>
            När medborgarna protesterade tillgreps förtryck, tortyr och fängslande.
            Och kom ihåg att långt många fler har flytt från Lukasjenkos tortyr,
            förföljelse och förtryck än de som nu finns vid gränsen mot Polen.
          </note>
          <note>
            Lukasjenko orkestrerade en statlig flygplanskapning av ett civilt
            flygplan. Cyniskt spel med människoliv är ett kännetecken för
            hans illegitima regim. Egna medborgare likaväl som andra länders
            medborgare är bara brickor i spelet. Vi ser det nu på gränsen
            mot Polen dit Lukasjenko medvetet lockat människor på felaktiga
            grunder, vilket har sagts tidigare. Det är en krigsmetod som inte
            täcks av krigets lagar och av folkrätten. Men det är någonting
            som uppenbart händer.
          </note>
          <note>
            Människosmuggling görs statsorkestrerat som en hybridattack.
            Och det görs med Putins och Kremls goda minne. Vi har sett liknande
            försök mot Norge, mot Finland, mot Lettland, mot Litauen och nu
            mot Polen och mot Ukraina.
          </note>
          <note>
            Fru talman! Detta är hybridattacker som måste få ett stopp med
            tydlighet från EU:s sida och med tydlighet från medlemsländernas
            sida. Och jag har tidigare sagt att vi behöver vara mer träffsäkra
            i sanktionspolitiken. Precis som Hans Wallmark antydde driver
            vi kravet på att sanktionerna också måste omfatta och följa pengarna
            för att bli träffsäkra. Penningtvätt och det blodomlopp som göder
            systemet måste hanteras. Det är viktigt att vi kompletterar Magnitskijsanktionerna
            med systematisk penningtvätt och korruption som måste få ett slut.
          </note>
          <note>
            Fru talman! Jag vill också understryka vikten av att vi står
            upp för asylrätten. Detta handlar inte om att asylrätten ifrågasätts.
          </note>
          <note>
            Anf. 6 HÅKAN SVENNELING (V):
          </note>
          <note>
            Fru talman! Mitt Europa bygger inga murar. Vi hjälps åt.
          </note>
          <note>
            Detta sa Stefan Löfven i ett tal i Stockholm hösten 2015.
          </note>
          <note>
            Men i dag kan vi se hur EU i praktiken har byggt murar över hela
            kontinenten. Vi kan se hur högernationalistiska krafter har fått
            hela EU att stänga sina gränser för människor på flykt. Vi kan
            se hur det i praktiken blivit omöjligt att på legitima och lagliga
            vägar komma till Europa, även om man är skyddsbehövande.
          </note>
          <note>
            EU har kontrakterat ut gränserna till ett antal grannländer genom
            att öppna plånboken och samtidigt titta bort. Det handlar om länder
            som Turkiet, Marocko och Libyen.
          </note>
          <note>
            Det är i detta läge som Lukasjenkos regim i Belarus kliver in.
            Spelboken ligger redan uppslagen framför dem. För det är inget
            som skrämmer europeiska politiker så mycket i dag som migranter.
            De ses som avhumaniserade människor utan rättigheter.
          </note>
          <note>
            Just nu är det nollgradigt och mulet i gränstrakterna mellan
            Belarus och Polen, i de skogiga träskområden som genom århundranden
            gjort det svårt för det ryska imperiet att tränga allt djupare
            in i Europa under krig. Här har nu tusentals människor fastnat
            som brickor i ett cyniskt spel mellan en vidrig belarusisk diktator
            och hårdföra polska politiker. Bakom dem står EU respektive Ryssland.
          </note>
          <note>
            När vi i riksdagen träffade hjälparbetaren Lotta berättade hon
            om hur hon mötte nedkylda, misshandlade och rädda människor som
            flytt hot och krigshärdar i hopp om ett bättre liv. Enligt internationell
            rätt har de rätt att få sina asylskäl prövade i Polen och i EU.
            Men i stället utsätts de för så kallade pushbacks av gränspoliser
            och skickas tillbaka till diktaturens Belarus där de misshandlas
            och blir anfallna på nytt av de belarusiska gränsvakterna.
          </note>
          <note>
            Nu har läget lugnat sig något vid gränsen. Men grundproblemet
            att det saknas lagliga vägar att söka asyl i Europa kvarstår.
            Det är bara en tidsfråga innan dessa problem kan dyka upp på nytt.
          </note>
          <note>
            Vänsterpartiet varnade redan vid EU-omröstningen 1994 för att
            det skulle byggas ett Fort Europa. Och vi kan nu, 2021, konstatera
            att vi tyvärr fick rätt.
          </note>
          <note>
            Anf. 7 LARS ADAKTUSSON (KD):
          </note>
          <note>
            Fru talman! Debatten i dag äger rum i en situation av ökad spänning
            i Sveriges direkta närområde. Från Stockholm till Belarus huvudstad
            Minsk tar det med flyg en och en halv timme. Avståndet är kortare
            än till EU:s institutioner i Bryssel.
          </note>
          <note>
            Det är dystert att behöva konstatera, men relationerna just nu
            mellan EU och den politiska ledningen i Belarus blir allt sämre.
            Nödvändiga och relevanta sanktioner efter det riggade presidentvalet
            och fängslandet av tusentals oskyldiga demonstranter har följts
            av provokationer. Belarus EU-ambassadör har kallats hem, och samarbetet
            med det östliga partnerskapet har avbrutits.
          </note>
          <note>
            Den cyniskt iscensatta krisen nära Polen och Litauen har förvärrat
            situationen ytterligare. Vid Polens östra gräns samövar ryskt
            och belarusiskt stridsflyg, och från Minsk kommer hot om att strypa
            flödet av naturgas till Europa. Mot den här bakgrunden är det
            inte märkligt att Polen höjer beredskapen och kräver utökade sanktioner
            mot Belarus. Det är heller inte märkligt att gränsbevakningsbyrån
            Frontex stärks för att effektivare kunna samverka vid EU:s gräns
            i Polen och Litauen.
          </note>
          <note>
            Desto mer märkligt är det, fru talman, när upphovet till händelseförloppet
            beskrivs som en migrationskris för vilken EU på något sätt skulle
            ha ett ansvar. Det är sant att tusentals migranter från främst
            Mellanöstern har befunnit och befinner sig i det här området,
            transporterade dit av bela ­ rusiska och ryska mellanhänder. Det
            har inte gjorts för att erbjuda dem en fristad utan för att skamlöst
            utnyttja enskilda människors utsatthet i poli ­ tiskt syfte. Det
            är en hybridkrigföring riktad mot EU och dess medlemsstater.
          </note>
          <note>
            Fru talman! Agerar vi inte med kraft mot den gangsterapproach
            som präglar Belarus diktator undergrävs tilltron till det europeiska
            samarbetet. Ser vi inte den direkta kopplingen mellan unionsbröderna
            i Minsk och Moskva kommer situationen att förvärras ytterligare.
            Vladimir Putin döljer inte vad det är han är ute efter: Han vill
            försvaga EU och Nato, han tänker sätta stopp för att fler länder
            ansluter sig till samarbetet och han ämnar fullfölja sitt ryska
            imperiebygge, där Belarus och Ukraina är bärande delar. Det är
            detta som nu pågår i vårt närområde, fru talman.
          </note>
          <note>
            Anf. 8 MARIA NILSSON (L):
          </note>
          <note>
            Fru talman! Situationen vid gränsen mellan Belarus och Polen
            och vid gränsen mellan Belarus och Litauen är iscensatt av en
            illegal president som ser marken skaka under fötterna. EU:s svar
            måste vara att öka trycket på regimen och visa ett enat EU som
            inte dukar under för pressen från den regim i Minsk som hänsynslöst
            utnyttjar människors önskan om ett bättre liv i Europa.
          </note>
          <note>
            Repressionerna ökar ständigt i Belarus. I veckan skrev Aleksandr
            Lukasjenko under en lag som gör det straffbart att uppmana till
            sanktioner mot den belarusiska staten, dess medborgare eller dess
            företag. Politiska fångar ökar ständigt i antal, och det civila
            samhället har inga som helst möjligheter att verka öppet.
          </note>
          <note>
            När den här debatten begärdes flög regimen in 50 plan i veckan
            från Libanon, Syrien och Irak. Man gav människor ett löfte om
            att de skulle kunna ta sig över gränsen till Polen och vidare
            in i EU. Även om trycket mot gränsen har avtagit något fortsätter
            migranter att försöka korsa gränsen, natt efter natt . Tusentals
            människor är också kvar i ett limbo i ett skogsområde.
          </note>
          <note>
            Minsk vill inte har de här migranterna. Minsk är inte intresserade
            av om dessa människor fryser ihjäl i skogen eller inte får tillgång
            till mediciner. I Sovjetunionen var ett människoliv ingenting
            värt, och den tanken har tragiskt nog förts över till ledarna
            i Ryssland och Belarus. Exemplen på detta är många: husbombningar
            i Moskva, nedskjutningen av det malaysiska planet MH17 och så
            vidare. Systemen i dessa regimer skapar cyniska ledare som i sin
            tur utför cyniska handlingar.
          </note>
          <note>
            För Belarus är syftet att tvinga EU att backa om de sanktionspaket
            som unionen hittills har kommit överens om. För Ryssland är det
            ultimata syftet att splittra EU. Ett EU som håller ihop är ett
            hot mot ryska intressen, medan ett EU som sakta fräts sönder av
            intern osämja är en rysk seger.
          </note>
          <note>
            Fru talman! Detta ska vi inte ge vare sig Aleksandr Lukasjenko
            eller Vladimir Putin. Vi ska stå enade i vårt motstånd mot dessa
            regimer.
          </note>
          <note>
            Anf. 9 CAMILLA HANSÉN (MP):
          </note>
          <note>
            Fru talman! I Miljöpartiet följer vi inte bara utvecklingen vid
            gränsen mellan Belarus och Polen utan även den skrämmande utveckling
            vi ser i Belarus. Den har pågått länge och bara fortsätter. Där
            finns en illegitim regim som förtrycker sin befolkning, och inte
            bara sin befolkning utan alla den lyckas snärja i sitt nät – alla
            som kommer i regimens väg.
          </note>
          <note>
            Sverigedemokraterna nämnde i sin debattbegäran det breda spektrum
            av frågor som detta handlar om. Det är lätt att prata om många
            abstrakta frågor, om regler och lagar samt om vad som är möjligt
            och inte. Men några talare har också pratat om de människor som
            i ena stunden finns på den polska sidan – alltså på vår sida gränsen,
            inom EU – och i andra stunden i Belarus. De knuffas fram och tillbaka
            med grovt våld.
          </note>
          <note>
            Det finns ett sätt att vrida detta vapen ur Lukasjenkos händer,
            och det är att stå upp för den asylrätt som finns. Man har rätt
            att söka asyl. Inom EU har vi ett sätt att bedöma om människor
            är berättigade till det skydd asyl ger eller inte, och då får
            det gälla. Det vi ser nu är inte värdigt. Det handlar nämligen
            om människor. De må vara ditlurade, även om en del antyder att
            de mycket väl vet att detta inte är möjligt men att de kommer
            ändå. Men jag har ändå ganska stor respekt för de val som människor
            som lever i fruktansvärda situationer tvingas göra.
          </note>
          <note>
            Jag vill att Sverige ska vara den röst inom EU som står upp för
            våra humanitära ideal och som värnar asylrätten. Det är en stolt
            tradition vi har, och jag blir otroligt oroad när jag ser att
            det verkar tvekas gällande detta. Man skulle kunna säga att dessa
            människor borde söka asyl i Belarus, dit de frivilligt har åkt.
            Men det är ju inte riktigt rimligt att tycka att det är någonting
            de kan göra; dessa människor misshandlas, och som har påpekats
            tidigare är regimen sådan att människor flyr från den eftersom
            det är fruktansvärt att leva där.
          </note>
          <note>
            Vi behöver stå upp för att asylsökande migranter, oavsett skäl,
            har rätt att behandlas värdigt och ges ett gott mottagande enligt
            EU:s mottagandedirektiv – som faktiskt är bindande för alla medlemsstater.
          </note>
          <note>
            Anf. 10 Utrikesminister ANN LINDE (S):
          </note>
          <note>
            Fru talman! Det är självklart att EU måste handla gemensamt och
            samordnat för att bemöta Belarus agerande.
          </note>
          <note>
            Vi ser ett fortsatt tryck mot EU:s gräns, och försöken att i
            större och mindre grupper forcera den polska och den litauiska
            gränsen sker fortsatt. Antalet migranter som anländer till Belarus
            har dock minskat, och återvän ­ dandeflygen fortsätter, om än
            i långsam takt. Nästan 4 000 personer har hittills återvänt till
            sin a hemländer. Återvändande migranter vittnar i inter ­ nationella
            medier om att de har utsatts för våld och förnedrande behandling
            av de belarusiska gränssoldaterna och hindrats från att återvända
            från gränsområdet till Minsk.
          </note>
          <note>
            EU ger genom sin asylmyndighet EASO operativt stöd till den litauiska
            migrationsmyndigheten i form av personalresurser för registrering
            och intervjuer av asylsökande samt stöd i mottagningscenter. Ett
            liknande operativt stöd till Lettland ges främst i form av tolktjänster
            och tekniskt intervjustöd.
          </note>
          <note>
            EU har bidragit med stöd till länder genom EU:s civilskyddsmekanism
            via Frontex, EASO och Europol.
          </note>
          <note>
            Även svenska myndigheter bidrar till EU:s stöd till de berörda
            medlemsstaterna. Till exempel bidrar Sverige med personal från
            Polismyndigheten till Frontex i Litauen. Myndigheten för samhällsskydd
            och beredskap har skickat tält, sängar och annan utrustning.
          </note>
          <note>
            Det är viktigt med transparens och att hjälporganisationer, UNHCR
            och IOM, liksom medier, får tillträde till gränsområdet. Sverige
            har vid flera tillfällen varit i kontakt med UNHCR.
          </note>
          <note>
            Jag tog vid mitt besök i Moskva upp situationen med utrikesminister
            Lavrov och uppmanade Ryssland att använda sitt inflytande för
            att komma till rätta med situationen. Vi har dessvärre inte sett
            att Moskva har tagit några steg i den riktningen.
          </note>
          <note>
            Under OSSE:s ministermöte i Stockholm hade jag tillfälle att
            tala direkt med Belarus utrikesminister Makej om situationen.
            Jag uttryckte Sveriges starka kritik både mot hur Belarus använder
            människor för att påverka EU och mot den allt kraftigare repressionen
            mot folket i Belarus.
          </note>
          <note>
            Min resa till Irak i november var ett värdefullt tillfälle att
            höra irakiernas syn på situationen. Irakier utgör ju den största
            gruppen som befinner sig i Belarus på väg mot EU.
          </note>
          <note>
            Det är uppenbart att det behövs åtgärder på en rad områden. Situatio
            ­ nen vid gränsen mot Belarus togs upp på FAC i måndags. Europeiska
            rådets slutsatser från i går visar hur prioriterad frågan är för
            hela EU.
          </note>
          <note>
            Vi måste skydda vår gräns samtidigt som vi måste värna migranternas
            och flyktingarnas rättigheter.
          </note>
          <note>
            Anf. 11 HANS WALLMARK (M) replik:
          </note>
          <note>
            Fru talman! Jag tycker att utrikesministern i båda sina inlägg
            på det hela taget uttryckte det väl. Jag delar också de flesta
            av hennes synpunkter, fru talman, inte minst därför att hon underströk
            att detta är en hybridattack. Detta är det centrala. Därför skulle
            jag vilja fråga utrikesministern hur hon ser på att det tidigare
            regeringspartiet Miljöpartiet har betonat att detta är en asylfråga
            och inte en hybridattack.
          </note>
          <note>
            Fru talman! Det är ju en lustiger dans som Lukasjenko och Putin
            ägnar sig åt. Man får nog säga att Putin är opportunist i förhållande
            till medel, men han är väldigt tydlig om sina mål. Han vill upprätta
            ett Ryssland med intressesfärer, intressezoner och buffertar.
            Där finns Belarus, Ukraina och Georgien. Vi ser nu truppsammandragningarna
            vid Ukrainas gräns.
          </note>
          <note>
            Ser utrikesministern en koppling mellan hybridattacken mot Europa
            som Belarus ägnar sig åt och truppsammandragningarna som Ryssland
            ägnar sig åt vid Ukrainas gräns?
          </note>
          <note>
            Anf. 12 Utrikesminister ANN LINDE (S) replik:
          </note>
          <note>
            Fru talman! När det gäller vad MP tycker eller inte tycker får
            de svara för det själva, men när MP satt i regeringen uttryckte
            vi på samma sätt att detta är en hybridattack. Jag noterade också
            att man i Europeiska rådets uttalande i går var tydlig och använde
            begreppet hybridattack.
          </note>
          <note>
            När det gäller Rysslands roll har vi inte sett några tecken på
            att Moskva försöker att utnyttja sitt inflytande för att förmå
            Minsk att avbryta sina försök. Vi kan inte heller se några tecken
            på att detta är initierat av Moskva. Däremot är det helt uppenbart
            att migrationskrisen har diskuterats mellan Ryssland och Belarus
            och har kommunicerats via offentliga kanaler.
          </note>
          <note>
            Oavsett vilket är det här utnyttjandet av människor för att sätta
            press på EU helt oacceptabelt. Ryssland har heller inte gjort
            någonting för att säga att man tycker att situationen är förfärlig.
          </note>
          <note>
            Anf. 13 HANS WALLMARK (M) replik:
          </note>
          <note>
            Fru talman! Jag tror att det är viktigt att man klargör att den
            hybridattack som Lukasjenko och Belarus nu utför mot Europa är
            Lukasjenkos och pariaregimens ansvar.
          </note>
          <note>
            Däremot kan man ju inte undgå att se att Putin och Kremlregimen
            utnyttjar de möjligheter som detta innebär. Jag tror därför att
            det är klokt att utrikesministern med kollegor i Europa håller
            ögonen i flera riktningar samtidigt. De oroligheter och den press
            mot Europa och EU som Lukasjenko ägnar sig åt kan nyttjas för
            Putins egna syften kopplat till just det vi ser, det vill säga
            det mycket oroväckande mullret vid gränsen till Ukraina. Detta
            är dessutom ett Ukraina som redan har attackerats med en illegal
            annektering av Krim och krig från rysk sida sedan 2014.
          </note>
          <note>
            Anf. 14 Utrikesminister ANN LINDE (S) replik:
          </note>
          <note>
            Fru talman! Detta är ju två kriser som är väldigt allvarliga
            och som tas på största allvar.
          </note>
          <note>
            Jag vill understryka än en gång – flera talare har redan gjort
            det – att vi inte får glömma att ha ögonen på det som händer i
            Belarus. Vi får inte bara titta på migrantkrisen, för det är faktiskt
            otroligt hemskt med över 900 politiska flyktingar, tortyr och
            så vidare.
          </note>
          <note>
            Vi måste också ha ögonen på det som händer vid gränsen till Ukraina.
          </note>
          <note>
            Såväl OSSE:s ministermöte som Europeiska rådet och EU:s utrikesministrar
            har dessa två händelser i absolut centrum för diskussionen. En
            femte sanktionsrunda har införts och sanktionsregimen utökats.
            EU har också helt enigt sagt att det kommer att vidtas massiva
            motåtgärder i form av sanktioner om det kommer någon ytterligare
            aggression från Ryssland mot Ukraina.
          </note>
          <note>
            Anf. 15 LUDVIG ASPLING (SD) replik:
          </note>
          <note>
            Fru talman! I EU-nämnden i onsdags hävdade statsministern att
            EU-länderna måste ta emot asylsökande som reser genom säkra länder
            på väg till EU på grund av vad hon kallar internationella konventioner.
            Jag utgår från att hon syftar på konventionen om flyktingars rättsliga
            ställning. Huvudregeln i denna är att man inte får skicka tillbaka
            flyktingar till länder där de riskerar att utsättas för skyddsgrundande
            behandling eller att fara illa. Det finns dock inget som helst
            stöd för att till exempel Polen skulle tvingas att ta emot migranter
            från Belarus så länge som migranterna kan söka asyl i Belarus
            eller helt enkelt åka hem, vilket vi vet att de kan.
          </note>
          <note>
            Jag vill därför fråga utrikesministern: Vilken artikel i denna
            flyktingkonvention tolkar regeringen som en skyldighet för EU-länderna
            att släppa in migranter i det här fallet? Jag har en gång i tiden
            skrivit en uppsats om den här konventionen på förvaltningsrätten,
            så jag är ganska väl förtrogen med den. Jag vill hävda att någon
            sådan skyldighet inte existerar.
          </note>
          <note>
            Anf. 16 Utrikesminister ANN LINDE (S) replik:
          </note>
          <note>
            Fru talman! Den 14 oktober 2021 trädde lagändringar i kraft som
            gör det möjligt för polska myndigheter att avvisa migranter direkt
            vid gränsen även om de söker asyl. Enligt lagändringarna får en
            asylansökan avvisas utan prövning om den lämnats in av en person
            som passerat gränsen irreguljärt och om personen i fråga har kommit
            direkt från ett land där denna inte riskerar förföljelse, inte
            har presenterat trovärdiga orsaker till den olagliga inresan och
            inte har sökt asyl omedelbart efter att ha passerat gränsen.
          </note>
          <note>
            Enligt motiveringen till förslaget syftar ändringarna till att
            underlätta handläggning av ärenden som rör otillåten gränspassage
            och till att säkerställa säkerheten och skyddet av den allmänna
            ordningen med anledning av massiv inströmning av migranter till
            Europa, av vilka många är radikal ­ iserade representanter för
            många kulturer och religioner eller till och med extremister.
          </note>
          <note>
            Motiveringen hänvisar också till att asylsystemet missbrukas
            av ekonomiska migranter.
          </note>
          <note>
            Anf. 17 LUDVIG ASPLING (SD) replik:
          </note>
          <note>
            Fru talman! Jag känner till denna regeländring. Det var precis
            den typen av regelförändringar som vi diskuterade i EU-nämnden.
            Statsminis ­ tern hävdade då att den här typen av regeländringar
            skulle kräva att vi bryter mot internationella konventioner.
          </note>
          <note>
            Min fråga till utrikesministern är: Vad är det statsministern
            syftar på?
          </note>
          <note>
            Här har vi två statsråd i Sveriges regering som säger två diametralt
            motsatta saker. Statsministern säger att vi måste ta emot asylsökande
            som reser genom säkra länder på väg in i EU, till exempel mellan
            Belarus och Polen, medan utrikesministern hävdar att denna regeländring
            är fullt laglig.
          </note>
          <note>
            Detta är ju något märkligt. Hur påverkar det Sveriges trovärdighet
            i dessa frågor att statsministern och utrikesministern inte är
            överens om vad regelverket egentligen säger?
          </note>
          <note>
            Anf. 18 Utrikesminister ANN LINDE (S) replik:
          </note>
          <note>
            Fru talman! EU:s medlemsstater har både en rättighet och en skyldighet
            att upprätthålla kontrollen över sina egna gränser och den gräns
            som utgör EU:s gemensamma. Som EU-medlemsstat förutsätts Polen
            agera i enlighet med folkrätten, inklusive mänskliga rättigheter,
            och den gemensamma EU-lagstiftningen.
          </note>
          <note>
            Internationell flyktingrätt och de mänskliga rättigheterna ska
            värnas, men Polens rätt att skydda sin och EU:s gräns mot personer
            som försöker korsa den irreguljärt eller med hjälp av våld måste
            också respekteras.
          </note>
          <note>
            Sverige är inte på plats vid den polska gränsen och har inte
            möjlighet att bedöma det polska agerandet men följer såklart noga
            rapporteringen. Det är primärt EU-kommissionen som ska se till
            att medlemsländerna följer EU-rätten. Inte heller kommissionen
            har i nuläget kunnat vara på plats och bedöma agerandet närmare
            men granskar nu lagändringarna som nyligen trädde i kraft i Polen.
          </note>
          <note>
            Det är viktigt att mänskliga rättigheter i alla lägen respekteras.
          </note>
          <note>
            Anf. 19 KERSTIN LUNDGREN (C) replik:
          </note>
          <note>
            Fru talman! Jag utgår från att utrikesministern bedömer att Lukasjenko
            är illegitim, och om Lukasjenko är illegitim måste också utrikesministern
            Makej, som utrikesminister Linde talade om, vara illegitim. Det
            är viktigt att vara tydlig i den delen, för Makej deltog i OSSE:s
            möte i Stockholm på Arlanda. Det är oerhört viktigt att Sverige
            är tydligt med att det är en illegitim företrädare för en illegitim
            regim.
          </note>
          <note>
            Sedan blir jag lite nyfiken, fru talman, när jag hör utrikesministern
            tala om att det inte är ett tecken på det ena eller det andra
            att Ryssland inte gör det ena eller det andra. Är inte detta kännetecknet
            just för hybridkrig? Är det inte Putins språk att inte känna till
            och inte göra vare sig det ena eller det andra synligt?
          </note>
          <note>
            Anf. 20 Utrikesminister ANN LINDE (S) replik:
          </note>
          <note>
            Fru talman! Jag vill först säga att Sverige inte erkänner regeringar
            eller regimer. Vi erkänner stater.
          </note>
          <note>
            Det är väldigt viktigt att kunna ha kontakt också med utrikesministern
            i Belarus och för den delen också med andra.
          </note>
          <note>
            Vi har oppositionens helt tydliga uppdrag att försöka få till
            en dialog mellan regimen och oppositionen. Detta bekräftades senast
            när tolv av EU:s utrikesministrar träffade tio av ledarna för
            Belarus opposition. Tyvärr har regimen, trots våra försök att
            trycka på, varit helt avvisande till detta.
          </note>
          <note>
            Syftet är att försöka få till stånd en väg ut ur situationen,
            så att man kan få fria och rättvisa val i Belarus där det belarusiska
            folket kan välja sina egna ledare.
          </note>
          <note>
            Anf. 21 KERSTIN LUNDGREN (C) replik:
          </note>
          <note>
            Fru talman! Jag hörde inte något svar. Är Lukasjenko, enligt
            utrikesministern, illegitim – ja eller nej?
          </note>
          <note>
            Jag vill också ta upp frågan om sanktionsmöjligheter. Ser utrikesminis
            ­ tern att det finns skäl att bredda sanktionsredskapen för att
            kunna nå just korruption. Omfattande korruption och systematisk
            penningtvätt är de medel som används av auktoritära ledare för
            att smörja systemet, och det måste EU kunna möta. Vad vill utrikesministern
            göra för att bredda sank ­ tionsredskapet?
          </note>
          <note>
            Slutligen en fråga om Frontex: Tycker utrikesministern och Sverige
            att Frontex ska ha en roll i Polen eller i andra länder som utsätts
            för den här typen av hybridattacker?
          </note>
          <note>
            Anf. 22 Utrikesminister ANN LINDE (S) replik:
          </note>
          <note>
            Fru talman! Jag behöver kanske inte upprepa det, för Kerstin
            Lundgren har hört mig en miljon gånger säga att Lukasjenko inte
            är en legitimt vald president, och det gäller naturligtvis fortfarande.
            Där har vi naturligtvis inte ändrat synpunkt.
          </note>
          <note>
            När det gäller att bredda sanktionsredskapen har vi gång på gång
            i denna kammare sagt, eftersom Kerstin Lundgren tar upp det varje
            gång, att vi såklart är beredda att se om man kan ta upp korruption
            och penningtvätt i den så kallade Magnitskijlagstiftningen. Tyvärr
            finns det i dag inget som hel s t stöd för detta. Det gör inte
            att vi inte fortsätter att jobba på det spåret.
          </note>
          <note>
            Samma sak är det när det gäller Frontex roll. Vi har gång på
            gång sagt att vi med EU:s Frontex vill hjälpa Polen. Polen har
            dock tackat nej. Man vill inte ha den hjälpen, vilket jag tycker
            är väldigt synd för det hade gett en transparens som är behövlig.
          </note>
          <note>
            Anf. 23 HÅKAN SVENNELING (V) replik:
          </note>
          <note>
            Fru talman! Att det i Europa 2021 skulle upprättas ett tre kilometer
            brett och tjugo kilometer långt område dit varken medier eller
            humanitära organisationer skulle ges tillträde tror jag att det
            var få av oss som trodde. Men nu är det tyvärr verklighet. Den
            demokratiska utvecklingen i Polen har under åratal gått i fel
            riktning, och nu hindrar staten omvärlden från insyn i vad som
            egentligen händer på europeisk mark.
          </note>
          <note>
            Jag undrar hur utrikesministern ser på att journalister och bistånds
            ­ organisationer inte får verka fritt inom EU:s gränser.
          </note>
          <note>
            Det andra jag undrar över är det våld från belaruriska gränsvakter
            som utrikesministern lyfter fram. Men vi ser också så kallade
            pushbacks från polska gränsvakter. Har utrikesministern på något
            sätt tagit upp med Polen hur det kommer sig att man använder våld
            mot människor som är på flykt?
          </note>
          <note>
            Anf. 24 Utrikesminister ANN LINDE (S) replik:
          </note>
          <note>
            Fru talman! Det är primärt EU-kommissionen som ska se till att
            medlemsstaterna följer EU-rätten. Kommissionär Ylva Johansson
            förklarade vid sitt möte med den polske inrikesministern att Polen
            måste vara transparent och följa folkrätten. Dessutom har hon
            i sina officiella uttalanden betonat vikten av att parterna följer
            folkrätten och respekterar grundläggande rättigheter, inklusive
            rätten att söka asyl. Ylva Johansson har också påpekat att det
            måste finnas gränspassager där människor har möjlighet att söka
            asyl.
          </note>
          <note>
            Jag konstaterar också att den polske utrikesministern på vår
            gemensamma presskonferens vid OSSE:s ministermöte fick frågor
            om att journalister inte har kunnat verka och se vad som händer
            vid gränsen. Han sa då att man har upprättat ett mediecenter dit
            journalister kan få komma. Men vi understryker naturligtvis fortfarande
            att vi vill ha full transparens.
          </note>
          <note>
            Anf. 25 HÅKAN SVENNELING (V) replik:
          </note>
          <note>
            Fru talman! Jag tycker att det är bra om utrikesministern ligger
            på sin partikamrat Ylva Johansson om att fortsätta sätta press
            på den polska regeringen. Vi har ju sett pushbacks vid andra gränser
            mot Europa lite för många gånger, och nu ser vi det också vid
            den polska gränsen.
          </note>
          <note>
            Jag vill dock återvända till Kerstin Lundgrens fråga kring besöket
            av den belarusiske utrikesministern, som utrikesministern själv
            tog upp. Jag kan ha förståelse för att man vill träffa en illegitim
            diktaturs företrädare just för att skapa dialog och så vidare.
            Men det är några saker vid besöket som jag ändå undrar över. Dels
            togs det ett foto på utrikesministern tillsammans med den belarusiske
            utrikesministern, som sedan användes i statliga belarusiska medier,
            dels tillät man visum för den belarusiska statliga propagandakanalen.
            Journalister använde det visum som gällde för ordförandeskapet
            när de bevakade möten med exilbelarusier här i Stockholm.
          </note>
          <note>
            Anf. 26 Utrikesminister ANN LINDE (S) replik:
          </note>
          <note>
            Fru talman! När man blir utnämnd till minister får man alltid
            frågan: Har du några lik i garderoben? Mitt lik i garderoben är
            att jag har träffat ett stort antal diktatorer under min tid som
            internationellt aktiv, och det finns säkert många bilder på mig
            tillsammans med personer som är helt odemokratiska. Det beror
            på att den linje vi har är att vi alltid måste försöka träffa
            folk, tala med dem och uttrycka kritiken för att få dem att förändra
            sig.
          </note>
          <note>
            I det här fallet handlar det om en oerhört tydlig kritik mot
            det som sker och ett önskemål om en dialog med oppositionen, vilket
            är vad opposi ­ tio ­ nen fortfarande vill, för att komma ur den
            här situationen och få stopp på fängslandena och tortyren. Hittills
            har de inte visat något intresse för det.
          </note>
          <note>
            Anf. 27 LARS ADAKTUSSON (KD) replik:
          </note>
          <note>
            Fru talman! Det är uppenbart att varje form av demokratisk utveckling
            i Belarus i förlängningen är ett hot mot Vladimir Putin och det
            som brukar kallas Rysslands intressesfär. Samma sak gäller Ukraina
            och det ukrainska folkets uttalade vilja att närma sig EU och
            Nato. Utan Belarus och Ukraina blir det inget nytt Storryssland,
            och utifrån detta agerar Putin.
          </note>
          <note>
            Därför måste den pågående ryska styrkeuppbyggnaden på gränsen
            till Ukraina tas på stort allvar. Kring detta behövs inga överdrifter
            och ingen alarmism, utan det behövs förberedelser och beredskap
            från svensk sida.
          </note>
          <note>
            Vad är regeringens plan om krisen i Vitryssland fortsätter och
            Putin attackerar Ukraina?
          </note>
          <note>
            Anf. 28 Utrikesminister ANN LINDE (S) replik:
          </note>
          <note>
            Fru talman! Det är väldigt positivt att hela EU och andra västländer
            som inte är med i EU är helt eniga i denna fråga. Både Ukraina
            och Belarus tas som sagt upp i Europeiska rådets slutsatser från
            i går.
          </note>
          <note>
            Om det kommer en fortsatt militär aggression kommer det att få
            massiva konsekvenser, inklusive sanktioner, som är koordinerade
            med EU:s partner i en omfattning som inte tidigare har setts.
          </note>
          <note>
            Anf. 29 LARS ADAKTUSSON (KD) replik:
          </note>
          <note>
            Fru talman! Jag uppskattar uppriktigt svaret men efterlyser samtidigt
            en större klarhet. I den situation vi befinner oss i måste det
            till konkreta åtgärder och tydlighet gentemot Ryssland även från
            svensk sida.
          </note>
          <note>
            Jag har därför två uppföljande frågor.
          </note>
          <note>
            Varför kräver regeringen inte ett stopp för igångsättningen av
            den rysktyska gasledningen Nord Stream 2 så som de baltiska staterna
            gör? Det är en åtgärd som Putin definitivt inte vill se men som
            en majoritet här i riksdagen står bakom.
          </note>
          <note>
            Varför gör regeringen inte klart för Moskva att hoten mot Ukraina
            och Vitryssland understryker nödvändigheten av ett svenskt Natomedlemskap?
          </note>
          <note>
            Anf. 30 Utrikesminister ANN LINDE (S) replik:
          </note>
          <note>
            Fru talman! Som Lars Adaktusson vet framförde jag den svenska
            linjen efter beslut i EU-nämnden om att vi vill att Nord Stream
            2 ska stoppas. Tillsammans med Litauen var vi de enda två länder
            som framförde detta.
          </note>
          <note>
            Vi kan ju inte styra tyska myndigheter, som nu tittar på om detta
            är i linje med Europas energiavtal.
          </note>
          <note>
            När det gäller hoten mot Ukraina är det inget som föranleder
            oss att tro att det skulle vara positivt för Sverige att gå in
            i Nato, tvärtom. Sverige har valt alliansfriheten som säkerhetspolitisk
            linje, och den tjänar landet väl. Regeringen har inga planer på
            att ändra denna position.
          </note>
          <note>
            Anf. 31 MARIA NILSSON (L) replik:
          </note>
          <note>
            Fru talman! Det var en BBC-intervju med Aleksandr Lukasjenko
            i veckan, och den var fullständigt bisarr om än klargörande. Den
            visade att Aleksandr Lukasjenko inte har bara alternativa fakta
            utan att han även lever i en alternativ verklighet.
          </note>
          <note>
            Sverige och statsrådet Ann Linde har innehaft ordförandeskapet
            i OSSE under det gångna året, och vi går nu mot slutet av vårt
            ordförandeskap. Hur har Sverige arbetat för att förbättra situationen
            i Belarus under ordförandeskapet, och vad hade vi kunnat göra?
          </note>
          <note>
            Anf. 32 Utrikesminister ANN LINDE (S) replik:
          </note>
          <note>
            Fru talman! Denna fråga har dominerat vårt ordförandeskap, och
            vi har använt en rad av OSSE:s verktyg. Till exempel har vi haft
            samtal i Wien med olika berörda parter. Vi har också använt den
            så kallade Moskvamekanismen, som innebär att man får skicka en
            rapportör från OSSE till det aktuella landet. Här kom rapportören
            med 80 förslag till förändringar som både regimen och andra behöver
            göra. Vi har även vid flera tillfällen uttryckt stark kritik och
            träffat oppositionen i Belarus många gånger.
          </note>
          <note>
            EU och OSSE har lite olika roller, men vi har hela tiden jobbat
            mycket tydligt med Belarus.
          </note>
          <note>
            Anf. 33 MARIA NILSSON (L) replik:
          </note>
          <note>
            Fru talman! Om jag inte missminner mig är det Polen som tar över
            ordförandeskapet. Vilka råd har utrikesministern givit Polen för
            att öka trycket på Belarus och för att man ska komma fram till
            en lösning som minskar repressionerna och underlättar övergången
            till en demokratiskt ledd regering och uttåget av Lukasjenkoregimen?
          </note>
          <note>
            Anf. 34 Utrikesminister ANN LINDE (S) replik:
          </note>
          <note>
            Fru talman! Det vore förmätet av mig att ge Zbigniew Rau råd.
            Men vi har en nära diskussion, och i de allra flesta frågor, utom
            vissa specifika, har vi en mycket bra dialog. Givetvis har jag
            delat med mig av en rad erfarenheter som vi har fått.
          </note>
          <note>
            Sverige ingår också från den 1 januari i trojkan tillsammans
            med Polen och Nordmakedonien, så vi kommer att fortsätta att ha
            ett nära samarbete.
          </note>
          <note>
            Det finns inget som får mig att tro att Polen inte skulle fortsätta
            med samma linje i dessa frågor som Sverige har haft under sitt
            ordförandeskap.
          </note>
          <note>
            Anf. 35 CAMILLA HANSÉN (MP) replik:
          </note>
          <note>
            Fru talman! Jag tackar utrikesministern för alla svar hittills.
          </note>
          <note>
            Jag noterar att när våra partier satt i regering tillsammans
            stod jag där du nu står och fick svara på frågor om vad du som
            satt bakom min rygg tyckte om olika saker. Nu får du svara på
            frågor fast jag sitter i rummet. Det är spännande.
          </note>
          <note>
            Låt mig följa upp frågan om transparensen och den humanitära
            krisen. Miljöpartiet har inte ändrat ståndpunkt om att detta är
            en hybridattack. Det har stått i fokus, men jag vill lyfta fram
            människorna som befinner sig vid gränsen.
          </note>
          <note>
            Apropå Frontex och att Polen har tackat nej, hur länge kan detta
            fortgå? Människorna vid gränser får ju inte sina rättigheter tillgodosedda
            vad gäller bland annat medicinsk vård och trygghet.
          </note>
          <note>
            Anf. 36 FÖRSTE VICE TALMANNEN:
          </note>
          <note>
            Låt mig påminna ledamoten om att vi pratar via talmannen och
            inte använder ”du” eller ”ni”.
          </note>
          <note>
            Anf. 37 Utrikesminister ANN LINDE (S) replik:
          </note>
          <note>
            Fru talman! Givetvis är detta också en humanitär katastrof. Både
            U N HCR och IOM har sagt att de vill bidra med humanitär hjälp
            på båda sidor om gränsen. I hela den polska gränsregionen mot
            Belarus har det sedan den 1 december rått undantagstillstånd,
            och därför har enskilda orga ­ nisationer inte fått lov att vistas
            i området. Den nya lagstiftningen som ersätter undantagstillståndet
            innebär en stark begränsning för tillträde till gränsområdet för
            både hjälporganisationer och medier.
          </note>
          <note>
            Men på den belarusiska sidan har man låtit hjälporganisationerna
            besöka migranter, och de har fört en dialog med de belarusiska
            myndigheterna för att kunna hitta lösningar. Dessa flyktingar
            får daglig hjälp.
          </note>
          <note>
            Anf. 38 CAMILLA HANSÉN (MP) replik:
          </note>
          <note>
            Fru talman! Om jag dristar mig till att sammanfatta alla dessa
            replikskiften, så har utrikesministern pratat en del om vad som
            har hänt nyligen och vad som händer nu.
          </note>
          <note>
            Men vad händer på längre sikt? Dessa människor ska överleva vintern,
            och sedan kommer en vår och en sommar. Vad behöver göras i ett
            lite längre perspektiv, säg ett halvår framåt? Vad behöver man
            hålla i?
          </note>
          <note>
            Anf. 39 Utrikesminister ANN LINDE (S) replik :
          </note>
          <note>
            Fru talman! Det viktigaste är att migranterna återbördas till
            sina hemländer. Jag var i Erbil i Kurdistan och talade med dem,
            för den största gruppen kommer därifrån. De politiska ledarna
            där är väldigt angelägna om att de kommer tillbaka.
          </note>
          <note>
            Det är inte så att det i första hand har varit migranter som
            utsatts för förföljelse och så därifrån, utan det är av ekonomiska
            skäl. De politiska ledarna i Kurdistan har sett det som en del
            av ett ansvar att ta tillbaka alla som har åkt dit med falska
            förhoppningar om en bättre ekonomisk framtid. Det har man också
            bett om hjälp med från EU:s sida när det gäller att bekosta flygplan
            och sådant.
          </note>
          <note>
            Jag tror att det absolut viktigaste är att få tillbaka alla migranterna
            till sina respektive hemländer.
          </note>
          <note>
            Anf. 40 HANS WALLMARK (M):
          </note>
          <note>
            Fru talman! Belarus har gång på gång genom sitt agerande visat
            sig vara en pariaregim. EU:s östliga partnerskap haltar dessvärre
            således. Belarus går precis i helt fel riktning med det inre förtrycket
            men också med den typ av hybridattacker som vi nu iakttar.
          </note>
          <note>
            Georgien strävar framåt men halkar ibland tillbaka. Ukraina och
            Moldavien är de goda exemplen. Handlar det således inte om att
            också tydligare markera att en bra politisk utveckling mot ökad
            öppenhet, fri eko ­ nomi, pluralism och trovärdighet i arbetet
            mot korruption ska belönas av EU?
          </note>
          <note>
            Där vi betecknar regimen i Belarus på ett korrekt sätt som paria
            ska vi samtidigt säga att de styrande i Ukraina och Moldavien
            tar ut en bättre kurs mot våra värderingars Europa. Det måste
            märkas i våra relationer.
          </note>
          <note>
            Omvärlden och EU agerar på olika sätt mot Belarus för landets
            omfattande övergrepp mot den egna befolkningen men också mot hybridattacker
            samt i praktiken en statssanktionerad flygplanskapning för att
            fånga in journalisten Raman Pratasevitj.
          </note>
          <note>
            Man har kontakter med den regim som fördöms. Samtidigt borde
            man öppna upp för andra delar av Belarus som Svetlana Tichanovskaja.
            Man borde ha parallella samtalsspår.
          </note>
          <note>
            Svetlana Tichanovskaja och den andra delen av frihetskrafterna
            före ­ träder demokrati. Det kan inspirera den sidan att ha den
            kontakten och ut ­ bytet och bedöva den andra sidan, Lukasjenkos
            sida.
          </note>
          <note>
            Det är precis som har nämnts här. Utrikesministern skakade nyligen
            hand med utrikesminister Vladimir Makei vid OSSE:s utrikesministermöte
            i Stockholm. Det kan finnas argument för det. Men det är inte
            bredvid honom svenska regeringens representanter bör stå, utan
            vi ska med öppna armar ta emot Svetlana Tichanovskaja.
          </note>
          <note>
            Anf. 41 LUDVIG ASPLING (SD):
          </note>
          <note>
            Fru talman! Det som jag saknar i den här debatten och som jag
            ensam försöker att lyfta fram är de etiska aspekterna av det regelverk
            som vi själva bestämmer helt och hållet över.
          </note>
          <note>
            Skälet till att den dödliga katt-och-råtta-leken fortsätter är
            att regeringen och kommissionen inte klarar av att vara ärliga.
            Å ena sidan vill de påtvinga 27 medlemsstater ett utdaterat asylsystem
            som i praktiken tvingar medlemsstaterna att släppa in vem som
            helst av vilket skäl som helst så länge som de säger ordet asyl.
            Å andra sidan försöker de av ren rädsla för väljarna desperat
            att hålla migranterna borta från unionens yttre gräns. Det gör
            de genom att betala lösen till skurkstater som Turkiet men också
            genom att hyra in ”gränsvakter” i lös bemärkelse från till exempel
            Libyen.
          </note>
          <note>
            Det som en etiskt lagd politiker borde göra är en av två saker.
            Antingen öppnar vi för fria resor till Sverige utan begränsning
            med flyg och tar väljarnas dom vid nästa val. Men det vill man
            inte göra, därför att man vet att väljarnas dom kommer att bli
            mycket hård. Eller så begränsar vi möjligheten att söka asyl i
            EU.
          </note>
          <note>
            Människor reser in genom ett säkert land – vilket FN:s flyktingkonvention
            helt och hållet och helt och klart tillåter –, vilket är både
            logiskt och humant givet den situation som vi befinner oss i.
            Men det vill man inte heller låta dem göra. Många politiker i
            Europa tycker om att värdesignalera och predika för andra världsledare
            när de får chansen.
          </note>
          <note>
            Konsekvenserna av dagens system är för vanliga människor i form
            av dödsfall på Medelhavet eller i skogarn a mellan Belarus och
            Polen. Konsekvenserna i Europa kommer av det faktum att dessa
            strömmar finansierar både internationell brottslighet och terrororganisationer.
            Det verkar ingen bry sig om. Det tycker jag är väldigt märkligt.
          </note>
          <note>
            Anf. 42 KERSTIN LUNDGREN (C) replik:
          </note>
          <note>
            Fru talman! När jag lyssnar till Ludvig Aspling hör jag en argumenta
            ­ tion som mer gör den här debatten till en migrationsdebatt.
            Jag uppfattade att vi var ganska överens om att det är en hybridkrigföring
            som pågår från Lukasjenkos sida där man cyniskt använder människor
            som hoppas på att Lukasjenkos ord ska ge dem en fristad.
          </note>
          <note>
            Fru talman! Har Sverigedemokraterna och Ludvig Aspling en syn
            att det här är en migrationsfråga, eller är det en hybridattack?
            Ser Ludvig Aspling att Putin, Lukasjenko och andra verkligen utnyttjar
            detta för att destabilisera med stöd till högerkrafter och vänsterkrafter
            i EU för att föra den här debatten?
          </note>
          <note>
            Anf. 43 LUDVIG ASPLING (SD) replik:
          </note>
          <note>
            Fru talman! Det uppenbara svaret på den frågan är att det är
            både och. Det är en hybridattack. Men varför fungerar den här
            typen av hybridkrigföring? Jo, därför att det finns en teoretisk
            chans för människor att få asyl efter en irreguljär inresa i unionen.
            Om dessa migrationsrutter inte var öppna skulle ingen ge sig ut
            på de här resorna. Det är fullständigt uppenbart. Jag förstår
            inte hur Kerstin Lundgren inte kan inse detta.
          </note>
          <note>
            De personer som reser till Europa den här vägen kommer till största
            delen från den kurdiska regionen i Irak. Kunskaperna om Europa
            i den kurdiska regionen i Irak är generellt ganska goda. Jag har
            själv bekanta med rötter därifrån. Jag är säker på att fler i
            kammaren har en liknande situation.
          </note>
          <note>
            De här personerna vet i många fall vad de ger sig in på. Men
            värdet av att ta sig till EU är så högt att de ändå ger sig ut
            på den här typen av resor. Det är det värdet som vi måste göra
            oss av med.
          </note>
          <note>
            Anf. 44 KERSTIN LUNDGREN (C) replik:
          </note>
          <note>
            Fru talman! Om det är en destabiliserande attack som görs med
            Putins goda minne är det också destabiliserande för att Putin
            och Ryssland tydligt har finansierat krafter i Europa som försöker
            slå mot asylrätten.
          </note>
          <note>
            De utnyttjar människor som söker asyl för sina egna maktsyften.
            Det må vara Le Pen, Orbán eller andra som talar i de termer som
            verkligen polariserar och destabiliserar och inte bidrar till
            lösningar.
          </note>
          <note>
            När jag lyssnar till Ludvig Aspling hör jag ungefär samma tonläge.
            Jag undrar naturligtvis: Står Sverigedemokraterna upp för asylrätten,
            ja eller nej?
          </note>
          <note>
            Anf. 45 LUDVIG ASPLING (SD) replik:
          </note>
          <note>
            Fru talman! Asylrätten är i det här fallet inte relevant. FN:s
            konvention för flyktingars rättsliga ställning säger inte att
            ett land måste släppa in migranter från ett annat land om det
            land som migranterna reser igenom är säkert och om de kan söka
            asyl på plats, inte riskerar skyddsgrundande behandling eller
            kan resa därifrån. Det kan migranterna i det här fallet. Väldigt
            många gör det just nu tack vare att Polen har hållit sin gräns.
          </note>
          <note>
            De som tar upp asylrätten som ett skäl för att vi ska öppna gränserna
            i det här fallet är till 100 procent personer som inte vet vad
            asylrätten egentligen säger om den här situationen. Jag tycker
            att det är tråkigt att Kerstin Lundgren är en av de personerna.
            Hon har suttit i utrikesutskottet under en lång tid. Jag hade
            förväntat mig att hon skulle ha bättre kunskap än så.
          </note>
          <note>
            Anf. 46 KERSTIN LUNDGREN (C):
          </note>
          <note>
            Fru talman! Dagens debatt är enligt vår mening inte en debatt
            om migration eller asyl. Det är inte heller en fråga om relationen
            Polen-Litauen-Belarus. Det är inte en fråga om den förödande humanitära
            situation som människor cyniskt försatts igenom att lockas till
            Belarus.
          </note>
          <note>
            I grunden handlar det om relationen mellan Ryssland-Belarus och
            EU. Det handlar om Putins och Kremls önskemål om sin egen säkerhetsordning
            och sin vetorätt över de länder som Kreml ser ska ingå i Rysslands
            intressesfär.
          </note>
          <note>
            Det har fått president Niinistö att tydliggöra den finska Nato-optionen.
            Jag hörde utrikesministern här tala ett helt annat språk, fru
            talman, och det beklagar jag. Sverige blir ensamt i den alliansfria
            kretsen i den här delen av världen, och det är farligt. Det är
            inte säkert. Sverige borde i stället göra som riksdagens majoritet
            har sagt och uttala en tydlig Nato-option, precis som Finland.
          </note>
          <note>
            Det är viktigt, fru talman, att EU agerar samlat utifrån en helhetsbild
            av vad som pågår. Vi har hört Lukasjenko tala om allt från kärnvapen
            till gas, och först när gas kom upp reagerade Putin hörbart genom
            att tala och säga stopp. EU måste svara med gasfrågan. Nord Stream
            2 är en tydlig signal till Putin och Kreml.
          </note>
          <note>
            Avslutningsvis, fru talman, är det viktigt att Polen förmås att
            godta Frontex, arbeta med transparens och upprätthålla EU:s humanitära
            värden. Asylrätten måste gälla för dem som ställer frågan.
          </note>
          <note>
            Anf. 47 HÅKAN SVENNELING (V):
          </note>
          <note>
            Fru talman! Den 9 augusti 2020 genomförde diktatorn Lukasjenko
            det sjätte förfuskade valet i Belarus i syfte att ännu en gång
            försöka lura alla att han hade legitimitet som ledare.
          </note>
          <note>
            Denna gång gick det inte vägen. Det belarusiska folket hade tröttnat
            och gav sig nu ut på gatorna i protest i miljontals. De hade röstat
            på Svet ­ lana Tichanovskaja, som varit en av få oppositionella
            som tillåtits ställa upp. Tichanovskaja klev fram efter att hennes
            man, videobloggaren Sergej, hade gripits och senare dömts till
            18 års fängelse för att ha myntat begrep ­ pet ”kackerlackan”
            om Alexandr Lukasjenko. Och att Alexandr Lukasjen ­ ko är en ”kackerlacka”
            som parasiterar på det hårt prövade belarusiska folket går inte
            att ta miste på. I över 25 år av vanstyre har landets rikedomar
            kommit honom och hans närmaste till del, inte folket. Genom skickligt
            politiskt spel har han i omgångar mjukat upp tongångarna till
            såväl Moskva som Europa – så mycket att till och med utrikesminister
            Ann Lin ­ de har träffat honom.
          </note>
          <note>
            Nu måste den tiden vara förbi. Västvärlden måste sluta hålla
            regimen under armarna, oavsett om det handlar om att ta emot och
            fotas med politiker, att ge exportkrediter eller att ge statlig
            propaganda-tv visum till Sverige.
          </note>
          <note>
            Nu måste de omfattade sanktioner som införts mot regimen vara
            långsiktiga tills de leder till verklig förändring: till fria,
            rättvisa och transparenta val, till demokrati och till dess att
            Lukasjenko lämnar makten. Till dess måste Sverige och alla andra
            stödja den belarusiska oppositionen, som nu har etablerat sig
            runt om i världen. Bistånd har riktats om, men ännu finns stora
            brister i form av krångliga regelhinder som har gjort att alltför
            lite stöd realiserats från oss.
          </note>
          <note>
            Låt vår solidaritet med det belarusiska folket brinna starkt
            och länge!
          </note>
          <note>
            Med det vill jag önska talmannen, Riksdagsförvaltningens tjänstemän
            och ledamöterna en riktigt god jul. Jag hoppas att ni skickar
            en tanke till de människor som firar jul i de kalla och blöta
            gränstrakterna.
          </note>
          <note>
            Anf. 48 HANS WALLMARK (M) replik:
          </note>
          <note>
            Fru talman! De allra flesta som har deltagit i debatten har återkommande
            använt ordet hybridattack. Håkan Svenneling är undantaget, fru
            talman. Hans inlägg och repliker har varit befriande – om ordet
            är det adekvata – fria från det.
          </note>
          <note>
            Därför skulle jag, fru talman, vilja ställa frågan: Delar inte
            Vänsterpartiet merparten av de andra partiernas synpunkt att detta
            är en av Belarus orkestrerad hybridattack på vårt Europa?
          </note>
          <note>
            Dessutom har Håkan Svenneling ägnat ganska mycket tid åt att
            hacka på Polen. Och det kan man göra. Det är mitt systerparti
            som är opposi ­ tionsparti i Polen. Men är det inte precis det
            som Belarus vill att man ska göra – att ha den interna uppgörelsen
            EU-länder emellan i stället för att fokusera på Belarus?
          </note>
          <note>
            Anf. 49 HÅKAN SVENNELING (V) replik:
          </note>
          <note>
            Fru talman! Jag vill börja med att säga att jag delar den analys
            som Hans Wallmark och alla andra partier har gett uttryck för
            här.
          </note>
          <note>
            Problemet med begreppet hybridattack är att man får det att låta
            som att människor är missiler. Man använder sig av militära begrepp.
            Det gör att jag inte har velat lyfta in detta i debatten utan
            i stället fokusera på den humanitära aspekten av de här människorna
            och problematiken i att inte skapa lagliga, legitima vägar till
            Europa.
          </note>
          <note>
            Sverigedemokraterna pratar om ett värde av resan. Jag skulle
            vilja säga att om vi i stället hade byggt möjligheter för människor
            att lagligt söka asyl utomlands för att komma till Europa skulle
            många människor inte ta de riskfyllda resorna över hav och genom
            skogar som kan leda till människors död. Det hoppas jag kunna
            ändra på i EU:s asylpolitik.
          </note>
          <note>
            När det gäller stödet är vårt stöd till den belarusiska oppositionen
            starkt, som jag lyfte i anförandet. Jag tycker inte att jag spelar
            Lukasjenko i händerna.
          </note>
          <note>
            Anf. 50 HANS WALLMARK (M) replik:
          </note>
          <note>
            Fru talman! Jag delar fullt ut den syn på oppositionen och de
            demokra ­ tiska krafterna med Svetlana Tichanovskaja i spetsen
            som Håkan Svenne ­ ling har gett uttryck för. Det kritiserar jag
            honom inte för.
          </note>
          <note>
            Däremot menar jag att Lukasjenko mycket medvetet använder sig
            av denna hybridattack mot Europa – dels därför att man har ett
            tryck mot Europas gränser, dels därför att man delvis har valt
            Polen. Lukasjenko vet att många andra europeiska länder är starkt
            kritiska mot Polen för en mängd olika saker internt i landet.
            Men det får inte hindra oss från att försvara Polen när Polen
            attackeras som en viktig del av EU. Därför är det korrekt att
            använda uttrycket hybridattack.
          </note>
          <note>
            Fru talman! Jag vill dessutom avsluta med att önska kamrat Håkan
            Svenneling en god jul och påminna honom och resten av kammaren
            om att många tomtar faktiskt är röda.
          </note>
          <note>
            Anf. 51 HÅKAN SVENNELING (V) replik:
          </note>
          <note>
            Fru talman! Spelplanen ligger ju där. EU har redan ordnat den
            med Turkietavtal, pengar till Marocko och något slags mystiskt
            stöd till en icke-fungerande libysk kustbevakning. Det är enkelt
            för Lukasjenko att komma på den här idén; det är det som är problemet.
          </note>
          <note>
            Vi måste rycka spelboken ur händerna på honom och ge människor
            lagliga och legitima vägar att komma till Europa i stället för
            att de ska ge sig ut på de här farliga vägarna.
          </note>
          <note>
            Jag blir orolig när ni säger att man inte ska kritisera Polen.
            Den demokratiska utvecklingen i Polen har gått tillbaka något
            otroligt och enormt under lång tid. Jag uppfattar till och med
            kritik från utrikesministerns sida när hon säger att det är synd
            att man inte har tagit hjälp av Frontex. Nu är Frontex långt ifrån
            min favoritmyndighet, men jag tycker ändå att det har funnits
            en tydlighet i att hjälpa Polen att vara en demokrati. Det är
            därför vi bryr oss om Polen. Det är också därför vi riktar kritik
            mot de saker Polen gör.
          </note>
          <note>
            Det är inte att spela Lukasjenko i händerna; det är att stå upp
            för demokratiska värden i hela Europa.
          </note>
          <note>
            Anf. 52 LARS ADAKTUSSON (KD):
          </note>
          <note>
            Fru talman! Det som händer i Belarus och Ukraina är delar av
            samma problematik, i vilken roten till det onda stavas Vladimir
            Putin. Därför är det relevant att i den här debatten även tala
            om den ryska styrkeuppbyggnaden på gränsen till östra Ukraina.
          </note>
          <note>
            Exakt vad detta rör sig om för typ av förband analyseras fortlöpande.
            Men att avsikt finns när det gäller att hota och destabilisera
            är uppenbart. Sedan tidigare vet vi att Putin flyttar gränser
            i Europa. Vi vet att han ser Sovjetunionens fall som 1900-talets
            största geopolitiska katastrof.
          </note>
          <note>
            Fru talman! Militära underrättelsetjänster i Europa och USA larmar
            nu om att Ryssland redan efter nyår kan ha militär kapacitet på
            plats för en offensiv mot Ukraina. Därför är det välkommet och
            viktigt att det från Bryssel nu tydligt uttalas att EU fullt ut
            stöder Ukraina. Vad detta kan innebära antyder kommissionens ordförande
            när hon säger att EU är redo att vidta aldrig tidigare skådade
            åtgärder. Ingen som helst tvekan får råda om att Sverige står
            bakom denna hållning.
          </note>
          <note>
            Säkerhet i vårt land och i närområdet bygger vi gemensamt med
            andra. Fullvärdigt svenskt medlemskap är och förblir den logiska
            slutsatsen av detta.
          </note>
          <note>
            Fru talman! På spel i dag står grundläggande demokratiska och
            folk ­ rättsliga principer som den europeiska säkerhetsordningen
            och varje na ­ tions rätt att på egen hand fatta beslut om tillhörighet
            och framtid – värde ­ ringar som aldrig kan vara förhandlingsbara.
          </note>
          <note>
            Anf. 53 MARIA NILSSON (L):
          </note>
          <note>
            Fru talman! Aleksandr Lukasjenko och Vladimir Putin beskyller
            EU för krisen på gränsen till Polen. Det passar det ryska och
            belarusiska narrativet om det ondskefulla, depraverade EU. Men
            låt oss inte bli nyttiga idioter för dessa regimer. Vårt fokus
            måste fortsatt vara på det som är roten till problemet.
          </note>
          <note>
            Fru talman! Vad är det då som vi fortsatt behöver göra? EU behöver
            se till att Polen fortsätter att öppna upp området för utländska
            medier och för hjälporganisationer. Det är skillnad på demokrati
            och diktatur, och det måste alltid visas. EU behöver intensifiera
            förhandlingarna med ursprungsländer för att se till att man fortsatt
            drar in flygförbindelser, stänger belarusiska konsulat och så
            vidare.
          </note>
          <note>
            Vi behöver också fortsätta att sanktionera den belarusiska illegitima
            regimen. Ett femte sanktionspaket är på plats, men fortfarande
            kan mycket mer göras. Ytterligare sektorer behöver läggas till.
            Sanktionspaketen behöver vara samstämmiga mellan EU, USA, Storbritannien
            och Kanada. Regimens företrädare i Belarus behöver ställas inför
            rätta för de brott som har begåtts.
          </note>
          <note>
            Fru talman! Det går mot jul, men det är ingen rolig jul för de
            människor som befinner sig i det fängelse som kallas Belarus i
            dagens Europa. Jag vill därför avsluta med att säga: Zjyve Belarus
            !
          </note>
          <note>
            Anf. 54 CAMILLA HANSÉN (MP):
          </note>
          <note>
            Fru talman! Att använda människor i nöd som brickor i ett politiskt
            spel är oacceptabelt.
          </note>
          <note>
            Vad är egentligen ett människoliv värt? Ja, det verkar vara lite
            olika beroende på vem man är och var man befinner sig. Den katastrofala
            situa ­ tion som vi just nu bevittnar vid den polsk-belarusiska
            gränsen är mångbottnad och ett resultat av långa geopolitiska
            spänningar med EU på den ena sidan, Belarus och Ryssland på den
            andra.
          </note>
          <note>
            Nej, detta är inte huvudsakligen en migrationsfråga. Men det
            handlar ytterst om riktiga människor av kött och blod. Det är
            viktigt att EU:s utrikesministrar tar alla diplomatiska påtryckningsmedel
            de har för att trappa ned den snabbt eskalerande konflikten i
            vårt närområde. Vill man prata om det som nu pågår som en säkerhetspolitisk
            fråga ska man komma ihåg att detta angrepp på Europa är möjligt
            därför att auktoritära ledare i vårt grannskap utnyttjar svagheten
            att EU inte kan enas om en solidarisk och stark migrationspolitik.
          </note>
          <note>
            Under alla omständigheter är det viktigt att såväl EU:s byrå
            för grundläggande rättigheter som humanitära aktörer, människorättsorganisationer
            och internationella medier får tillträde till gränsområdena på
            båda sidor om gränsen. På så sätt kan flera aktörer övervaka hur
            mänskliga rättigheter respekteras och se till att människors akuta
            behov tillgodoses.
          </note>
          <note>
            Miljöpartiet kommer alltid att sätta människorna i fokus, inte
            gränserna – människor som kämpar för ett bättre liv, människor
            som kämpar för ett fritt och demokratiskt Belarus.
          </note>
          <note>
            Anf. 55 HANS WALLMARK (M) replik:
          </note>
          <note>
            Fru talman! Camilla Hansén har till skillnad från Vänsterpartiet
            i alla fall använt uttrycket hybridattack en gång. Men jag skulle
            ändå vilja ställa frågan vilket som är det primära här.
          </note>
          <note>
            Det är egentligen tre partier som i sina inlägg har uppehållit
            sig väldigt mycket kring asylfrågor och migration, nämligen Sverigedemokraterna,
            Miljöpartiet och Vänsterpartiet – om än från lite olika utgångspunkter,
            fru talman, men ändå. Fem partier har pekat på just det som är
            det centrala, nämligen att detta är en hybridattack mot Europa.
          </note>
          <note>
            Sedan är det helt riktigt att detta är människor av kött och
            blod. Den insikten ska man ha med sig. Men det här agerandet är
            ingen tillfällighet. Jag tycker att det vore bra om Miljöpartiet
            kunde bekräfta att man delar den världsbilden.
          </note>
          <note>
            Slutligen är jag nyfiken på om Miljöpartiet, som nu inte längre
            är regeringsparti, har någon synpunkt på den nuvarande regeringen
            när det gäller dess förhållningssätt till EU och asylfrågor kopplat
            till Belarus.
          </note>
          <note>
            Anf. 56 CAMILLA HANSÉN (MP) replik:
          </note>
          <note>
            Fru talman! Det är ett dilemma när man diskuterar de här frågorna
            var fokus ska ligga. Min spaning inför denna debatt var att den
            för många leda ­ möter skulle hållas på en ganska abstrakt nivå
            med ordvalen kring hybrid ­ krig och så vidare. Jag tycker att
            Håkan Svenneling fångade in det på ett bra sätt: Pratar man om
            hybridkrig låter det inte som att det är människor man pratar
            om utan som att dessa människor i gränstrakterna är vapen. Även
            om vi delar den gemensamma grunden att detta är en hybridattack
            ser jag att vi också behöver lyfta de här människorna.
          </note>
          <note>
            Vi behöver också lyfta frågeställningen om hur vi agerar. Om
            EU efter 2015–2016 hade format sig kring ett sätt att hantera
            människor på flykt som var stabilt och där länderna var solidariska
            mot varandra hade detta vapen inte funnits.
          </note>
          <note>
            Anf. 57 HANS WALLMARK (M) replik:
          </note>
          <note>
            Fru talman! Nu är ju den övergripande frågeställningen att människor
            i nöd inte skulle befinna sig vid gränsen mellan Belarus och Polen
            om inte pariaregimen i Minsk hade flugit in dem i landet. Syftet
            med de handlingarna är ju att skapa ett tryck mot EU, att försöka
            skapa oordning och instabilitet och att EU självt ska slita sönder
            sig. Det är också därför man mycket medvetet har valt Polen och
            inte som tidigare exempelvis Litauen.
          </note>
          <note>
            Polen är lastat med många andra interna svårigheter och problem
            som vi andra i EU-familjen är kritiska till, men just i den här
            frågan måste vi försvara Polen. Polen försvarar nämligen också
            resten av EU. Ser inte Miljöpartiet detta, fru talman?
          </note>
          <note>
            Anf. 58 CAMILLA HANSÉN (MP) replik:
          </note>
          <note>
            Fru talman! Jo, detta ser Miljöpartiet. Men det vi också ser
            är att sprickan finns där därför att EU lämnar den öppen. Hade
            EU haft en solidarisk och stabil migrationspolitik hade detta
            inte varit ett intressant vapen för Lukasjenko. Hade man kunnat
            söka asyl när man verkligen behövde det, varifrån som helst i
            världen till en säker plats någon annanstans i världen, hade man
            inte behövt bli lurad av en diktator.
          </note>
          <note>
            Det har till och med antytts här att de människorna nog egentligen
            inte ens är lurade – även om ganska många av oss nog förstår att
            det är på det sättet – utan att de med berått mod chansar. Så
            är det kanske i vissa fall. Jag kan också ha respekt för att man
            chansar när man vill ha ett bättre och tryggare liv.
          </note>
          <note>
            Men problemet är den här sprickan som EU blottar, det som vi
            hade kunnat göra bättre.
          </note>
          <note>
            I detta anförande instämde Håkan Svenneling (V).
          </note>
          <note>
            Anf. 59 LUDVIG ASPLING (SD) replik:
          </note>
          <note>
            Fru talman! En miljöpartistisk europaparlamentariker, tidigare
            statsråd, skrev nyligen ett F acebookinlägg där hon likställde
            Polens regering med diktaturen i Minsk. Hon implicerade att de
            två har ett lika stort ansvar för situationen som har uppkommit,
            och hon avslutade med att skriva: ” Vi kan inte låta oskyldiga
            människor falla offer för vare sig Lukasjenkos maktspel eller
            den polska regeringens högerpopulism! ”
          </note>
          <note>
            Förutom att detta vittnar om en grotesk okunnighet spelar Miljöpartiet
            Putin- Lukasjenko -axeln rakt i händerna. Det är nämligen exakt
            så här situationen beskrivs i deras regimkontrollerade medier.
            Miljöpartiets förslag till lösning är också precis detsamma som
            Putin förespråkar: att vi helt enkelt öppnar gränserna.
          </note>
          <note>
            Jag vill därför fråga Camilla Hansén om hon ser det som ett problem
            att Miljöpartiet i praktiken återupprepar rysk statspropaganda
            i den här frågan.
          </note>
          <note>
            Anf. 60 CAMILLA HANSÉN (MP) replik:
          </note>
          <note>
            Fru talman! Tack, Ludvig Aspling!
          </note>
          <note>
            Nu har vi alltså förflyttats till EU-parlamentet. Det är äventyrligt
            för oss enkla riksdagsledamöter.
          </note>
          <note>
            Jag tror faktiskt inte att vi i Miljöpartiet brukar säga: ”Öppna
            gräns ­ erna! Låt alla komma hit!” Men vi drömmer om en värld
            där man ska kunna välja var man vill bo, där krig, terror eller
            annat inte ska jaga människor bort från länder utan där man ska
            kunna flytta dit man vill på grund av kärlek, jobb eller studier
            – en fredlig värld. Den är ganska långt borta.
          </note>
          <note>
            När oskyldiga människor hamnar i kläm sätter vi fokus på de människorna.
            Det är människor som hamnar i kläm här.
          </note>
          <note>
            Miljöpartiet återupprepar inte någons propaganda. När våra parlamentariker,
            oavsett parlament, uttalar sig är det Miljöpartiets politik de
            står för.
          </note>
          <note>
            Anf. 61 LUDVIG ASPLING (SD) replik:
          </note>
          <note>
            Fru talman! Camilla Hansén säger alltså att Miljöpartiet inte
            förespråkar avreglerad invandring. Men i det replikskifte med
            Hans Wallmark som hon hade för mindre än tre minuter sedan sa
            hon att hon ville att man skulle kunna söka asyl från var i hela
            världen man vill och sedan flyga direkt till Sverige. Det är i
            praktiken en helt avreglerad invandring. Det skulle innebära att
            det välfärdsbygge som är själva syftet med den svenska staten
            måste avregleras totalt. Det vill inte vi, men det är möjligt
            att Miljöpartiet har den typen av framtidsplaner. Jag hoppas att
            så inte är fallet, men det ser uppenbarligen ut på det sättet.
          </note>
          <note>
            Frågan återkommer dock. En av Miljöpartiets europaparlamentariker,
            ett tidigare statsråd i den svenska regeringen, sa vid ett tillfälle
            då Miljö ­ partiet ingick i den svenska regeringen exakt samma
            sak om den här situa ­ tion en som de ryska statsmedierna sa:
            att båda sidor är lika goda kålsupare. Står Miljöpartiet fast
            vid det?
          </note>
          <note>
            Anf. 62 CAMILLA HANSÉN (MP) replik:
          </note>
          <note>
            Fru talman! Det verkar som att Ludvig Aspling lyssnar på MP som
            fan läser Bibeln . Vi pratar om rätten att söka asyl – alltså
            när någon har skäl att vara rädd för sitt liv och kan ansöka om
            skydd och den ansökan prövas – på vilket sätt kan det vara detsamma
            som att vi vill att man ska öppna alla gränserna och låta alla
            fara runt som de vill? Det är ju inte det.
          </note>
          <note>
            Nu befinner vi oss i riksdagens kammare. Om tidigare statsråd,
            som nu är EU-parlamentariker, uttalar sig spelar det ingen roll
            om man har varit tidigare statsråd. En EU-parlamentariker för
            Miljöpartiet uttalar sig om Miljöpartiets politik. Där är fokus
            på människorna.
          </note>
          <note>
            Om det är på det sättet att människor misshandlas på den polska
            sidan gränsen och misshandlas tillbaka på den belarusiska sidan,
            att de gång efter gång knuffas fram och tillbaka, är det något
            allvarligt fel när det gäller människosynen.
          </note>
          <note>
            Anf. 63 KERSTIN LUNDGREN (C) replik:
          </note>
          <note>
            Fru talman! Om vi ska ha fokus på människorna måste vi se de
            tiotusentals människor som har gripits i Belarus. Vi måste se
            dem som drabbas i Ukraina och i Ryssland. Och vill vi hitta en
            väg bort från det som nu pågår är det viktigt att vi ser vad som
            egentligen pågår.
          </note>
          <note>
            Jag uppfattar det som att Miljöpartiet ser den här debatten framför
            allt som en debatt om migration. Det leder egentligen fel, enligt
            vårt sätt att se det, fru talman. Det här handlar om hybridattacker
            i syfte att åstadkomma den intressesfär som Putin och Kreml tydligt
            talar om. Man utnyttjar alla metoder för att nå dit.
          </note>
          <note>
            Jag undrar om Miljöpartiet verkligen inte ser den bilden.
          </note>
          <note>
            Anf. 64 CAMILLA HANSÉN (MP) replik:
          </note>
          <note>
            Fru talman! Tack, Kerstin Lundgren!
          </note>
          <note>
            Jag har i några replikskiften nu försökt förklara att vi ser
            den bilden – jag förstår att jag måste ha varit lite otydlig tidigare.
            Vi ser också att det just nu, när vi debatterar situationen vid
            gränsen mellan Polen och Belarus, är människor som far illa.
          </note>
          <note>
            Det här är inte huvudsakligen en migrationsfråga. Men eftersom
            vi inte riktigt klarar av att hantera när de här människorna kommer
            till EU:s gräns blir det en blotta som Lukasjenko kan utnyttja
            för att skaka om EU. Det är onödigt att lämna den blottan. Det
            är synd. Det hade vi inte behövt göra.
          </note>
          <note>
            Det här är såklart ett mycket större spel, som just nu är en
            humanitär katastrof på gränsen mellan Polen och Belarus.
          </note>
          <note>
            Anf. 65 KERSTIN LUNDGREN (C) replik:
          </note>
          <note>
            Fru talman! Långt fler har tvingats fly från Belarus på grund
            av Lukasjenko s förtryck, tortyr, fängslanden och övergrepp på
            sin befolkning. Han har tagit sin befolkning som gisslan i det
            spel som pågår.
          </note>
          <note>
            Om vi verkligen vill sätta människor i fokus – och det tycker
            jag är rätt – är det viktigt att stå upp för deras rätt till frihet
            och till demokrati, oavsett om de bor i Belarus eller i Ryssland.
            Då måste vi vara tydliga och stå upp också mot de krafter som
            försöker destabilisera för att åstadkomma ett bredare förtryck
            också när det gäller Sverige, som en del av den intressesfär de
            vill se. Då krävs det att vi talar klarspråk och står upp för
            den gräns som gäller för EU, också när det gäller de här frågorna.
          </note>
          <note>
            Anf. 66 CAMILLA HANSÉN (MP) replik:
          </note>
          <note>
            Fru talman! Jag kanske kommer att överraska kammaren. Vi brukar
            ju inte vansinnigt ofta säga att vi håller med varandra, men jag
            håller med om det Kerstin Lundgren säger. Det finns en mycket
            större bild.
          </note>
          <note>
            Många av oss är också djupt engagerade i det som händer i Belarus
            och i den demokratiska rörelse som finns runt omkring i världen
            för att stödja ett fritt och demokratiskt Belarus.
          </note>
          <note>
            Just i dag diskuterar vi den här gränsen. Det är en väldigt liten
            del av ett stort pussel. Jag tror ändå att vi i den här kammaren
            är ganska överens om att stå upp för ett fritt och demokratiskt
            Belarus och demokrati i ordets alla bemärkelser. Vi tar avstånd
            från alla typer av politiska fångar, diktaturer och förtryck av
            den egna befolkningen, som pågår i Belarus.
          </note>
          <note>
            Anf. 67 LARS ADAKTUSSON (KD) replik:
          </note>
          <note>
            Fru talman! Jag vill gärna ge Miljöpartiet och Camilla Hansén
            ett erkännande för att ni lyfter fram situationen för de människor
            som ytterst är drabbade av situationen. Det är, vilket har sagts
            tidigare, ett vidrigt, cyniskt spel som har lett till att de här
            människorna har blivit brickor och utnyttjas på grund av att de
            är så utsatta. Det är bra att detta lyfts fram och att det sägs.
            Det handlar i grunden om vårt humanitära ansvar att hjälpa dem
            i deras utsatthet.
          </note>
          <note>
            Samtidigt tycker jag att det är bekymmersamt att det i Camilla
            Hanséns anförande och i debatten har låtit som att EU har ett
            ansvar för situationen. Jag vill fråga Camilla Hansén om det är
            EU:s fel att den här situationen har uppstått.
          </note>
          <note>
            Anf. 68 CAMILLA HANSÉN (MP) replik:
          </note>
          <note>
            Fru talman! Tack, Lars Adaktusson, för de vänliga orden och för
            frågan!
          </note>
          <note>
            Vi måste kunna se på detta på olika nivåer, varav en väldigt
            konkret är hur många människor som kommer att sova under bar himmel
            i skogarna mellan Belarus och Polen i natt. Det är en. Sedan går
            det ända upp till de högsta geopolitiska nivåerna.
          </note>
          <note>
            Jag tycker att EU har ett ansvar på så sätt att vi har blottat
            en onödig svaghet. Vi borde kunna agera med kraft på de högsta
            diplomatiska nivåerna mot en diktator som Lukasjenko. Samtidigt
            måste vi se till att människor som med våld tvingas in över gränsen
            mot EU inte ska behöva tillbringa nätterna ute. Människor fryser
            ihjäl inom EU:s gränser. Det är ändå inte värdigt. Detta måste
            vi kunna hantera samtidigt.
          </note>
          <note>
            Anf. 69 LARS ADAKTUSSON (KD) replik:
          </note>
          <note>
            Fru talman! Jag tycker fortfarande att detta är bekymmersamt,
            Camilla Hansén. Om vi inte väldigt tydligt och klart säger att
            skulden och ansvaret ligger på två despotier i vårt närområde
            som använder situationen i en hybrid krigföring för att flytta
            fram sina egna positioner och nå sina egna mål, om vi inte har
            det som huvudfokus och om vi inte hela tiden poängterar och lyfter
            fram detta försummar vi en dimension i frågan som är helt central.
          </note>
          <note>
            Jag håller med om att det finns brister i EU:s politik i många
            olika avseenden, men i detta sammanhang handlar det om någonting
            helt annat. Det vill jag gärna ha sagt.
          </note>
          <note>
            Liksom tidigare ledamöter vill jag med detta inlägg önska talmannen,
            talmanspresidiet, riksdagens tjänstemän och alla kollegor en riktigt
            god jul.
          </note>
          <note>
            Anf. 70 CAMILLA HANSÉN (MP) replik:
          </note>
          <note>
            Fru talman! Det spelar ingen roll vilken typ av brott vi talar
            om, för skulden och ansvaret ligger alltid hos förövaren som i
            detta fall är Lukasjenko. Med berått mod använder han människor
            som brickor i ett politiskt spel. Om det råder ingen tvekan.
          </note>
          <note>
            Jag funderar ibland på det här med att arbeta i en demokrati.
            Lars Adaktusson säger ”jo , men visst finns det brister inom EU”.
            Ja, det finns brister överallt där man arbetar inom en demokrati,
            eftersom det ju är svårt. Ibland tänker jag att det är just detta
            som diktatorer inte klarar av. Man söker något slags perfektion
            där man får bestämma allt.
          </note>
          <note>
            Men det finns ingen perfekt värld. Däremot kan det finnas demokratier
            där man krokar arm och hjälper till att lyfta varandra för att
            bygga samhällen som är så starka som möjligt.
          </note>
          <note>
            Jag vill tacka fru talmannen, Lars Adaktusson, alla kollegor
            och alla som arbetar här i riksdagen och önska en god jul och
            ett gott nytt år.
          </note>
          <note>
            Anf. 71 Utrikesminister ANN LINDE (S):
          </note>
          <note>
            Fru talman! I denna svåra situation som råder vill jag ändå avsluta
            med att påminna om en rad åtgärder som EU har vidtagit. Utöver
            det som jag har nämnt i debatten har kommissionen föreslagit ett
            antal tillfälliga asyl- och återvändandeåtgärder för att stödja
            Lettland, Litauen och Polen och ta itu med det ökade antalet asylsökande
            vid gränsen mot Belarus. Åtgärder ­ na kommer att göra det möjligt
            för dessa att inrätta snabba och ordnade processer för att hantera
            situationen med full respekt för mänskliga rättigheter och internationella
            åtaganden inklusive principen om non-refoulement och Europeiska
            unionens stadga om de grundläggande rättigheterna.
          </note>
          <note>
            Slutligen vill jag säga att det är en självklarhet att vi ska
            fortsätta stödja den modiga oppositionen i Belarus och kräva fullt
            frisläppande av alla politiska fångar, fria och rättvisa val och
            ett omedelbart införande av demokrati.
          </note>
          <note>
            Med detta önskar jag deltagarna i debatten och talmännen en god
            jul och gott nytt år.
          </note>
          <note>
            Den särskilda debatten var härmed avslutad.
          </note>
          <note>
            § 2 Justering av protokoll
          </note>
          <note>
            Protokollet för den 26 november justerades.
          </note>
          <note>
            § 3 Anmälan om betänkande
          </note>
          <note>
            Följande dokument anmäldes:
          </note>
          <note>
            Finansutskottets betänkande
          </note>
          <note>
            2021/22:FiU10 Statens budget för 2022
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2021/22:157
          </note>
          <note>
            Till riksdagen
          </note>
          <note>
            Interpellation 2021/22:157 Sjukskrivningar på grund av psykisk
            ohälsa
          </note>
          <note>
            av Julia Kronlid (SD)
          </note>
          <note>
            Interpellationen kommer att besvaras tisdagen den 11 januari
            2022.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 15 december 2021
          </note>
          <note>
            Social departementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 5 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen och överlämnats till finansutskottet:
          </note>
          <note>
            RiR 2021:31 Det finanspolitiska ramverket – regeringens tillämpning
            2021
          </note>
          <note>
            § 6 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2021/22:81 till socialförsäkringsutskottet
          </note>
          <note>
            § 7 Svar på interpellationerna 2021/22:122 och 123 om behovet
            av ökade kontroller på väg och åkerinäringens förtroende för polisen
          </note>
          <note>
            Anf. 72 Justitie- och inrikesminister MORGAN JOHANSSON (S):
          </note>
          <note>
            Fru talman! Thomas Morell har frågat mig på vilka sätt jag avser
            att möta ökningen av den olagliga cabotagetrafiken. Vidare har
            Thomas Morell frågat mig vilka åtgärder regeringen avser att vidta
            för att allmänheten, och kanske främst åkerinäringen, ska återfå
            förtroendet för polisens förmåga att lösa brott samt vilka åtgärder
            regeringen avser att vidta för att allmänheten ska kunna nå polisen
            inom en rimlig svarstid .
          </note>
          <note>
            Mot bakgrund av att båda interpellationerna berör Polismyndighetens
            verksamhet med koppling till trafikområdet besvaras de samlat.
          </note>
          <note>
            Min företrädare Mikael Damberg besvarade en skriftlig fråga från
            Thomas Morell om b ehov av ökade resurser vid vägkontroller den
            3 november, och på den frågan har jag samma besked att ge.
          </note>
          <note>
            Regeringen har låtit en utredare kartlägga och analysera den
            nuvarande kontrollverksamheten på yrkestrafikområdet och ta fram
            förslag om detta. Betänkandet Kontroller på väg har remitterats
            och bereds nu inom Regeringskansliet.
          </note>
          <note>
            Regeringen beslutade den 28 oktober 2021 om höjda sanktionsavgifter
            vid otillåtna cabotagetransporter i syfte att öka regelefterlevnaden
            . Sank ­ tionsavgiften höjs från 40 000 kronor till 60 000 kronor
            . Förordningsänd ­ ringarna innebär också att det nu preciseras
            vad som menas med en cabo ­ tagetransport enligt EU:s godsförordning.
            Även beställaransvaret justeras för att göra det tydligt att en
            otillåten transport inte behöver vara avslutad för att beställaren
            ska kunna hållas ansvarig. Det här är kraftfulla åtgärder för
            att minska de illegala transporterna på våra vägar.
          </note>
          <note>
            Polismyndigheten redovisade under hösten det uppdrag som myndigheten
            fick förra året att utveckla myndighetens trafikarbete, inklusive
            kontroller av yrkestrafiken. Antalet ä renden avseende exempelvis
            olaga cabotage ha de förra året ökat med närmare 450 procent jämfört
            med 2016. Antalet ärenden fortsätter att öka även i år.
          </note>
          <note>
            Det är väldigt glädjande att Polismyndigheten uppger att trafiksäkerhetsarbetet
            prioriteras högt i myndigheten . Det är också positivt att myndighetens
            kontroller av yrkestrafiken väsentligt har ökat de senaste åren.
            Sett till antalet genomförda kontroller ligger f lera kontrollslag
            , till exempel kontroll av kör- och vilotider samt flygande inspektion
            av nyttofordon , på en nivå som väl över stiger de åtagande n
            som anges i tillämpliga EU- direktiv.
          </note>
          <note>
            Det är viktigt att antalet kontroller av yrkestrafiken fortsätter
            att öka, så det är välkommet att myndigheten redovisar i rapporten
            att resursen för kontroll av yrkestrafiken kommer att utökas under
            de kommande åren. Utbyggnaden av Polismyndigheten kommer att leda
            till en faktisk ambitionsökning också i trafiksäkerhetsarbetet
            , inklusive kontroller na av yrkestrafiken .
          </note>
          <note>
            Den rapport som Thomas Morell hänvisar till i sin andra interpellation
            har tagits fram i ett samarbete mellan Sveriges Åkeriföretag,
            Polismyndigheten och Larmtjänst. Det är mycket glädjande att detta
            samarbete bedrivs för att minska kriminaliteten och öka tryggheten
            längs våra vägar.
          </note>
          <note>
            Enligt den senaste trygghetsundersökningen, NTU, är förtroendet
            för polisen fortsatt högt. 5 8 procent av befolkningen har mycket
            eller ganska stort förtroende för polisens sätt att bedriva sitt
            arbete. Detta är den högsta nivån i NTU hittills , och det är
            en ökning med hela 16 procentenheter sedan 2017.
          </note>
          <note>
            Regeringen följer löpande utvecklingen av Polismyndighetens service.
            Andelen medborgare som är nöjda med polisens bemötande samt utföran
            ­ de av sitt ärende uppgick till 92 respektive 86 procent under
            2020. Detta är goda resultat som dessutom visar på en positiv
            utveckling. De som uppger att Polismyndigheten har hög tillgänglighet
            uppgår till 58 procent. Polisens kontaktcenter hanterar över 1
            miljon samtal årligen, och under perioden januari–september 2021
            hanterades 73 procent av alla samtal inom fem minuter.
          </note>
          <note>
            Antalet e-tjänster för att anmäla brott och utföra olika typer
            av ansökningsförfaranden har ökat, vilket också har bidragit till
            att öka tillgängligheten till 114 14. För pågående brott som ska
            anmälas är det SOS Alarm som ska kontaktas via 112.
          </note>
          <note>
            En grundförutsättning för all operativ polisverksamhet är att
            polisen finns närvarande i samhället genom att förebygga brott,
            göra ingripanden samt utreda brott. Detta gäller även f ör att
            ytterligare förbättra situationen på vägarna . Här utgör utbyggnaden
            av Polismyndigheten en central del , och regeringen genomför en
            historisk satsning på myndigheten. Målet är att från ingången
            av 2016 till utgången av 2024 öka antalet polisanställda med 10
            000, och vid halvårsskiftet hade antalet anställda ökat med 7
            000. Enligt Polismyndigheten är mål et möjligt att nå.
          </note>
          <note>
            Jag kan konstatera att allmänhetens förtroende för polisen är
            starkt och att det har ökat de senaste åren. Det finns alltid
            möjlighet att ytterligare förbättra tillgängligheten, och jag
            vet att Polismyndigheten bedriver ett kontinuerligt och strategiskt
            arbete med att utveckla kontaktvägarna till och från myndigheten.
          </note>
          <note>
            Anf. 73 THOMAS MORELL (SD):
          </note>
          <note>
            Fru talman! Jag tackar statsrådet för svaret. Jag hade i går
            flera interpellationsdebatter med infrastrukturminister Tomas
            Eneroth. Då pratade vi bland annat om den olagliga trafik som
            figurerar i Sverige. De svenska åkerierna är utsatta för den här
            typen av fordon. Man stjäl diesel och fordonskomponenter. Man
            plockar bort dörrar, frontpartier, däck, bromsok, belysningsramper,
            backspeglar – ja, i princip allting som inte är svetsat på bilen
            åker med.
          </note>
          <note>
            De svenska åkerierna exponeras för den här typen av kriminalitet
            på ett annat sätt än allmänheten. Jag ställde inte en fråga om
            allmänhetens förtroende för polisen, utan det handlar just om
            åkerinäringens förtroende för polisen. Den rapport som togs fram
            med hjälp av den här enkäten är ganska kritisk mot polisen, måste
            man väl ändå säga.
          </note>
          <note>
            Jag läser vad som står i slutsatsen i rapporten: Av svaren framgår
            att medlemmarna i Sveriges Åkeriföretag upplever en frustration
            och uppgivenhet vid kontakt med polisen. Där framkommer ord som
            ”lönlöst”, ”meningslöst” och ”hopplöst” och ett bristande intresse
            från polisen i samband med att de blivit utsatta för brott. Det
            finns också en bristande förståelse för varför en polisanmälan
            ska göras i samband med brott. Många anmäler enbart då försäkringsbolaget
            kräver detta. Att bidra till statistiken är inte heller något
            som motiverar till att göra en anmälan. Det upplevs som meningslöst,
            då en anmälan ofta läggs ned nästan direkt. Och vad bidrar statistiken
            till? Många undrar varför de ska engagera sig och anmäla då det
            tar tid och ingen återkoppling heller ges. Det går att läsa en
            viss uppgivenhet mellan raderna i frisvaren.
          </note>
          <note>
            Det är ganska alarmerande att en hel yrkeskategori, eller snarare
            ett helt kluster av företagare, känner att polisen inte ger det
            stöd som man rimligen kan begära när man är utsatt för brott.
            Nu kommer säkerligen den här enkäten att diskuteras. Det kanske
            kommer att vidtas åtgärder inom polisen. Låt oss hoppas att det
            blir på det viset! Men jag utgår också från att statsrådet är
            medveten om att det finns en form av kriminalitet som är vägburen
            och som är ytterst allvarlig för samhället.
          </note>
          <note>
            Jag kan inte låta bli att kommentera det som sägs i interpellationssvaret
            om att man ska ”öka antalet polisanställda med 10 000”. Det är
            inte detsamma som poliser, utan även civilanställda ingår i den
            kategorin. Man har ökat med 7 000, som det är i dagsläget. De
            poliser som förväntas kom ­ ma ut är ju inte utexaminerade i någon
            större omfattning än, utan i huvud ­ sak har det varit fråga om
            civilanställd personal. Därmed inte sagt att de inte gör ett bra
            arbete. Men det är just den uniformerade personalen ute på väg
            som är så viktig för att komma till rätta med den kriminalitet
            som finns där ute.
          </note>
          <note>
            Att det sedan finns civilanställd personal inne i huset som tar
            hand om rapporter och kanske till exempel genomför förhör eller
            utreder brott är jättebra. Men först och främst måste det finnas
            uniformerad personal ute som arbetar mot de kriminella, så att
            vi får bukt med brottsligheten. Att fylla polishusen med civilanställd
            personal och inte ha tillräckligt med folk ute på vägen leder
            inte till någon positiv utveckling. Här måste regeringen växla
            upp och framför allt ge tydliga direktiv till polisen om vad man
            förväntar sig för att komma åt den här typen av brottslighet.
            Vi får inte glömma att vägen är den största brottsplats vi har
            i Sverige.
          </note>
          <note>
            Anf. 74 Justitie- och inrikesminister MORGAN JOHANSSON (S):
          </note>
          <note>
            Fru talman! Jag skulle verkligen uppskatta om Thomas Morell och
            SD slutade svartmåla polisen för deras trafikarbete. Det finns
            nämligen inget som helst fog för det. Jag ser hur polisen har
            jobbat mot kriminaliteten i trafikfrågorna och på vägarna. Det
            har skett en mycket positiv utveckling de senaste åren.
          </note>
          <note>
            År 2020 gjordes 15 000 inspektioner av nyttofordon. Det var en
            ökning med 34 procent sedan 2018. Samma år gjordes 6 500 kontroller
            av farligt gods, vilket var en ökning med 17 procent sedan 2018.
            År 2020 utfärdades också 272 sanktionsavgifter för olaga cabotage,
            som vi talar om i dag. Det var en ökning med hela 450 procent
            sedan 2016. Är det något polisen har gjort på det här området
            är det just att man har växlat upp arbetet mot den här typen av
            kriminalitet.
          </note>
          <note>
            Ovanpå det har vi också höjda sanktionsavgifter. När vi tar dem
            som kör svart och gör de här olagliga transporterna på vägarna
            får de alltså dessutom en högre sanktionsavgift nu än vad de fick
            tidigare. Vi höjde avgiften från 40 000 till 60 000 i oktober.
          </note>
          <note>
            Jag påstår att polisens insatser mot den här kriminaliteten har
            ökat kraftigt på senare år. Det tycker jag att polisen ska ha
            ett erkännande för i stället för den här svepande anklagelsen
            om att man inte gör någonting; det är faktiskt helt fel.
          </note>
          <note>
            Det sägs att förtroendet för polisen är lågt. Det är också fel.
            Allmänhetens förtroende är, påstår jag, högre än någonsin, i alla
            fall enligt vad vi har kunnat uppmäta. Den senaste NTU:n visar
            att 58 procent har stort förtroende för polisen, en ökning med
            16 procentenheter sedan 2017. Förtroendet för polisen är alltså
            väldigt stort.
          </note>
          <note>
            Det är klart att det finns väldigt mycket att göra. Men om man
            påstår att polisen inte bryr sig om trafikbrotten eller att förtroendet
            för polisen allmänt sett är lågt är det helt enkelt fel.
          </note>
          <note>
            Thomas Morell tar upp den enkätundersökning som åkeriföretagen
            har gjort. Jag har tittat på den. Det finns 10 000 åkeriföretag
            i Sverige. 4 500 av dem tillställdes den här enkäten. 738 svarade.
            Det var alltså en svarsfrekvens på 15 procent. Min fråga är: Vad
            kan man egentligen dra för slutsatser av den enkäten när man har
            så låg svarsfrekvens? Inte särskilt mycket, skulle jag vilja påstå.
          </note>
          <note>
            Jag tycker att Thomas Morell ska ta fasta på allt det positiva
            som nu sker i polisen, med de ökade kontrollerna, de ökade möjligheterna
            att komma åt den olagliga cabotagetrafiken, det höga förtroendet
            och även tillväxten. Vi har satt upp målet om 10 000 fler polisanställda.
            Vi har ungefär 7 000 hittills. Av dem är lite drygt 1 800 poliser.
            Det beror på att det i början är civilanställda som tillkommer;
            de är redan färdigutbildade, medan det tar två och ett halvt år
            att utbilda en polis.
          </note>
          <note>
            Nu har vi fler i polisutbildningen än vad vi någonsin har haft
            tidigare. Vi har just nu över 3 000 som går utbildningen. Vi har
            nya utbildningsorter. Sedan gammalt har vi Stockholm, Umeå och
            Växjö. Under vår tid har vi lagt till polisutbildning i Malmö
            och Borås. Det är den här utbyggnaden och expansionen som nu gör
            att vi halvår för halvår kommer att få se nya kullar av poliser
            som kommer ut i polisverksamheten och kan bidra på ett positivt
            och bra sätt. Jag ser att man kommer att kunna leva upp till det
            mål som har satts upp, och det tycker jag är väldigt bra.
          </note>
          <note>
            Återigen: Polisen gör ett väldigt bra arbete på vägarna, och
            vi kommer att kunna förstärka det ytterligare.
          </note>
          <note>
            Anf. 75 THOMAS MORELL (SD):
          </note>
          <note>
            Fru talman! Jag tackar statsrådet för svaret. Den här enkäten
            var ju faktiskt polisen inblandad i ihop med Sveriges Åkeriföretag
            och Larmtjänst. Att svarsfrekvensen var låg kanske beror just
            på att människor inte känner det förtroende i de här frågorna
            som man borde .
          </note>
          <note>
            Det är ju inte allmänheten man har frågat. Man har frågat åkeriföretagen,
            de företag som sitter ytterst i problembilden med de kriminella
            som rör sig på vägarna. De utsätts varje dag för dieselstölder,
            man plockar av delar på bilarna, man tar hela bilar och man gör
            inbrott både i lokaler och i fordon. De får inte den respons de
            borde få, och det kan bero på att polisen är överhopad med en
            massa andra problem som skjutningar och sådant.
          </note>
          <note>
            Jag ställde inte frågan om allmänhetens förtroende för polisen,
            utan jag ställde frågan utifrån åkeriföretagens upplevelse, och
            det är åkeriföretagen som har svarat på enkäten. Det hade varit
            bra om statsrådet hade fokuserat på det i stället.
          </note>
          <note>
            Om vi går in på cabotage låter det jättebra att antalet ärenden
            har ökat med 450 procent jämfört med 2016. Det går alltid att
            trixa med procentsatser. Det är inte svårt. Man hade 61 ärenden
            2016. Det gick upp till 275 för 2020. Hittills i år tror jag att
            man ligger på 280.
          </note>
          <note>
            Det är klart att det är bra att man kommer åt dem som kör otillåtet
            cabotage i Sverige. Jag säger inte emot det. Men bilden visar
            så tydligt att det här är ett större problem än vad siffrorna
            i rapporten redovisar. Hade vi haft tillräckligt med folk ute
            på vägen hade vi kommit åt betydligt fler brott mot cabotagebestämmelserna.
          </note>
          <note>
            Det som är redovisat är Region Syd, som står för mer än hälften.
            Då ska man veta att gänget som jobbar i Helsingborg är de vassaste
            vi har i Sverige, ihop med västeråsarna. Det ligger till och med
            instruktioner i de utländska bilarna att man ska köra andra vägar
            förbi deras kontrollområden. Varför? Jo, för om de bli stoppade
            kommer de att bli rapporterade. Där finns kunskapen, och där finns
            de vassaste tjänstemännen när det gäller att göra kontroller av
            den tunga trafiken.
          </note>
          <note>
            Jag vill påstå att varje bil de får in i Helsingborg eller i
            Västerås blir synad in i sömmarna. Ingen tar sig igenom där utan
            att bli rapporterad om det är något som är fel. Tänk om vi hade
            haft fler sådana enheter i Sverige! Då hade vi kommit åt problemet
            med otillåtet cabotage.
          </note>
          <note>
            På ett helt år är det 280 rapporter. Det är inte särskilt mycket
            med tanke på hur pass många transporter som sker varje dag. Som
            en polis säger: Det är som att fiska i ett akvarium. Så omfattande
            är problemet.
          </note>
          <note>
            Regeringen har inte presterat när det gäller detta. Man har inte
            fått ut fler kontrolltjänstemän. Jag pratar med mina gamla kollegor
            i stort sett dagligen, som säger att det dagligen går hem folk
            som blir pensionärer eller slutar av andra skäl. Antalet bilinspektörer
            ligger på en hyggligt stabil nivå, ungefär 73 över tid. Men antalet
            trafikpoliser med tung behörighet, alltså som har rätt att göra
            kontroll på tunga fordon, är bara 120 i yttre tjänst. Det finns
            fler på papperet, men ute på vägen är de inte fler. Vi har alltså
            ett underskott som är betydande.
          </note>
          <note>
            Anf. 76 Justitie- och inrikesminister MORGAN JOHANSSON (S):
          </note>
          <note>
            Fru talman! Argumentationen måste ändå hänga lite grann ihop
            med hur det faktiskt ser ut när det gäller till exempel statistiken
            och kontrollverksamheten. Thomas Morell påstår att polisen inte
            bryr sig om det här. Samtidigt visar det sig att antalet kontroller
            har ökat kraftigt både av nyttofordon och av farligt gods. Antalet
            utfärdade sanktionsavgifter ökar. På punkt efter punkt levererar
            polisen mer kontroller. Dessutom har fler bilinspektörer rekryterats,
            bara för att ta upp en annan statistikpunkt.
          </note>
          <note>
            Argumentationen hänger inte ihop. Om Morell påstår att polisen
            inte bryr sig om de här brotten men kontrollerna samtidigt ökar
            så kraftigt som de har gjort, då hänger det inte ihop.
          </note>
          <note>
            Thomas Morell påstår att förtroendet för polisen är lågt. Jag
            säger att allmänhetens förtroende är rekordhögt. Då säger han
            att åkeriföretagens förtroende är jättelågt. Vad bygger han det
            på? Jo, på en enkät som 738 av 10 000 åkeriföretag har svarat
            på. Polisen må ha varit med för att genomföra enkäten, men det
            spelar väl ingen större roll för tillförlitligheten i den eller
            vilka slutsatser man kan dra av den. Om du har en svarsfrekvens
            på 15 procent kan du inte dra några större slutsatser av det,
            påstår jag.
          </note>
          <note>
            Sedan är det naturligtvis så att vi har problem med cabotagetransporterna,
            svarttransporterna, även fortsättningsvis. Där vidtar man åtgärder
            för att öka kontrollerna. Man rekryterar också fler för att kunna
            klara av dem.
          </note>
          <note>
            Det finns även andra problem. Thomas Morell tar upp stöld av
            drivmedel och diesel. Det är naturligtvis ett problem, men jag
            ser samtidigt att antalet anmälda stölder av drivmedel har mer
            än halverats sedan 2014. Även stölderna av diesel har halverats
            sedan 2014. Det måste man också ta till sig.
          </note>
          <note>
            Vi fortsätter att satsa på polisen. Polisen har nu fler anställda
            än någonsin. Det finns fler poliser än någonsin. Det är fler som
            går utbildningarna än någonsin. Det som vi har gjort de senaste
            åren med nya utbildningsplatser och utökade möjligheter till rekrytering
            har också betydelse. Sedan 2015 har vi även återrekryterat 1 200
            poliser som lämnat kåren men sedan har kommit tillbaka och vill
            jobba i polisen igen. Var fjärde polis som har lämnat kåren sedan
            2015 har valt att återvända till polisen.
          </note>
          <note>
            Fler utbildas, färre slutar och fler återvänder till polisen.
            Det måste man också se när man tittar på polisverksamheten i stort.
          </note>
          <note>
            Fru talman! Polisen kommer att fortsätta att förstärka insatserna
            mot all typ av kriminalitet, också den här typen av kriminalitet
            som ibland kan hänga ihop med den organiserade kriminaliteten
            inte minst i en del av EU-länderna, där man ägnar sig åt detta
            för att tjäna stora pengar. Med sina nya resurser och med sina
            nya anställda kommer man att kunna göra ett ännu bättre jobb på
            vägarna.
          </note>
          <note>
            Svartmåla inte polisen genom att försöka få det till att man
            inte bryr sig om de här brotten, för det gör man faktiskt.
          </note>
          <note>
            Anf. 77 THOMAS MORELL (SD):
          </note>
          <note>
            Fru talman! Tack för svaret, statsrådet! Det är sannerligen inte
            konstigt att ni inte får någonting gjort, för ni kan ju inte ens
            läsa ut statistiken så att den blir begriplig.
          </note>
          <note>
            Om man nu tittar på den enkäten, för den måste man ändå ta till
            sig, och läser hela rapporten ser man att det är väldigt många
            som inte ens rapporterar in dieselstölder eftersom de inte anser
            att det är meningsfullt. Då kan vi inte hänvisa till att det har
            blivit färre anmälda brott i form av dieselstölder, för det är
            ju på grund av att det inte görs någon anmälan.
          </note>
          <note>
            Ni måste komma ut på spelplanen och delta i matchen. Ni kan inte
            sitta på läktaren hela tiden. Kom igen nu! Vi måste angripa det
            här problemet. Då kan man inte stå här i kammaren och komma med
            en massa påståenden som inte har någon verklighetsbakgrund.
          </note>
          <note>
            Jag har jobbat i tolv år inom trafikpolisen. På den enhet där
            jag arbetade var vi nio man i tre turlag som var ute på vägarna
            veckans alla dagar. I dag är de fem totalt. Hur i hela friden
            ska de kunna klara det här jobbet?
          </note>
          <note>
            Kom in i matchen och delta! Jag ska läsa vad som skrivs i en
            av de stora tidningarna: ”Jag förväntar mig nu att samtliga politiker
            med ansvar för vägtransporter så snabbt som möjligt sätter sig
            ner och brainstormar om hur man ska skapa ordning och reda på
            vägarna på riktigt.
          </note>
          <note>
            Under tiden sätter jag mig ner och väntar på nästa katastrof,
            nämligen det som ska komma ut ur utredningen om effektivare kontroller
            på väg. Alltså utredningen som Sveriges styrande politiker under
            en längre tid har använt som sköld för att värja sig mot andra
            ’besvärliga frågor’ från Proffs på temat ordning och reda på våra
            vägar.”
          </note>
          <note>
            Kom ut på banan och spela matchen!
          </note>
          <note>
            Anf. 78 Justitie- och inrikesminister MORGAN JOHANSSON (S):
          </note>
          <note>
            Fru talman! På banan har vi varit länge. Det är därför vi bygger
            ut polisen som vi gör: 10 000 fler anställda från 2016 fram till
            2024, fler utbildningsorter och fler kontroller, om vi talar om
            yrkestrafiken och arbetet där. Det är precis det jag redovisar.
          </note>
          <note>
            Om Thomas Morells bild är att polisen inte bryr sig om det här,
            inte sätter av resurser utan struntar i det, hur har då inspektionerna
            på nyttofordon ökat med över 30 procent sedan 2018? Hur har kontrollerna
            av farligt gods ökat med 17 procent sedan 2018? Hur har de utfärdade
            sanktionsavgifterna ökat med 450 procent sedan 2016? Det här är
            tecken på att polisen de senaste åren verkligen har prioriterat
            brotten. Jag säger här, i den här debatten, att vi tänker se till
            att prioriteringarna av brotten fortsätter.
          </note>
          <note>
            Thomas Morell säger att 738 av 10 000 företag som har svarat
            på en enkät är missnöjda – i varje fall några av dem. Jag säger
            att det inte går att dra några slutsatser av detta därför att
            en svarsfrekvens på 15 procent är alldeles för låg.
          </note>
          <note>
            Vi kommer förstås att fortsätta att bygga ut polisen, se till
            att de fort ­ sätter att bekämpa brotten och se till att det blir
            bättre verktyg för att kom ­ ma åt brotten. Vi höjer nu sanktionsavgifterna.
            Nu blir det dyrare för dem som kör de olagliga transporterna.
            Varje gång vi kommer på dem får de en högre sanktionsavgift.
          </note>
          <note>
            Svartmåla inte polisens arbete på området. Här har polisen verkligen
            steppat upp de senaste åren, och det kommer de att fortsätta med
            de kommande åren.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2021/22:125 om åtgärder för att få
            extra poliser
          </note>
          <note>
            Anf. 79 Justitie- och inrikesminister MORGAN JOHANSSON (S):
          </note>
          <note>
            Fru talman! Alexandra Anstrell har frågat mig hur jag avser att
            säkerställa att målet om antalet poliser till 2024 uppnås. Hon
            har också frågat vilka åtgärder jag och regeringen vidtagit hittills
            för att uppnå målet om extra poliser och vad orsaken till att
            målet blir svårt att uppnå är. Vidare har hon frågat vilka speciella
            insatser som görs akut för att öka antalet poliser i det gängkriminellt
            utsatta Stockholm.
          </note>
          <note>
            Att fler poliser kan bekämpa brottsligheten och öka tryggheten
            i hela landet är en prioriterad fråg a för regeringen.
          </note>
          <note>
            För att minska brottsligheten och öka tryggheten i Sverige genomför
            regeringen en historisk satsning på Polismyndigheten. Den innebär
            att antalet anställda ska öka med 10 000 fram till och med 2024
            jämfört med ingången av 2016 . Vid halvårsskiftet uppgick ökningen
            till mer än 7 000 anställda.
          </note>
          <note>
            I avsi kt att finansiera satsningen har anslaget ökats kraftigt.
            För att sä ­ kerställa ökningen av antalet polisanställda har
            regeringen beslutat att star ­ ta polisutbildning på två nya lärosäten,
            i Malmö och Borås. Numera finns polisutbildningen på fem orter,
            och flera av dem erbjuder även distans ­ utbildning. Dessutom
            har regeringen initierat en ny snabbare antagnings ­ process till
            polisutbildningen. Detta har gett effekt. D et finns i år fler
            poli ­ ser än någonsin tidigare i Sverige. Antalet antagna till
            polisutbildningen har mer än fördubblats sedan 2010, och det är
            fortfarande högt söktryck. Vidare har det införts en ny väg till
            polisyrket. Genom att låta redan an ­ ställda specialister genomgå
            polisutbildningen får dessa personer en kom ­ petensutveckling,
            arbetsgivaren kan använda medarbetarna mer flexibelt och antalet
            poliser ökar.
          </note>
          <note>
            Min bild är att Polismyndigheten är en attraktiv arbetsgivare
            eftersom antalet poliser ökar, allt färre slutar och många av
            de poliser som slutat har återanställts. Det gör det möjligt att
            nå målet och borgar för en långsiktigt hållbar personalförsörjning
            av poliser i hela landet.
          </note>
          <note>
            För ett par veckor sedan examinerades 707 nya poliser från polisutbildningen,
            vilket är ett välkommet tillskott i den svenska poliskåren. Polis
            ­ leden håller på att fyllas även i polisregion Stockholm, där
            205 nya poliser anställdes den 22 november.
          </note>
          <note>
            Polistillväxten följer en plan, och det är från och med i år
            som vi kommer att se allt större kullar av nya poliser. I det
            korta perspektivet genomför Polismyndigheten en personalförstärkning
            till polisregion Stockholm, bland annat för att stärka utredningarna
            av den senaste tidens grova brott. På lång sikt arbetar Polismyndigheten
            med att få fler Stockholmsbaserade personer att söka till polisutbildningen,
            och en åtgärd är att i januari öka antalet tillgängliga platser
            på polisutbildningen på Södertörns högskola.
          </note>
          <note>
            Samtidigt har villkoren förbättrats då polisernas genomsnittliga
            grundlön ökat med 6 000 kronor i månaden sedan 2015. Den genomsnittliga
            grundlönen för alla poliser är i nuläget 35 800 kronor i månaden.
            Ett annat exempel är att ersättningen för arbete på kvällar och
            helger har höjts. I de senaste lönerevisionerna har parterna enats
            om att prioritera poliser i yttre tjänst och särskilt de poliser
            som arbetar i utsatta områden. Polismyndigheten har noterat att
            det gett avsedd effekt då personalomsättningen bland poliser i
            yttre tjänst har minskat.
          </note>
          <note>
            Regeringen och Polismyndigheten har vidtagit flera åtgärder för
            att förbättra villkoren och för att säkra arbetsmiljön, men regeringen
            fortsätter naturligtvis att följa utvecklingen noga.
          </note>
          <note>
            Anf. 80 ALEXANDRA ANSTRELL (M):
          </note>
          <note>
            Fru talman! Jag tackar ministern för svaret.
          </note>
          <note>
            Frågan är hur man kunde låta det gå så långt. Det finns så få
            poliser och en så ökad gängkriminalitet i Sverige, inte minst
            i Stockholm. Haninge, som jag kommer från, är näst värst utsatt
            i hela landet vad gäller rån mot unga.
          </note>
          <note>
            Jag är orolig, fru talman. Det är hela tiden skottlossningar
            och andra händelser. Inte bara jag är orolig, utan det är många
            som känner sig otrygga. Barn blir utsatta av andra ungar. De blir
            av med jackor och telefoner. De är utsatta för brott både morgon
            och kväll, på väg till skolan och på väg hem från skolan. Och
            det gör dem rädda för att gå ut igen. De sover dåligt och mår
            på det stora hela riktigt dåligt.
          </note>
          <note>
            Fru talman! Vi kan inte ha det så här. Vi måste få ordning på
            Sverige och Stockholm nu. Vi måste få känna oss trygga där vi
            bor, när vi går till och från våra arbeten och till och från våra
            skolor. Gängkriminaliteten behöver stävjas nu. Hur kunde det gå
            så långt?
          </note>
          <note>
            Antalet anmälda rån mot personer under 18 år har mer än fördubblats
            i Sverige under perioden 2015–2019. De som misstänks är i huvudsak
            15 − 20 år gamla. Även den självrapporterade utsattheten för rån
            har ökat kraftigt bland ungdomar. En oroväckande utveckling kan
            ses när det gäller flickor utsatta för rån i Stockholmsområdet.
            De är rädda för att gå hem från bion, trots att de går tillsammans.
            De är rädda för att gå hem från träningen på kvällen, och de är
            rädda för att gå till och från sina kompisar. Poliserna har minskat
            i antal.
          </note>
          <note>
            Ministern slår sig för bröstet och säger att det har blivit fler
            poliser, men det har också blivit fler invånare. Slår man ut antalet
            poliser på antalet invånare är det inte så stora siffror att skrika
            om.
          </note>
          <note>
            Brottsligheten är Sveriges mest akuta samhällsproblem just nu.
            Den grova organiserade brottsligheten styr vissa områden i Sverige
            med järn ­ hand. Brottsförebyggande rådets statistik visar på
            att Sverige ligger i topp när det kommer till dödligt skjutvapenvåld.
          </note>
          <note>
            Vi pratar om historiska satsningar på polisen. Det är ändå en
            himla tur för Sverige att M-KD-SD-budgeten gick igenom så att
            det blir mer satsningar på höjda polislöner, mer pengar totalt
            till Polismyndigheten, en riktad satsning på fler övervakningskameror
            och på stärkt utvecklad teknisk förmåga hos polisen i form av
            bättre verktyg, teknik och fler anställda för att förbättra arbetet
            mot brottsligheten.
          </note>
          <note>
            Men sådana saker tar tid. Det gäller också att följa upp dem
            så att de blir som man har tänkt sig. De olika insatserna som
            ministern pratar om låter fint, men ministern svarar egentligen
            inte på min fråga, fru talman, om hur ministern avser att säkerställa
            att målet om antalet poliser till 2024 uppnås.
          </note>
          <note>
            Det rapporteras nu att kriminella gäng från Mälardalen håller
            på att ta över narkotikamarknaden i Sundsvall och Medelpad. Man
            säljer narkotika via Snapchat och Tiktok och andra sociala medier.
            Det medför våld och fler vapen, och allt yngre utnyttjas i droghandeln.
            Polisen säger att de ser allt fler ungdomar som dras in i den
            kriminella miljön, långt ned i åldrarna – runt 12 år. Så här kan
            vi inte ha det. Det måste bli möjligt att använda kameraövervakning
            och avlyssning mot barn under 15 år som misstänks för grova brott.
          </note>
          <note>
            Gängen rekryterar 10–13-åringar. De har med sig vapen och annat
            till skolan. Vi behöver verktyg för att avbryta kriminaliteten
            och sätta in stödjande åtgärder för att förhindra att gängkriminaliteten
            biter sig fast. Det gäller att vända på varje sten.
          </note>
          <note>
            Anf. 81 THOMAS MORELL (SD):
          </note>
          <note>
            Fru talman! Jag blandar mig i debatten eftersom polisen ligger
            mig varmt om hjärtat.
          </note>
          <note>
            Vi diskuterade för en stund sedan hur stor ökningen av antalet
            poliser egentligen är, och det är ju i huvudsak civilanställda.
            Det kommer att komma ut fler poliser, men likväl är de ändå för
            få för att fylla på tillräckligt mycket. Precis som Alexandra
            Anstrell har sagt här har kriminaliteten vuxit sig allt starkare,
            och då måste samhället mota detta. Samhället måste vara starkare
            än de kriminella.
          </note>
          <note>
            Om man då tittar på vad som sker runt omkring i vårt samhälle
            ser man att det skapas parallella samhällen med alternativ rättskipning.
            Alternativ rättskipning betyder att det är någon annan än svenska
            staten som är polis, åklagare, domstol och i vissa fall till och
            med bödel. Det är inte svenska staten, svensk lagstiftning eller
            svenskt rättsväsen som hanterar det här, utan det är andra aktörer
            som sätter sig över vårt rättssystem och är både polis och åklagare,
            domstol och verkställare.
          </note>
          <note>
            Skjutningarna som sker runt om i landet, ofta med dödsfall, är
            ju rena avrättningar. Det är något som kommer av de kriminella
            gängen och deras uppgörelser. Det kan vara kärleksaffärer som
            spårar ur eller narkotika eller vad som helst, men det är verkligen
            öga för öga och tand för tand.
          </note>
          <note>
            Här har rättssamhället backat undan på vissa områden. I Göteborg,
            till exempel, har man upprättat vägspärrar runt utsatta områden.
            Varför gör man det? Jo, därför att man vill ha koll på vilka som
            rör sig där inne. Man stoppar helt enkelt fordon för att se vem
            som sitter i. Det är inte polisen som gör det, utan det är de
            kriminella. De stoppar bilar för att se vilka som sitter i så
            att de kan se vilka som är i området och eventuellt vidta åtgärder
            om det är fel personer i bilen.
          </note>
          <note>
            I ett rättssamhälle är det staten som sköter kontrollen, ingen
            annan. Här måste polisen få tillräckligt med resurser. Det låter
            bra när statsrådet står här och talar, men i Expressen från den
            2 november i år kan man läsa att var tredje – 36 procent, alltså
            drygt en tredjedel – av de fackligt anslutna poliserna aktivt
            söker jobb som inte är inom polisväsendet. Det här är ju en alarmerande
            utveckling. Så låter det inte när man lyssnar på statsrådet.
          </note>
          <note>
            Varför är det så? Det är något annat som är fel. Det kan vara
            dålig lön. Det kan också vara det att poliserna har en arbetssituation
            som är omänsk ­ lig. Man är i en miljö, i ett område, där man
            ständigt är påverkad av hot. Poliser är inte mer än människor,
            de heller. Om man är hotad, om det kan ­ ske till och med framförs
            hot mot familjen, är man inte mer än människa. Då är frågan om
            det är värt priset eller om man ska göra något annat här i livet.
          </note>
          <note>
            Jag vet vad det innebär, för jag var själv utsatt för hot när
            jag jobbade inom polisen. Jag hade kollegor som ronderade runt
            min bostad. Det är ingen höjdare att ha det på det sättet. Man
            vågar inte ens gå i affärer och ha familjen med sig utan att hela
            tiden ha koll på vad som är bakom ryggen. Jag kan förstå de poliser
            som väljer bort yrket. Det förvånar mig inte.
          </note>
          <note>
            Anf. 82 Justitie- och inrikesminister MORGAN JOHANSSON (S):
          </note>
          <note>
            Fru talman! Jag börjar med Alexandra Anstrells fråga hur det
            har kunnat gå så långt. Ja, det beror väl bland annat på hur ni
            i Moderaterna hanterade den här frågan under den tid då ni styrde
            Sverige.
          </note>
          <note>
            Sanningen är ju den att ni visade polisfrågorna ett ytterst förstrött
            intresse. Ni skar ned polisutbildningen med 90 procent på två
            år för att ni skulle finansiera era skattesänkningar. Därefter
            utbildade ni alldeles för få poliser – bara 600–700 per år. Samtidigt
            vet vi att ungefär 400–500 går i pension varje år. Då förstår
            man att det är en alldeles för låg nivå.
          </note>
          <note>
            Det vi gjorde när vi tillträdde 2014 var att vi skalade upp polisutbildningen
            och gjorde det kraftigt. Vi startade nya utbildningar.
          </note>
          <note>
            Det finns några saker som Moderaterna aldrig har gjort och aldrig
            klarar av. För det första klarar ni aldrig jobben. För det andra
            klarar ni aldrig statsfinanserna. För det tredje klarar ni aldrig
            att starta några nya polisutbildningar.
          </note>
          <note>
            Det är socialdemokrater som har startat alla nya polisutbildningar
            i Sverige. Det var vi som startade i Växjö för lite drygt 20 år
            sedan. Det var vi som startade i Umeå, också det för 20 år sedan.
            Det var på Laila Freivalds tid som justitieminister. Det var vi
            som startade i Malmö häromåret, och det var vi som startade i
            Borås nu. Det är vi som står för expansionen av polisen, satsningen
            på polisen och möjligheten för polisen att växa på det sätt som
            nu sker.
          </note>
          <note>
            Nu utbildar vi nästan tre gånger så många poliser som ni i Moderaterna
            gjorde under er tid, när ni styrde Justitiedepartementet. Det
            visar väl trots allt vad det här egentligen handlar om. Det är
            lätt att stå i opposition och prata. Men när ni sedan sitter på
            departementet och styr, ja, då visar det sig att då gör ni ingenting.
          </note>
          <note>
            Thomas Morell tar upp arbetsvillkoren för polisen. Det är helt
            rätt, tycker jag. Men jag tycker också att man ska väga in att
            vi nu för fjärde året i rad har en situation där färre slutar
            på polisen, alltså att färre söker sig bort från polisen.
          </note>
          <note>
            Det är också fler som återvänder till polisen. Jag nämnde i en
            tidigare replik att av dem som slutat på polisen från 2015 har
            25 procent återvänt till polisen. 1 200 har vi återrekryterat.
          </note>
          <note>
            Vi utbildar alltså fler. Färre slutar, och fler återvänder. Den
            bilden tycker jag att man också ska ha.
          </note>
          <note>
            Vi satte upp målet om 10 000 fler anställda i polisen fram till
            2024. Vi kommer att nå dit. Vi har redan ökat med 7 000. Vi kommer
            att klara de andra 3 000 fram till 2024 genom att fortsätta utbilda
            fler, genom att förbättra arbetsvillkoren och genom att utveckla
            utbildningsmöjligheterna.
          </note>
          <note>
            Jag nämnde i mitt interpellationssvar den funktionsinriktade
            utbildningen. Det är alltså en vidareutbildning av dem som redan
            i dag är civil ­ anställda i polisen som ger dem möjlighet att
            utbilda sig under ett års tid för att sedan kunna få polismans
            befogenheter och bli poliser – naturligtvis med samma krav som
            alla andra i poliskåren. Det här innebär ytterligare en möjlighet
            för den som redan är anställd i polisen att vidareutbilda sig
            och bli polis.
          </note>
          <note>
            Det här är naturligtvis en stor utmaning. Jag tror inte att det
            finns någon annan myndighet som har v u x i t med 30 procent på
            bara sju år. Det är en jättestor utmaning och ett högt mål som
            vi satte upp för polisen för några år sedan, men jag är övertygad
            om att vi kommer att kunna nå dit. Men det kräver som sagt att
            vi fortsätter utbilda fler, utvecklar arbetsvillkoren och ser
            till att det blir en bra arbetsplats och förbättrar möjligheterna
            för människor att återvända till kåren.
          </note>
          <note>
            Anf. 83 ALEXANDRA ANSTRELL (M):
          </note>
          <note>
            Fru talman! Ministern pratar om att man är övertygad om att man
            kommer att nå målet. Det låter ju bra, men jag frågar fortfarande
            hur man ska säkerställa att det verkligen blir så.
          </note>
          <note>
            Vi har fler poliser än någonsin, men vi har också fler kriminella
            än någonsin. Vi har fler invånare än någonsin. Eurostat har statistik
            som visar att Sverige har den tredje sämsta polistätheten i EU.
          </note>
          <note>
            Åtta år, hör ni, det är nästan en hel skolgång för de barn som
            i dag är de mest utsatta för ungdomsrån. I snart åtta år har man
            lett landet och ministern varit ansvarig här. Då tänker jag att
            det är konstigt att man försöker skylla ifrån sig på Moderaterna,
            som alltså sitter i opposition. Åtta år är som sagt nästan en
            hel skolgång för dem som är mest utsatta. Det är nästan så att
            man baxnar, fru talman.
          </note>
          <note>
            Är Polismyndigheten en attraktiv arbetsgivare? Ja, det är den
            absolut för väldigt många. Men för väldigt många är det också,
            som Thomas Morell var inne på, ett oerhört utsatt yrke. Man kanske
            inte alltid får den hjälp man behöver.
          </note>
          <note>
            Man kan också titta på polislönerna. Jag har själv en lillebror
            som har jobbat som polis men som slutade för att han fick en enormt
            stor löne ­ ökning när han gick vidare för att i stället jobba
            i kommunen som alko ­ hol ‑ och tobakshandläggare. Det blev väldigt
            stor skillnad i lön.
          </note>
          <note>
            Det är fler som går utbildningen, och det tycker jag naturligtvis
            är jättebra. Vi får fler poliser som kan hjälpa till att stävja
            gängkriminaliteten som breder ut sig. Den har brett ut sig under
            ganska lång tid och fått ett ganska starkt fäste i Haninge, i
            Stockholm, i Sverige.
          </note>
          <note>
            Det här är problematiskt. Det är faktiskt en av de absolut viktigaste
            frågorna just nu, när våra barn inte vågar gå till och från skolan.
            Man vågar inte gå till skolan på morgonen för att man är rädd
            att bli av med sin jacka. Det är alltså barn som åker buss till
            skolan utan jacka för att de är rädda att bli rånade. Så här kan
            vi inte ha det.
          </note>
          <note>
            Att poliser går utbildningen nu känns jättebra. Men det tar tid
            att få ut dem i arbete, att få ut dem i Jordbro, så att de kan
            hjälpa till att stävja gängkriminaliteten. Det tar tid att få
            erfarna poliser.
          </note>
          <note>
            Antalet ungdomsrån har, som jag var inne på tidigare, ökat i
            hela landet. Brås rapport visar att de flesta är under 18 år.
            Haninge, som jag kom ­ mer från, är näst värst i hela landet,
            fru talman. Det ser inte så roligt ut över huvud taget i Stockholmsområdet.
          </note>
          <note>
            Vi kan inte ha det så här, fru talman. Vi har en brottslighet
            som är Sveriges mest akuta samhällsproblem. Då behöver man ta
            tag i det. Man kan inte skylla ifrån sig på något som hände för
            åtta år sedan.
          </note>
          <note>
            Jag undrar varför det har tagit så lång tid. Åtta år är nästan
            en hel skolgång. Och hur säkerställer ministern att vi faktiskt
            når målet om antal poliser? Och kommer poliserna att få bättre
            arbetsmiljö?
          </note>
          <note>
            Anf. 84 THOMAS MORELL (SD):
          </note>
          <note>
            Fru talman! Tack för svaret tidigare, statsrådet! När det gäller
            kriminaliteten håller de kriminella i taktpinnen i vissa områden
            i Sverige. Det är de som styr, inte samhället, staten eller vårt
            rättsväsen. Där måste staten möta upp.
          </note>
          <note>
            Här är regeringen inte riktigt på banan. Visst, man kommer att
            utbilda fler poliser, och man sätter in fler civilanställda inom
            polisen. Men räcker detta? Uppenbarligen inte – vi har ju en föga
            smickrande statistik, där vi är det värsta landet i Europa när
            det gäller skjutningar. Till och med barn blir skjutna och mördade
            i det här landet. Det är hårresande. Då måste rättssamhället sätta
            ned foten och hålla i taktpinnen. Det ska man inte låta andra
            göra.
          </note>
          <note>
            När man knäckte Encrochat visade det sig att vi får in tio gånger
            mer narkotika i Sverige än vi trodde, ofta smugglad i tunga fordon.
            Då är vi tillbaka till att vi inte har tillräckligt med kontroller,
            vare sig vid tullen eller ute på vägen. Det är enorma mängder
            narkotika som kommer in, och då uppstår strider mellan de kriminella
            gängen och vi får skjutningar och avrättningar på öppen gata.
          </note>
          <note>
            Det är dags att växla upp nu så vi möter detta och får samhället
            att hålla i taktpinnen.
          </note>
          <note>
            Därmed vill jag önska talmannen, de anställda i Riksdagsförvaltning
            ­ en, statsrådet och mina kollegor en riktigt god jul och ett
            gott nytt år. Vi ses här i kammaren för nya fajter nästa år.
          </note>
          <note>
            Anf. 85 Justitie- och inrikesminister MORGAN JOHANSSON (S):
          </note>
          <note>
            Fru talman! Skälet till att jag tar upp hur Moderaterna har agerat
            i regeringsställning är att jag vill visa just detta: Det duger
            inte att stå i opposition och prata om att man ska göra det ena
            eller det andra eller det tredje och sedan, när man väl sitter
            i Justitiedepartementet, göra tvärtom. Då skär man ned på polisutbildningen
            med 90 procent på två år, för att pengarna har tagit slut i statskassan.
            Man har sänkt skatten med 140 miljarder, och plötsligt är pengarna
            slut. Då tar man det från polisen – det var så Moderaterna gjorde
            när man satt i Justitiedepartementet.
          </note>
          <note>
            Men ni gjorde inte bara det, utan ni avskaffade också värnplikten,
            vilket i sin tur gick ut över Pliktverket. Pliktverket skars ned,
            såg vi, och det är de som gör prövningarna av dem som ska in på
            polisutbildningen. Detta mötte vi också när vi tillträdde 2014:
            ett läge där vi inte bara behövde skala upp själva polisutbildningen
            och starta nya polisutbildningar utan också blev tvungna att skala
            upp Pliktverket och anställa väldigt många fler psykologer där
            för att man skulle kunna göra testerna. Bara detta blev en flaskhals.
            Man ska tänka sig för när man skär ned på det sätt som Moderaterna
            gjorde, för det får långsiktiga konsekvenser för hela verksamheten.
          </note>
          <note>
            Nu är vi i en situation där vi återigen har kommit upp till de
            nivåer där vi ska ligga. Vi pratar om antalet poliser per capita.
            Faktum är att vi från och med i år och nästa år när det gäller
            antalet poliser per capita, alltså per invånare i Sverige, kommer
            att ligga högre än något tidigare år då man mätt. Man får gå tillbaka
            till 2006 när det gäller poliser per capita. Inte bara antalet
            poliser ökar alltså nu, utan också antalet poliser per invånare,
            till följd av att nya kullar nu går ut. Vi har som sagt ungefär
            3 000 på utbildningarna just nu.
          </note>
          <note>
            När man talar med er i högerpartierna har ni egentligen bara
            ett enda svar på denna fråga, nämligen att öka antalet poliser
            och jobba med straffen. Jag säger att vi behöver få polisen att
            växa, jobba med straffen och fortsätta bygga ut kameraövervakningen.
            Vi har nu 450 kameror uppsatta, och ytterligare tusentals kameror
            är på väg ut som uniformskameror på poliserna – en stor tekniksatsning.
            Detta behöver vi jobba med: de repressiva delarna.
          </note>
          <note>
            Men vi behöver också jobba med de förebyggande delarna, och de
            finns inte över huvud taget i högerpartiernas världsbild – tvärtom.
            När jag säger att vi måste satsa på skola, socialtjänst och fritidsverksamhet
            för att bryta nyrekryteringen till de kriminella gängen möts jag
            ofta bara av något slags hån: Det där spelar väl ingen roll.
          </note>
          <note>
            Jag skulle vilja uppmana högerpartierna att tänka om även kring
            detta. Det spelar ingen roll hur många vi burar in – och vi burar
            faktiskt in rekordmånga nu; jag tror att vi har 7 000 frihetsberövade
            – om det samtidigt, i nästa skede, står ytterligare ungdomar på
            rad som är beredda att kliva in i kriminaliteten. Ändå skär högern,
            varenda gång ni får möjlighet att styra över budgeten, ned på
            skola, socialtjänst och fritidsverksamhet i de utsatta områdena.
          </note>
          <note>
            För att vi ska klara detta, fru talman – och det tror jag att
            vi kommer att göra – behöver vi bekämpa både brotten och brottens
            orsaker. Detta borde också högerpartierna förstå.
          </note>
          <note>
            Anf. 86 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Det är lite märkligt
            att höra ministern stå och prata om att Moderaterna inte skulle
            satsa på skola och socialtjänst; det är precis det vi gör. Jag
            håller med ministern om att det är viktigt att man jobbar med
            de förebyggande åtgärderna. Det tror jag att de flesta håller
            med om – att man också kan satsa på att förebygga och att upptäcka
            saker i tid.
          </note>
          <note>
            Jag tänker inte minst på det hedersrelaterade våld och förtryck
            som breder ut sig. Vi kan se att detta ökar i min hemkommun Haninge,
            i Stock ­ holm och i hela Sverige. Tittar man på statistiken för
            Origo, ett resurscentrum mot hedersrelaterat förtryck och våld
            som vi har här i Stockholms län, ser man att antalet utsatta unga
            som hör av sig dit ökar. De behöver naturligtvis hjälp, både förebyggande
            och när det väl händer.
          </note>
          <note>
            Vi har, fru talman, en annan grupp som är viktig att nämna i
            detta sammanhang; det är våra företagare. Vi har företagare som
            är rädda för den ökande gängkriminaliteten. Det finns risk för
            att företagare flyr landet – flera har redan flyttat.
          </note>
          <note>
            Vi har hört företagare berätta om hur kriminella försöker nästla
            sig in i affärsverksamheter. En företagare drabbades av ett dataintrång.
            En kriminell gruppering hotade därefter med att läcka uppgifterna
            om företaga ­ ren inte startade ett nytt bolag och satte sig i
            styrelsen tillsammans med dem. Företagaren valde sedan att lämna
            landet. En annan företagare, en krögare som jag träffade för inte
            så länge sedan, var också rädd. Man använder inte klockor längre,
            man tar olika vägar till jobbet och man har inga dyra bilar.
          </note>
          <note>
            Hur kunde det bli så här? Ministern skyller ifrån sig på Moderaterna,
            men jag hävdar att ministern ändå har haft åtta år på sig att
            få fler poliser till Haninge, Stockholm och Sverige. Det har inte
            skett ännu.
          </note>
          <note>
            Anf. 87 Justitie- och inrikesminister MORGAN JOHANSSON (S):
          </note>
          <note>
            Fru talman! Vi har alltså nu ett rekordstort antal poliser. Det
            är en följd av de utbildningssatsningar vi har gjort och av att
            färre lämnar kåren och fler återvänder till den, till följd av
            det arbete vi har gjort. Vi har nu också fler poliser per capita,
            per invånare, än vi har haft tidigare. Från och med i år och nästa
            år kommer vi att passera den tidigare toppen 2010 och ha fler
            poliser per capita än vi har haft i modern tid. Det beror på att
            alla de 3 000 poliser som nu befinner sig i utbildningssystemet
            är på väg att gå ut.
          </note>
          <note>
            Vi satsar alltså på polisen och polisutbildningen på ett sätt
            som ingen regering, påstår jag, har gjort tidigare. Detta ska
            kontrasteras mot förra gången Moderaterna hade något att säga
            till om i Justitiedepartementet, då man skar ned på polisutbildningen
            med 90 procent på två år.
          </note>
          <note>
            Det kan hända att Alexandra Anstrell tycker illa om att jag tar
            upp detta, man jag gör det bara för att allmänheten ska få klart
            för sig att somliga politiker ibland kan stå här när de är i opposition
            och säga en sak, och sedan, när de väl kommer till makten, blir
            det helt annorlunda och de gör tvärtom. Det är den erfarenhet
            vi har av Moderaterna i regeringsställning, tyvärr.
          </note>
          <note>
            Sedan säger Alexandra Anstrell att Moderaterna visst satsar på
            skola och socialtjänst. Nej, ni gör ju inte det. Det är snarare
            tvärtom. Så fort ni får möjlighet att få igenom budgetar i den
            här kammaren är det de posterna ni stryker först. Då är det skola,
            socialtjänst och fritidsverksamheter i de utsatta områdena som
            ni stryker först.
          </note>
          <note>
            Det är likadant i kommunerna. Det är samma visa där. Andra saker
            får alltid gå före satsningar på skola, socialtjänst och fritis.
          </note>
          <note>
            Nu, när kommunerna har mer pengar än någonsin – de hade 50 miljarder
            i överskott förra året – måste de också se till att svara upp
            mot statens satsningar, så att vi inte bara får förstärkta repressiva
            åtgärder utan också förstärkta förebyggande åtgärder.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2021/22:140 om brister i krisberedskapen
          </note>
          <note>
            Anf. 88 Justitie- och inrikesminister MORGAN JOHANSSON (S):
          </note>
          <note>
            Fru talman! Alexandra Anstrell har frågat mig vilka åtgärder
            jag avser att vidta dels för att stärka Sveriges krisberedskap
            framöver, dels för att säkerställa att krisberedskapen blir likvärdig
            i alla Sveriges 290 kommuner.
          </note>
          <note>
            Kommunerna har en mycket viktig roll i Sveriges samlade beredskap.
            De har många och omfattande uppgifter inom den offentliga välfärden
            och har i enlighet med ansvarsprincipen även ansvar för sin verksamhet
            vid en kris.
          </note>
          <note>
            Under pandemin har frågan om beredskap när det gäller tillgång
            till kritiska varor aktualiserats, inte minst kommunernas och
            regionernas lagerhållning av personlig skyddsutrustning. För att
            stärka Sveriges förmåga att upprätthålla en nödvändig försörjning
            vid fredstida krissituationer, höjd beredskap och ytterst krig
            har regeringen tillsatt en utredning som bland annat ska föreslå
            en funktion med ansvar för nationell samordning av försörjningsberedskapen
            samt hur försörjningsberedskapen ska finansieras. Regeringen avser
            också att tillsätta ett tvärsektoriellt näringslivsråd i syfte
            att stärka den privat-offentliga samverkan som är en förutsättning
            för att bland annat försörjningsberedskapen ska fungera.
          </note>
          <note>
            Risken för naturolyckor ökar med ett förändrat kli mat. K ommunerna
            har en central roll i det förebyggande arbetet. För att stärka
            detta arbete satsar regeringen från och med 2022 en halv miljard
            kronor för att finansiera ersättning till kommuner för åtgärder
            som vidtas . Det är M yndigheten för samhällsskydd och beredskap,
            MSB, med stöd av Sveriges meteorologiska och hydrologiska institut
            , SMHI, och Statens geotekniska institut , SGI, som fördelar bidragen.
          </note>
          <note>
            Medel för krisberedskap och civilt försvar fördelas också till
            kommu ­ nerna utifrån de uppgifter som de har enligt lagen om
            kommuners och re ­ gioners åtgärder inför och vid extraordinära
            händelser i fredstid och höjd beredskap. För 2020 fördelades drygt
            420 miljoner kronor till kommuner för de uppgifter som regleras
            i denna lag. Fördelningen av dessa medel regleras genom överenskommelser
            mellan Sveriges Kommuner och Re ­ gioner och MSB.
          </note>
          <note>
            Kommunerna kan också ansöka om bidrag från MSB för åtgärder i
            den tekniska infrastrukturen som bidrar till att öka ledningsförmågan
            i kommunen . Exempel på detta är åtgärder för att skapa redundans
            för telefon i och data, reservelverk , släckutrustning och skalskydd.
            Under 2020 fördelades drygt 42 miljoner kronor i bidrag till kommunerna
            för detta ändamål.
          </note>
          <note>
            Vårt krisberedskapssystem är i grunden robust . Men utvärderingar
            visar att vår beredskap måste fortsätta utvecklas . Jag kommer
            att arbeta med att fortsatt förstärka Sveriges krisberedskap,
            och i detta arbete är det nödvändigt att lära från samlade erfarenheter
            från tidigare kriser.
          </note>
          <note>
            Anf. 89 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Det är spännande att
            få debattera även dessa frågor med ministern nu.
          </note>
          <note>
            Världen är mer osäker och orolig än på länge, och oförutsägbarheten
            ökar. Vikten av försörjningstrygghet i händelse av kris eller
            krig är något som inte nog kan understrykas. Det har vi inte minst
            sett nu under pågående pandemi.
          </note>
          <note>
            Det behövs verkligen övergripande och genomgripande reformer
            för att förstärka den civila beredskapen på ett antal områden
            som ansvar, ledning och samordning, men även när det gäller sådant
            som krislagstiftning, samverkan med näringslivet och lagerhållning.
            Ekot har avslöjat en rad brister i den kommunala krisberedskapen
            inför exempelvis stormar, pandemier, värmeböljor och skogsbränder.
            Detta är allvarligt med tanke på de allt större utmaningarna i
            krisberedskapen framgent.
          </note>
          <note>
            Krisberedskapen utgör också en viktig utgångspunkt för det civila
            försvaret – en oerhört viktig del i totalförsvaret.
          </note>
          <note>
            Problemen är särskilt stora i mindre kommuner, där den statliga
            ersättningen inte räcker till en heltidstjänst för exempelvis
            en beredskapssamordnare. Men det handlar även om att det exempelvis
            saknas reservström hos känsliga verksamheter som äldreboenden
            och att det genomförs för få övningar. Bland annat menar SKR,
            Sveriges Kommuner och Regioner, att de pengar kommunerna får från
            staten för krisberedskap inte räcker till.
          </note>
          <note>
            Fru talman! Anslag 2:4 Krisberedskap är ett av regeringens främsta
            styrmedel för att stärka samhällets krisberedskap och det civila
            försvaret. Staten fördelar varje år ungefär en halv miljard kronor
            till myndighetsprojekt som ska förstärka krisberedskapen och det
            civila försvaret.
          </note>
          <note>
            Tidigare i år fick vi en rapport från Riksrevisionen som tydligt
            visar på en risk för att projektbidragen används för ordinarie
            verksamhet i stället för projekt och därför inte blir den förstärkning
            som var tänkt.
          </note>
          <note>
            Rapporten visar att MSB, som fördelar projektmedlen, också fördelar
            medel till sig själv. Projektbidragen riskerar därför att inte
            bli den förstärkning av krisberedskapen som det var tänkt. Jag
            undrar: Har ministern för avsikt att förändra detta, så att det
            blir tydligare att en myndighet inte ska kunna bevilja sig själv
            projektbidrag?
          </note>
          <note>
            Granskningen visar också att de problem som generellt följer
            med projektstyrning, till exempel att det inte alltid finns resurser
            att förvalta eller ta hand om projektens resultat när det hela
            är klart, förvärras när projektmedlen utgör en stor del av myndighetens
            sammantagna finansiering. Detta riskerar att leda till att projektens
            avsedda effekter uteblir.
          </note>
          <note>
            I rapporten konstateras även att projektbidragen i den del som
            betalas ut till länsstyrelsernas sammanhållna projekt används
            till verksamhet som regeringen uttryckligen har uttalat att anslaget
            inte ska användas till.
          </note>
          <note>
            Vi fick en hel del rekommendationer. Jag är glad över att riksdagen
            ställde sig bakom Moderaternas förslag om en oberoende utredning
            av detta för att se hur det kan bli ett bättre styrmedel. För
            oss moderater är det tydligt att det behöver tas fram ett förslag
            på en hållbar finansieringsmodell för den civila beredskapen utifrån
            förutsättningar, kostnader och behov.
          </note>
          <note>
            Anf. 90 Justitie- och inrikesminister MORGAN JOHANSSON (S):
          </note>
          <note>
            Fru talman! I likhet med vad som skett inom polispolitiken och
            kriminalpolitiken har vi också på den här punkten lagt om politiken
            i Sverige. Det fanns en tid då moderata ministrar sa att försvaret
            var ett särintresse och inget man skulle satsa på. Vi hade till
            och med en moderat försvarsminister som fick avgå på grund av
            den inställning som den dåvarande moderatledda regeringen hade.
          </note>
          <note>
            Under alla dessa år hände i praktiken ingenting vare sig inom
            det militära försvaret eller inom det civila försvaret. Man brydde
            sig inte om att det civila försvaret under lång tid hade haft
            mycket stora behov.
          </note>
          <note>
            Nu gör vi det. Just nu pågår den största upprustningen av det
            civila försvaret och den civila beredskapen i modern tid. Vi går
            ut med mycket stora belopp till de statliga myndigheterna, till
            frivilligorganisationerna och till kommunerna för att göra satsningar
            på den civila beredskapen och det civila försvaret. Sammanlagt
            kommer anslagen när hela utvecklingen är färdig 2025 att uppgå
            till 4,2 miljarder. Det är en trappa: I botten hade vi 400 miljoner
            från 2018 – nu från 2021 är det 1,4 miljarder, 2022 är det 1,9
            miljarder, 2023 är det 2,9 miljarder, 2024 är det 3,4 miljarder
            och från 2025 är det som sagt 4,2 miljarder. Dessa medel går ut
            till statliga myndigheter, kommuner, frivilligorganisationer och
            många fler för att stärka den civila beredskapen.
          </note>
          <note>
            Min inställning måste nog ändå vara att jag litar på att myndigheterna
            ser till att pengarna hamnar på rätt ställe. Jag utgår från det.
            Skulle det vara problem med det får vi väl ha en särskild granskning
            av det, men jag måste ändå lita på att de myndigheter som får
            del av pengarna vet vad de gör.
          </note>
          <note>
            Sedan finns det andra anslag som särskilt går till kommunerna.
            Jag nämnde i mitt interpellationssvar det särskilda anslag på
            en halv miljard som utgår från och med 2022 för att förstärka
            beredskapen i samband med eventuella naturolyckor som kan komma
            till följd av ett förändrat klimat. Det är alltså ytterligare
            en halv miljard från 2022.
          </note>
          <note>
            Sedan har vi anslaget på 420 miljoner kronor till kommunerna
            för extraordinära händelser i fredstid och för höjd beredskap.
            Det är alltså 420 miljoner till.
          </note>
          <note>
            Sammantaget går det alltså ut mycket stora belopp, och jag tror
            inte att det finns någon regering som har satsat mer på civil
            beredskap och civilt försvar än vad vi gör just nu.
          </note>
          <note>
            Men jag vill nog också säga att också kommunerna själva har ett
            ansvar. Det är trots allt ansvarsprincipen som gäller. Man kan
            inte utgå från att staten ska betala precis allting som har med
            detta att göra. Kommunerna har ett grundansvar. Kommunerna måste
            därmed också vara med och betala detta, särskilt mot bakgrund
            av att kommunsektorn förra året gick med 50 miljarder i överskott.
            Kommunerna har aldrig haft så mycket pengar till sitt förfogande
            som de har just nu. Då måste man också kunna kräva, tycker jag,
            att kommunerna ser att det finns ett stort behov och att de satsar
            på detta.
          </note>
          <note>
            Ska denna uppskalning fungera på ett bra sätt måste kommun och
            stat gå hand i hand, och man måste vara beredd att bidra i båda
            delar. Man kan inte tro att staten ska ta alla kostnader. Även
            kommunerna och de kommunala politiska ledningarna måste känna
            ett ansvar för sina kommuninvånare och se till att göra de satsningar
            som behövs. Och man har, som sagt, totalt sett 50 miljarder till
            sitt förfogande. Då bör man kunna använda en del av de pengarna
            till detta.
          </note>
          <note>
            Anf. 91 ALEXANDRA ANSTRELL (M):
          </note>
          <note>
            Fru talman! Jag tänker på vilka partier som var med och nedrustade
            Sveriges försvar. Där tror jag att ministern ska vara lite mer
            försiktig.
          </note>
          <note>
            Jag tror också att vi har väldigt många duktiga kommunstyrelseordförande
            runt om i Sverige som tar sitt ansvar, men de får faktiskt inte
            möjligheterna fullt ut från regeringen. Där behöver ministern
            ta sitt ansvar.
          </note>
          <note>
            Sverige ska vara väl rustat för att möta framtidens kriser oavsett
            om det handlar om pandemier, avbrott i försörjningskedjor eller
            klimatrelaterade händelser som skogsbränder och översvämningar.
            Vi är inte riktigt där i dag, fru talman.
          </note>
          <note>
            En god krisberedskap lägger också grunden för det civila försvaret.
            Krigets krav måste kunna hanteras. Klarar Sverige av att hantera
            de krav som kriget kan ställa på Sverige står vi naturligtvis
            också bättre rustade när krisen kommer. Men då kan man undra när
            regeringen ska börja ta det civila ansvaret, den delen av totalförsvaret,
            på allvar.
          </note>
          <note>
            Det gläder mig att ministern lyfter fram totalförsvarets näringslivsråd
            i sitt anförande. Näringslivet är av central betydelse för Sveriges
            totalförsvar. Jag hoppas att covid-19 nu gjort det helt synligt
            för alla i Sverige att Sverige är i behov av ett nationellt näringslivsråd.
            Problemet är bara att det under denna mandatperiod har utretts
            och utretts och utretts m en att man aldrig kommer till skott,
            trots att utredningarna pekar på att man behöver ett näringslivsråd
            för totalförsvaret.
          </note>
          <note>
            Hela vårt samhälle är beroende av varor och tjänster som kommer
            från näringslivet. En stor del av våra samhällsviktiga verksamheter
            bedrivs av privata aktörer. Det handlar exempelvis om energiförsörjning,
            livsmedelsförsörjning, transporter, hälso- och sjukvård samt en
            hel del kommunal service.
          </note>
          <note>
            Näringslivet, som omfattar allt från multinationella företag
            till små företag som främst verkar lokalt, är av central betydelse
            för Sveriges totalförsvar. Det innebär att även resurser som ägs
            av privata aktörer är nödvändiga för att tillgodose totalförsvarets
            behov.
          </note>
          <note>
            Försvarsberedningen redovisade i sin rapport Motståndskraft redan
            2015 att ett nationellt näringslivsråd borde inrättas i syfte
            att etablera en långsiktig samverkan mellan offentliga och privata
            aktörer på centrala, regionala och lokala nivåer – detta som ett
            komplement till de olika forum som i dag finns, exempelvis via
            branschorganisationer.
          </note>
          <note>
            Men som jag sa: Vi har under mandatperioden fått se utredning
            efter utredning som pekar på att detta vore en bra grej, men ingenting
            händer. Då undrar man faktiskt, fru talman: Vad är problemet?
          </note>
          <note>
            Då alla partier har stått bakom innehållet i Försvarsberedningens
            rapport 2015 hade detta redan kunnat vara uppe och rulla nu. Men
            när kommer det att ske, herr minister? Det måste man ändå fråga.
          </note>
          <note>
            Moderaterna vill ännu mer. Vi vill se ett proaktivt arbete där
            till exempel omställningsavtal tecknas med svenska företag, så
            att de i ett krisläge kan ställa om sin produktion till att tillverka
            samhällsviktiga varor. Vi har redan sett prov på det. Det kan
            till exempel gälla när näringslivet ställer personella resurser
            och kompetenser till förfogande för det offentliga. Under pandemin
            har vi också sett exempel på det, när Scania lånade ut experter
            på inköp och logistik till Karolinska universitetssjukhuset för
            att hjälpa till att upphandla skyddsutrustning.
          </note>
          <note>
            Det behövs en översyn av lagar och regler som styr möjligheterna
            att teckna avtal med näringslivet? Är det något som ministern
            kan tänka sig att arbeta vidare med och stödja?
          </note>
          <note>
            Anf. 92 Justitie- och inrikesminister MORGAN JOHANSSON (S):
          </note>
          <note>
            Fru talman! Ja, det kan vi säkert göra.
          </note>
          <note>
            Jag vill bara säga att detta är ett klassiskt exempel på en interpella
            ­ tionsdebatt. Interpellanten ställer ett antal frågor till mig
            som hon sedan får svar på. När hon inte kan föra den debatten
            vidare, eftersom hon har fått svar, tar hon upp någonting helt
            annat.
          </note>
          <note>
            Interpellationsfrågorna handlar om Sveriges krisberedskap framöver
            och om hur krisberedskapen ska bli likvärdig i alla Sveriges 290
            kommuner. Jag svarar på det och säger att vi nu genomför en historiskt
            stor satsning på det civila försvaret – det är faktiskt den största
            i modern tid. Det är 4,2 miljarder kronor som går ut i en trappa
            framöver, fullt utbyggd till 2025. Dessutom är det ytterligare
            en halv miljard kronor till kommunerna för att förebygga naturolyckor
            i samband med förändrat klimat – det kommer redan nästa år. Det
            är ytterligare 420 miljoner kronor för extraordinära händelser
            i fredstid och höjd beredskap.
          </note>
          <note>
            Det är alltså oerhört stora pengar från statens sida som går
            ut till kommunsektorn för att man ska kunna klara den uppgiften.
            Lägg ovanpå det att kommunsektorn i dag har mer pengar än någonsin,
            50 miljarder i överskott!
          </note>
          <note>
            Jag skulle nog säga att Alexandra Anstrell har fått de svaren.
            När hon nu har fått dem säger hon: Ja, men hur ska ni göra med
            näringslivsrådet? Ska inte det startas? Då säger jag: Jo, det
            ska det. Det är därför vi skriver det i själva interpellationssvaret.
            Detta tänker vi göra, och det tänker vi naturligtvis göra så fort
            som möjligt. Vilka uppgifter man sedan ska ha i detta och hur
            det arbetet ska fortskrida får vi återkomma till. Men det blir
            naturligtvis en viktig del i det fortsatta arbetet.
          </note>
          <note>
            Men det är på något sätt symtomatiskt. När man går ut och kritiserar
            regeringen för att göra för lite för den civila beredskapen smälter
            kritiken till slut ned till en enda punkt, nämligen huruvida vi
            ska ha ett näringslivsråd eller inte. Det visar kanske att invändningarna
            mot vår politik inte är så förfärligt starka.
          </note>
          <note>
            Anf. 93 ALEXANDRA ANSTRELL (M):
          </note>
          <note>
            Fru talman! Jag kan lova ministern att det kan komma många interpellationer
            i dessa frågor, för att det är frågor som vi moderater driver
            och kan.
          </note>
          <note>
            Mer av samma löser inte problemet med likvärdighet. Jag hävdar
            att jag inte har fått svar på hur man ska säkerställa att det
            blir likvärdigt i kommunerna. Det är uppenbart att det i dag inte
            är likvärdigt.
          </note>
          <note>
            Haninge har över 90 000 invånare. Åre har 10 000 invånare. Det
            ser såklart väldigt olika ut vad gäller krisberedskap. Jag får
            faktiskt inget svar av ministern här. Hur ska ministern säkerställa
            att det blir likvärdigt?
          </note>
          <note>
            Jag tänker på en sådan sak som dricksvattenförsörjning. Vatten
            är ju en förutsättning för att få en bra livsmedelsförsörjning
            i Sverige. Livsmedelsverket ansvarar för den nationella samordningen
            när det gäller beredskapsplanering avseende dricksvattenförsörjning,
            men kommunerna är ansvariga för dricksvattenförsörjningen. En
            del ligger långt framme i olika projekt – jag tänker exempelvis
            på avsaltningsanläggningen på Öland. Andra har väldigt mycket
            längre att gå.
          </note>
          <note>
            I slutändan kan problem med dricksvattenförsörjningen leda till
            stora kriser och hamna på såväl ett regionalt som ett nationellt
            större ansvar. Dagens problematik med vattenbrist visar på behovet
            av både kortsiktiga och tillfälliga och långsiktiga vattenfördröjande
            åtgärder.
          </note>
          <note>
            De satsningar som ministern var inne på, att man sköt till extra
            medel för 2022, gäller väl ändå inte för torka.
          </note>
          <note>
            För att kommunerna ska kunna säkerställa tillgången till dricksvatten
            vid höjd beredskap måste de få en bättre planering och logistik
            kring dricksvattenförsörjningen. Här behöver man förbättringar.
          </note>
          <note>
            Håller inte ministern med om att man behöver säkerställa likvärdighet
            ­ en, så att man får en nationell analys av situationen och kommunernas
            planering inför framtiden?
          </note>
          <note>
            Anf. 94 Justitie- och inrikesminister MORGAN JOHANSSON (S):
          </note>
          <note>
            Fru talman! Det gör jag absolut. Det är därför vi har de särskilt
            avsatta statliga pengarna till kommunsektorn. Det är bland annat
            för att försöka se till att det blir en ökad likvärdighet.
          </note>
          <note>
            Men Alexandra Anstrell tar här upp Haninge och frågar: Hur ska
            Haninge kunna klara av detta? Det räckte med en enkel googling
            för att se att Haninge gick med 235 miljoner i överskott förra
            året – 235 miljoner. Så min fråga är: Kan inte Haninge använda
            en del av dessa pengar till den civila beredskapen, till sina
            kommuninvånares fromma? Det tror jag nog.
          </note>
          <note>
            Så ser det ut i kommun efter kommun. Om man tittar på deras ekonomi
            ser man att de nästan varenda en har mycket stora överskott nu.
            Mitt budskap är att vi går in med jättestora pengar från staten,
            sammanlagt 4,2 miljarder, till frivilligorganisationer, kommuner
            och statliga myndigheter i en trappa upp till 2025, för denna
            historiska satsning på det civila försvaret. Men kommunsektorn
            måste också göra sin del och använda en del av de stora belopp
            som de har i överskott till detta. Det tycker jag faktiskt är
            en rimlig utgångspunkt. Om man i en kommun har ett överskott på
            235 miljoner kan man kanske avsätta i alla fall lite grann av
            det för dessa ändamål.
          </note>
          <note>
            Vi kommer att fortsätta att bygga ut det civila försvaret och
            fullfölja den stora satsningen. När det gäller den andra delen
            – ett näringslivsråd – kommer vi naturligtvis att inrätta det
            också.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2021/22:134 om vägslitageavgift
          </note>
          <note>
            Anf. 95 Finansminister MIKAEL DAMBERG (S):
          </note>
          <note>
            Fru talman! Jens Holm har frågat mig om jag avser att ta initiativ
            till en vägslitageavgift för tunga transporter.
          </note>
          <note>
            Den vägavgift som tas ut för tunga lastbilar i Sverige grundar
            sig på d et så kallade Eurovinjettdirektivet . Eurovinjettdirektivet
            är på väg att ändras. Den 16 juni i år nåddes en preliminär politisk
            överenskommelse mellan rådet och Europaparlamentet om ändringar
            i Eurovinjettdirektivet . Den 9 november antog rådet sin ståndpunkt
            efter första behandlingen. Det som nu återstår är att direktivet
            ska antas av Europaparlamentet. Direktivet kommer att ange förutsättningarna
            för hur en framtida tids- eller avståndsbaserad beskattning får
            utformas. När direktivet har antagits kommer regeringen att påbörja
            arbetet med att införliva det i svensk rätt.
          </note>
          <note>
            Som Jens Holm nämner pågår även utredningen Nytt miljöstyrande
            system för godstransporter på väg. Syftet med utredningen är att
            undersöka olika frågor om utformningen av ett nytt miljöstyrande
            system som ett alternativ till den Eurovinjettavgift som i dag
            betalas för tunga godstransporter. Ett nytt system kan bland annat
            bidra till att miljö- och klimatmålen nås och till förbättrad
            kontroll av regelefterlevnaden av yrkestrafiken. När utredningen
            har lämnat sitt betänkande följer en beredning i Regeringskansliet
            .
          </note>
          <note>
            Anf. 96 JENS HOLM (V):
          </note>
          <note>
            Fru talman! Jag vill tacka Mikael Damberg för svaret på min interpellation.
          </note>
          <note>
            Vi vet att vi befinner oss i en klimatkris. Utsläppen måste snabbt
            ned för att vi ska förhindra en klimatförändring som blir okontrollerbar
            och direkt farlig, inte minst för våra barns och barnbarns skull.
          </note>
          <note>
            Utsläppen från transportsektorn står för en tredjedel av Sveriges
            utsläpp. De tunga transporterna är en viktig bidragare till den
            stora utsläppsmassan. Vi ser dessvärre att utsläppen inom transportsektorn,
            i synnerhet de tunga transporterna, inte minskar i den utsträckning
            som de skulle behöva göra.
          </note>
          <note>
            Vi har målsättningen att utsläppen ska minska med 70 procent
            till senast 2030. Det sker inte i dag. Att minska utsläppen från
            transportsektorn med 70 procent till 2030 fordrar utsläppsminskningar
            på ungefär 8–9 procentenheter varje år.
          </note>
          <note>
            Vi kan dessutom tillrättalägga något. Det handlar också om lokala
            utsläpp av partiklar, och det är mikroplaster. Självfallet bidrar
            de tunga transporterna också till en trängsel på våra motorvägar
            som vi inte skulle behöva uppleva. En stor del av de tunga transporterna
            borde kunna flyttas över till järnväg eller sjöfart.
          </note>
          <note>
            De flesta som är involverade i denna fråga, fru talman, är överens
            om att de tunga transporterna i dag inte prissätts på det sätt
            de borde. Det är helt enkelt för billigt att transportera gods
            på våra vägar. Det är därför vi har fått se en fullkomlig explosion
            av lastbilstransporter på svenska vägar. Här har vi också ett
            problem med social dumpning. Många av transporter ­ na körs av
            chaufförer som kommer från andra länder och som betalas dåliga
            löner, har dåliga villkor och kör många timmar – många fler än
            vad man får – vilket utsätter andra trafikanter för stor fara.
          </note>
          <note>
            Vi har kort och gott ett stort behov av att kraftigt minska utsläppen
            från de tunga transporterna på väg men också att få transporter
            som sker på sjysta och lika villkor. Att införa en avståndsbaserad
            avgift eller skatt på de tunga transporterna är enligt de flesta
            bedömare det effektivaste sättet att komma till rätta med problemen.
            Som jag nämnde i min interpellation finns ett konkret förslag
            om att införa en sådan kilometerskatt eller vägslitageavgift.
            Den har funnits på regeringens bord sedan 2018, så jag tycker
            att det är märkligt att regeringen fortsätter att utreda denna
            fråga.
          </note>
          <note>
            Fru talman! Med anledning av ministerns svar till mig har jag
            en fråga. Ministern hänvisar till den vägavgift som tunga transporter
            betalar i Sverige i dag. Det är sant att det tas ut en sådan avgift
            i dag, men anser ministern att den är tillräcklig? Vi ser att
            vägavgiften inte löser problemet. Den är också förhållandevis
            låg, och framför allt är den baserad på tid. Den är inte baserad
            på avstånd, så det blir nästan ett incitament att köra fler och
            längre transporter när man väl har betalat in avgiften.
          </note>
          <note>
            Anser inte Mikael Damberg att vi behöver en avståndsbaserad beskattning
            av de tunga transporterna för att komma till rätta med den sociala
            dumpningen och få ned utsläppen?
          </note>
          <note>
            Jag har ett par frågor till, men jag återkommer till dem.
          </note>
          <note>
            Anf. 97 Finansminister MIKAEL DAMBERG (S):
          </note>
          <note>
            Fru talman! Tack, interpellanten, för en viktig diskussion!
          </note>
          <note>
            Sverige har egna tuffa miljömål som vi måste nå. Transportsektorn
            är en av de sektorer som bidrar till en stor del av de klimatpåverkande
            utsläppen i Sverige, och det krävs en omställning. Det kommer
            att krävas flera olika styrmedel och beslut för att nå Sveriges
            klimatmål.
          </note>
          <note>
            En av diskussionerna handlar om hur ett förnyat system egentligen
            ska se ut. I dag har vi Eurovinjettsystemet, som är det system
            som vi har nått någon form av politisk överenskommelse om i denna
            sal. Det har funnits ganska många låsningar och komplexa frågeställningar
            kopplat till hur man ska gå vidare.
          </note>
          <note>
            För att svara på frågan om jag tycker att det är tillräckligt
            är min bedömning att vi än så länge inte gör tillräckligt för
            att nå miljömålen. Vi gör ganska mycket i Sverige, men vi är inte
            där ännu att vi kan säga att vi har gjort tillräckligt för att
            nå dessa mål.
          </note>
          <note>
            Däremot, när det gäller just Eurovinjettsystemet, är min bedömning
            att de förändringar av direktivet som nu diskuteras på Europanivå
            inte gör det möjligt för oss att långsiktigt fortsätta med det
            Eurovinjettsystem som vi har i Sverige i dag. Det måste alltså
            förändras. Om vi vill ha något system kommer det att behöva utvecklas
            och förändras. Det är därför jag hänvisar till den utredning som
            nu finns och som ska redovisa sitt resultat senast den 31 mars,
            om jag kommer ihåg rätt.
          </note>
          <note>
            Det är många frågor som utredningen ska analysera. Man ska analysera
            olika alternativ till den nuvarande Eurovinjettavgiften, såsom
            ett avståndsbaserat system eller ett system som varken är tidsbaserat
            eller avståndsbaserat. Man ska analysera och lämna förslag kring
            hur tekniska system ska kunna utvecklas och användas för att skapa
            bättre förutsättningar för kontroll av andra regelverk, det vill
            säga ordning och reda på vägarna och det fusk som har varit och
            det som har lett till att vi har utflaggat stora delar av svensk
            transportmarknad till länder som inte följer de regler som vi
            har i Sverige. Det är ett problem i sig, men det bidrar också
            till kriminalitet och utnyttjande av människor.
          </note>
          <note>
            Utredningen ska lämna förslag på hur ett nytt system bör avgränsas
            och differentieras geografiskt eftersom Sverige är ett väldigt
            avlångt land. Vi har också industrier och människor som bor över
            hela landet. Då måste ett nytt system fungera för hela landet.
          </note>
          <note>
            Utredningen ska också analysera hur en differentiering utifrån
            fordonsegenskaper kan utformas för att bidra till ökad miljöstyrning.
          </note>
          <note>
            Det är alltså ganska många frågor som utredningen ska lämna svar
            på.
          </note>
          <note>
            Att säga att vi ska ha ett nytt system är enkelt. Att enas i
            denna kammare om ett system som får majoritet och som också leder
            fram till ett förändrat system är inte lika lätt. Det är problematiken
            som både Jens Holm och jag har. Det nuvarande systemet kommer
            nog inte att kunna fortsätta. Vi kommer att behöva ställa om,
            och då finns det möjligheter i ett nytt miljöstyrande system för
            godstransporter som faktiskt bättre än i dag kan styra mot klimatmålen
            men också skapa bättre ordning och reda på våra vägar.
          </note>
          <note>
            Men låt oss ta del av denna utredning. Den har följt hela den
            europeiska diskussionen. Då finns det ett nytt underlag som kan
            bidra till diskussioner om hur vi ersätter det system som jag
            bedömer inte kommer att kunna vara kvar långsiktigt i Sverige.
          </note>
          <note>
            Anf. 98 JENS HOLM (V):
          </note>
          <note>
            Fru talman! Det är bra att jag och finansministern är överens
            om att dagens system inte är tillfredsställande. Vi behöver ett
            nytt och bättre system som kommer till rätta med den sociala dumpningen
            och som kommer till rätta med de stora utsläpp som finns i denna
            sektor och som inte är i linje med våra klimat- och miljömål.
            Det är bra.
          </note>
          <note>
            Då vill jag verkligen understryka för ministern, eftersom ministern
            i sitt svar pratar både om ett tidsbaserat och om ett avståndsbaserat
            system, att om vi fortsätter med ett tidsbaserat system kommer
            vi inte att komma till rätta med problemen. Då får vi visserligen
            in lite pengar till statskassan. Men vi behöver ett avståndsbaserat
            system, alltså att det kostar mer pengar för en lastbil att köra
            100 mil på E4:an längs Norrlandskusten än att köra bara 3 mil
            till närmaste omlastningsterminal.
          </note>
          <note>
            Ministern pratade om låsningar. Jag kan hålla med om att en kilometer
            ­ skatt – vägslitageavgift – har varit en kontroversiell fråga.
            Och jag bedö ­ mer ministern som en minister som inte gärna tar
            strid mot näringslivet utan som gärna vill gå hand i hand med
            näringslivet. Så kan man tycka. Men ibland måste man faktiskt
            ta strid ifall stora lastbilsföretag står för stora utsläpp.
          </note>
          <note>
            Då vill jag uppmana ministern att titta på den överenskommelse
            som kom i oktober från Tågföretagen och Sveriges Åkeriföretag.
            Det är faktiskt en i sitt slag helt unik överenskommelse, som
            handlar om hur vi ska kunna få mer transporteffektiva och miljövänliga
            godstransporter. Här är man bland annat överens om – på sidan
            2 – införandet av en vägslitageavgift som också behöver ta hänsyn
            till glesbygden, precis som ministern var inne på.
          </note>
          <note>
            Detta är första gången, såvitt jag vet, som Sveriges Åkeriföretag
            är överens om att vi ska lägga en avgift på deras lastbilstransporter,
            för att tala klarspråk. Jag tror att de har kommit fram till denna
            slutsats därför att de själva ser att det inte håller med den
            stora sociala dumpningen och den helt okontrollerade internationella
            konkurrens som i dag råder på svenska vägar. Dessutom vill de
            också ta ansvar för de stora utsläpp som de tunga vägtransporterna
            bidrar med.
          </note>
          <note>
            Det är alltså en unik och intressant överenskommelse som jag
            tycker tar bort de låsningar som vi tidigare har haft i denna
            fråga. Det är nu ett guldläge för en regering med sociala och
            miljömässiga ambitioner att gå fram i denna fråga.
          </note>
          <note>
            Nu har vi en utredning som ska vara klar i mars. Jag förstår
            därför att ministern vill invänta den. Men sedan tycker jag inte
            att det är läge att vila på hanen längre.
          </note>
          <note>
            Fru talman! Jag vill också ta upp frågan om hur vi behandlar
            de olika transportslagen i Sverige. Järnvägssektorn har sedan
            länge betalat ban ­ avgifter för att man transporterar personer
            och gods på svensk järnväg. För varje kilometer man kör betalar
            man en avgift till staten. Dessa banavgifter har ökat med 300
            procent de senaste 15 åren. Det är lite märkligt att vi straffbeskattar
            det mest miljövänliga och transporteffektiva transportslag som
            vi har, nämligen tågen, medan de tunga transporterna på väg inte
            har en liknande beskattning.
          </note>
          <note>
            Jag skickar med till ministern att detta är någonting som vi
            behöver komma till rätta med.
          </note>
          <note>
            Min fråga var helt enkelt: Är det ett avståndsbaserat och inte
            ett tidsbaserat system som ministern också är ute efter? Och har
            ministern sett överenskommelsen från Sveriges Åkeriföretag och
            Tågföretagen?
          </note>
          <note>
            Anf. 99 Finansminister MIKAEL DAMBERG (S):
          </note>
          <note>
            Fru talman! Jag ska svara på frågan. Det som utredningen har
            fått i uppdrag att analysera är antingen ett avståndsbaserat system
            eller ett system som varken är tidsbaserat eller avståndsbaserat.
            Alternativen är alltså inte ett tidsbaserat system och ett avståndsbaserat
            system. Det är inte detta som utredningen har fått i uppdrag att
            titta på och föreslå. Det är svar på frågan.
          </note>
          <note>
            Finns det ett alternativt förslag är vi beredda att titta på
            det också. Men ett av de förslag som utredningen ska titta på
            är just ett avståndsbaserat system.
          </note>
          <note>
            Jag tror att Jens Holm indirekt kritiserade att jag gärna ser
            att näringslivet är med på förändringar. Jag tycker att Jens Holms
            exempel visar på hur starkt det är när branscher och sektorer
            faktiskt kommer överens om sin väg till fossilfrihet. Det löser
            upp väldigt många politiska låsningar också.
          </note>
          <note>
            När detta system ska förändras – vi är överens om att det behöver
            göras – är det lite intressant att implementeringen av förändringen
            tar ganska lång tid. När det gäller att implementera ett nytt
            tekniskt system och få allting på plats talar mina tjänstemän
            om att det kan ta åtta tio år innan ett helt nytt system de facto
            är helt implementerat. Det betyder att vi kan ha ett par olika
            regeringar under denna tid.
          </note>
          <note>
            När vi gör sådana stora förändringar är det alltså en fördel
            om man kan bygga överenskommelser.
          </note>
          <note>
            Men det blir väldigt intressant att följa inte minst debatten
            i valrörelsen för att se om partierna är beredda att backa upp
            sina åtaganden om klimatomställningen också i konkret politik
            för framtiden.
          </note>
          <note>
            Jag har noterat att både Tågföretagen och Sveriges Åkeriföretag
            ser att ett förnyat system skulle vara bra för dem, både för att
            klara klimatutmaningen och för att de ser att dagens system bidrar
            till illojal konkurrens som gör det nästan omöjligt för seriösa
            åkare och företag att klara konkurrensen. Det kan inte någon vara
            för i någon mening. Det är ju inte bra för någon att vi har det
            på det sättet.
          </note>
          <note>
            Jag hoppas och tror därför att inte minst detta initiativ ska
            bidra till en öppenhet i debatten. Och jag tycker att debatten
            har flyttat sig. Inte minst den illojala konkurrensen har bidragit
            till en förnyad diskussion.
          </note>
          <note>
            Men då gäller det att också fundera på: Hur fungerar detta och
            differentieras geografiskt? Och hur ser vi till att Sverige som
            är ett så avlångt land fungerar med ett sådant system? Det måste
            vara en utgångspunkt för ett nytt system.
          </note>
          <note>
            Jag ser verkligen fram emot att i slutet av mars få utredningens
            överväganden och analyser. Det kan nog vara viktigt inför den
            valrörelse som vi går in i att partierna också får nytt underlag
            för framtida ställningstag ­ anden. Men det som vi nu ser framför
            oss är att vi inte kommer att kunna fortsätta med det system som
            vi har i dag. Alla partier är därför svaret skyldiga om vad vi
            ska ha i stället.
          </note>
          <note>
            Anf. 100 JENS HOLM (V):
          </note>
          <note>
            Fru talman! De kommande decennierna fram till 2040 förväntas
            de tunga godstransporterna öka med 50 procent. Redan nu tycker
            vi att det är trångt på vägarna, och redan nu ser vi att utsläppen
            är alldeles för höga. Ökar dessa transporter med 50 procent måste
            vi se till att denna ökning sker genom en överflyttning från vägtransporter
            till hållbarare transport ­ slag. Det verkar vi vara överens om,
            och det är väldigt bra. Då är alla involverade överens om att
            det effektivaste sättet är att vi tar betalt för de kilometer
            som körs på vägen.
          </note>
          <note>
            Det kommer alltid att behövas lastbilstransporter på våra vägar,
            men man ska inte köra gods på lastbil i 30, 40, 50, 60 eller 100
            mil. Då får man i stället lägga över det på någonting annat. Däremot
            kan man behöva köra 5 eller 6 mil till närmaste omlastningsterminal.
          </note>
          <note>
            Jag ser fram emot den här utredningen, och det är bra att det
            handlar om ett avståndsbaserat system. Att vänta åtta år tror
            jag inte på; det måste kunna gå fortare att implementera detta.
            Jag uppmanar också ministern att titta på exempelvis det system
            man har i Schweiz, där man otroligt framgångsrikt har flyttat
            över transporter från väg till järnväg. Även i Tyskland och Österrike
            har man bra system, och jag tror att man har det i Italien. Allt
            fler länder i Europa inför avståndsbaserade vägavgifter, och det
            är hög tid att vi gör det i Sverige. Klimatet kan inte vänta.
          </note>
          <note>
            Jag uppmanar därför ministern att gå fram så fort utredningen
            är klar. Utredningen i sig har redan blivit försenad, så regeringen
            måste agera skyndsamt här. Vi behöver få ett avståndsbaserat system
            för att ta ut avgifter på de tunga transporterna på väg.
          </note>
          <note>
            Anf. 101 Finansminister MIKAEL DAMBERG (S):
          </note>
          <note>
            Fru talman! Jag ser fram emot utredningen, som jag tror kommer
            att lägga ytterligare en pusselbit i debatten om hur vi måste
            förändra det system vi har i dag. Det behövs både för att vi ska
            nå våra miljömål och för att vi ska klara att skapa ordning och
            reda på vägarna.
          </note>
          <note>
            Sedan är detta en del av lösningen. En annan del är inte minst
            frågan om att järnvägstrafiken är tillräckligt attraktiv och fungerande,
            och det krävs stora investeringar i vårt järnvägsnät för att möjliggöra
            de godstransporter som behöver rulla på järnvägen. Vi har också
            diskussionen kring hur vår hamnverksamhet i Sverige kan utvecklas
            för att kunna sköta hållbara transporter i Sverige ännu mer effektivt
            .
          </note>
          <note>
            Vi har även hela diskussionen om digitaliseringen, som rätt använd
            kan effektivisera och samordna transporter. Kanske kan den se
            till att alla transporter inte går var för sig utan att vi kan
            få ihop systemet på ett bättre sätt i framtiden. Sedan har vi
            dessutom hela bränslediskussionen, som är en elektrifieringsdiskussion
            men också en fråga om att använda biodrivmedel i större utsträckning
            i transportsektorn.
          </note>
          <note>
            Allt detta sammantaget måste samverka för att vi ska nå verklig
            förändring och uppnå klimatnytta – men också för att se till att
            vi fortsatt stärker vår konkurrenskraft. Jag tror nämligen att
            de klimatinvesteringar vi nu gör är ett sätt att förnya och utveckla
            svenskt näringsliv så att det klarar den globala konkurrensen
            i framtiden. Det är inte bara fråga om att klara klimatmålen,
            utan vi ska visa att det går att ställa om. Då har vi stora möjligheter
            att slå oss in på världsmarknaden, inte minst när det gäller våra
            stora exportföretag.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2021/22:141 om överskottsmålets avskaffande
          </note>
          <note>
            Anf. 102 Finansminister MIKAEL DAMBERG (S):
          </note>
          <note>
            Fru talman! Niklas Wykman har frågat mig vilka konkreta åtgärder
            jag planerar att vidta för att Sverige åter ska kunna bygga skyddsvallar
            i ekonomin och säkra hållbara offentliga finanser nu när överskottsmålet
            avskaffas.
          </note>
          <note>
            Målet för det finansiella sparandet är en viktig del av det finanspolitiska
            ramverket. Sedan ramverket infördes har det förändrats flera gånger
            för att följa med sin tid, i bred enighet över partigränserna.
            Målet för det finansiella sparandet värnar de offentliga finansernas
            långsiktiga hållbarhet och ska inte avskaffas.
          </note>
          <note>
            När statens finanser sanerades på 90-talet , efter den moderatledda
            regeringen , var en av de centrala delarna att införa ett finanspolitiskt
            ramverk med ett överskottsmål för de offentliga finanserna. Vid
            tiden för införandet fanns det inte ett lika brett stöd för ramverket
            som nu – bland annat var Moderaterna emot ett överskottsmål.
          </note>
          <note>
            Sedan 2014 har exempelvis statens skulder minskat med 9 procent
            av bnp, och vi gick in i krisen med den lägsta stats s kulden
            sedan 1977. Sverige har tack vare det finanspoliska ramverket
            haft goda förutsättningar att vidta de historiskt stora åtgärder
            som krävts för att mildra de ekonomiska konsekvenserna av virusutbrottet
            , och d etta har kunnat ske utan att förtroendet för de offentliga
            finansernas hållbarhet har äventyrats.
          </note>
          <note>
            Det fanns framför allt tre motiv till att införa överskottsmålet
            : f ör det första att återställa förtroendet för de offentliga
            finanserna och minska behovet av utländsk upplåning , för det
            andra att ge utrymme för stabiliseringspolitik och för det tredje
            att bidra till att det offentliga skulle kunna möta den demografiska
            utmaningen framöver. Tanken var aldrig att den offentliga sektorn
            skulle gå med överskott i all evighet.
          </note>
          <note>
            Nu har vi en annan situation. Bruttoskulden är, trots effekterna
            av pandemin, fortsatt låg och bedöms minska ytterligare framöver.
            Samtidigt befinner vi oss i det demografiska skifte som vi har
            förberett oss för. Utöver det befinner vi oss just nu mitt i en
            klimatomställning som också ställer stora krav på den ekonomiska
            politiken.
          </note>
          <note>
            Redan innan Ö verskottsmålskommittén inrättades meddelade vi
            att vår syn är att överskottsmålets nivå bör sänkas till ett balansmål.
            Utvecklingen sedan överenskommelsen slöts har stärkt argumenten
            för ett balansmål ytterligare. Regeringen är därför redo att tidigarelägga
            en översyn av överskottsmålets nivå.
          </note>
          <note>
            Anf. 103 NIKLAS WYKMAN (M):
          </note>
          <note>
            Fru talman! Mikael Damberg hade ju en nyckelroll när Socialdemokraterna
            bröt upp det finanspolitiska ramverket 2013, om än kanske inte
            som en aktör i just den ekonomiska politiken.
          </note>
          <note>
            Det är allvarligt att ensidigt bryta upp och försvaga ramverket
            för den ekonomiska politiken. Mikael Damberg är ny i rollen som
            finansminister, och när någon är ny i viktiga och centrala funktioner
            brukar man emellanåt säga att denne har stora skor att fylla.
            I det här fallet är det kanske snarare så att det vill till att
            Damberg gör omtag och tar nya tag, för det vi har sett i form
            av skötsel av de offentliga finanserna och resultat av den ekonomiska
            politiken under senaste åren har varit mycket svagt, fru talman.
          </note>
          <note>
            Sverige slår rekord i långtidsarbetslöshet. Vi har haft en kraftigt
            ökad arbetslöshet. Sverige är det enda EU-land där arbetslösheten
            har ökat. Vi har sämst sysselsättningsutveckling i hela Europeiska
            unionen. Bnp-utvecklingen är långt under medel i Europeiska unionen,
            liksom utveck ­ lingen av hushållens disponibla inkomster. Vi
            har en skenande skuldsätt ­ ning bland hushållen; vi är ett av
            få länder i Europeiska unionen där hus ­ hållens skuldsättning
            har ökat.
          </note>
          <note>
            Då har jag inte ens börjat prata om brottsligheten, den urholkade
            tryggheten och vad regeringens strategi med flockimmunitet innebar
            för liv och hälsa i Sverige.
          </note>
          <note>
            En grundförutsättning för att långsiktigt klara ekonomin och
            reformer är att man har ordning och reda i de offentliga finanserna.
            I Sverige har vi ett finanspolitiskt råd som utvärderar om regeringen
            sköter sig eller inte.
          </note>
          <note>
            År 2016 konstaterade Finanspolitiska rådet att det fanns betydande
            avvikelser mellan det finansiella sparandet och överskottsmålet.
            Det finns nu inga åtaganden för när och hur överskottsmålet ska
            nås, slog rådet fast.
          </note>
          <note>
            År 2017 sa man att det strukturella sparandet låg tydligt under
            vad överskottsmålet krävde, trots att det var högkonjunktur i
            ekonomin.
          </note>
          <note>
            År 2018 ändras överskottsmålet från 1 till ⅓ procent av bnp.
            Rådet konkluderar att det inte uppnås och inte heller har uppnåtts
            historiskt.
          </note>
          <note>
            Sedan vinner Moderaternas budget 2019, och Finanspolitiska rådet
            konstaterar då att finanspolitiken är i linje med överskottsmålet.
          </note>
          <note>
            Detta innebär att vi har haft att göra med en regering som har
            misslyckats katastrofalt med jobben jämfört med övriga EU. Regeringen
            har misslyckats med tillväxten och med företagandet, och framför
            allt har man inte drivit en politik som är i linje med de gemensamma
            spelregler vi har satt upp. Det är en fuskare som har slutat som
            finansminister, och frågan är vem det är som har tillträtt.
          </note>
          <note>
            Nu finns det stora förväntningar på Mikael Damberg att göra upp
            med den politik som förstör för jobb och företagande, som håller
            tillbaka svensk tillväxt och som urholkar och långsiktigt försvagar
            de offentliga finanserna.
          </note>
          <note>
            Mikael Damberg säger att de offentliga finanserna har stärkts
            och är långsiktigt hållbara. Kollar man på indikatorerna från
            marknaden, till exempel valutakursen, finns det dock ingenting
            som stöder detta.
          </note>
          <note>
            Nu har Mikael Damberg i stället knutit en strypsnara för svenskt
            näringsliv och svenska investeringar med hot om stora skattehöjningar.
          </note>
          <note>
            Anf. 104 Finansminister MIKAEL DAMBERG (S):
          </note>
          <note>
            Fru talman! Jag tackar Niklas Wykman för en interpellationsdebatt
            som tydligen blir ganska bred – det kan vi väl ha som en första
            debatt.
          </note>
          <note>
            När jag lyssnar på Niklas Wykman får jag känslan att han är väldigt
            besviken över att han får slåss mot väderkvarnar. Det känns som
            att verkligheten är Niklas Wykmans största fiende. Att den kris
            vi har gått igenom har hanterats dåligt, att svenska statsfinanser
            är i mer eller mindre uselt skick och att den offentliga skuldsättningen
            är ett stort problem blir lite svårt att härleda från verkligheten.
          </note>
          <note>
            Man kan jämföra med den senaste stora kris vi hade i Sverige,
            alltså finanskrisen 2008–2009. Resultatet av den blev att vi i
            onödan tappade tiotusentals jobb i svensk industri. Europeisk
            industri tog mark på svensk industris bekostnad. Varför? Därför
            att den dåvarande moderatledda regeringen inte hade ett korttidsarbetessystem
            på plats, vilket resulterade i stora uppsägningar. Det ledde till
            en varselvåg över hela Sverige. Detta var förlorade år som svensk
            industri led av under lång tid.
          </note>
          <note>
            Jämför detta med hur vi hanterade den här krisen. Vi hade ett
            korttidsarbetessystem på plats, och 600 000 människor fick möjlighet
            att gå ned i arbetstid i stället för att förlora jobbet. Staten
            tog en del av kostnaderna för detta. Svensk industri, inte minst
            exportindustrin, drar nu svensk ekonomi framåt och ut ur krisen
            med enorma investeringar över hela Sverige.
          </note>
          <note>
            Hur hanterade man välfärden under finanskrisen 2008–2009? Jo,
            på finanskrisen lades en välfärdskris. Kommuner och regioner –
            de som finansierar sjukvården, skolan och äldreomsorgen – fick
            inte kompensation från staten för de kostnader som finanskrisen
            medförde i form av minskade skatteintäkter. De fick ersättning
            för en tredjedel av de förlorade skatteintäkterna, vilket ledde
            till att man ovanpå en ekonomisk kris lade en välfärdskris över
            hela Sverige.
          </note>
          <note>
            Den här gången har vi överkompenserat kommuner och regioner med
            finansiellt stöd därför att vi inte ville att pandemin skulle
            slå ut tiotusentals jobb i skolan, sjukvården och äldreomsorgen.
            Det är ett helt annat sätt att jobba på, och det verkar ju vara
            ganska effektivt.
          </note>
          <note>
            Titta på den tillväxt vi har i svensk ekonomi! Titta på de framtidsprognoser
            som finns på industrisidan, på ekonomisidan och på arbetsmarknadssidan!
            Vi ser kraftigt sjunkande arbetslöshet i dag, och prognoserna
            ser väldigt goda ut.
          </note>
          <note>
            Det finns också orosmoln. Vad händer med vaccinationen och, framför
            allt, med nya varianter av viruset? Kan det innebära nya utmaningar
            för oss?
          </note>
          <note>
            Då har vi fortfarande styrkan. Vi kom aldrig över 40 procent
            i skuldsättning, vilket gör att vi i Sverige har väldigt goda
            förutsättningar att sätta in ytterligare stöd om det behövs. Prognosen
            för de kommande åren är ju att statsskulden kommer att minska.
          </note>
          <note>
            Det här är starka statsfinanser. Detta ger oss muskler och möjligheter
            att hantera kriser på ett sätt som är framgångsrikt och som vi
            absolut inte ber om ursäkt för. Vi kommer att fortsätta att ha
            beredskap för att sätta in stora åtgärder.
          </note>
          <note>
            Det som inte framgick av Niklas Wykmans inlägg var varför han
            tycker att Sverige ska ha överskottsmål i de offentliga finanserna
            när i princip alla de tyngre ekonomerna i dag säger att det vore
            bättre att investera, både för att klara demografin, som vi nu
            är mitt uppe i, och för att klara klimat ­ utmaningarna. Tar Niklas
            Wykman och Moderaterna inget intryck av de ekonomer som menar
            att detta inte är rätt avvägd politik?
          </note>
          <note>
            Anf. 105 NIKLAS WYKMAN (M):
          </note>
          <note>
            Fru talman! En gång i tiden ville ledande socialdemokrater förbjuda
            parabolantenner. Därefter konstaterade man att internet var en
            fluga som skulle blåsa förbi. Ingenting av detta inträffade ju,
            utan vi fick ett modernt och utvecklat land där människor har
            full och fri tillgång till information.
          </note>
          <note>
            Det är givetvis ett stort problem för Mikael Damberg och Socialdemokraterna
            att så är fallet. Var och en kan snabbt kontrollera vilket betyg
            alliansregeringen fick för hur man tog hand om krisen och vilket
            betyg den här regeringen har fått.
          </note>
          <note>
            När Moderaterna styrde hanteringen utnämndes Sverige till The
            Nordic Light – världens bästa land på att hantera krisen. Vår
            dåvarande finansminister Anders Borg belönades med pris som Europas
            bästa finansminister.
          </note>
          <note>
            Den här regeringen har ju inte fått några sådana utmärkelser,
            för att uttrycka det milt. Sverige utnämndes i stället till Europas
            farligaste land.
          </note>
          <note>
            Det står var och en fritt att titta på de påståenden som Mikael
            Damberg gör och jämföra och kontrollera hur jobben, tillväxten,
            sysselsättningen, hushållens inkomster och så vidare utvecklades
            under respektive tidsperiod. När Alliansen styrde och Moderaterna
            ledde regeringen var Sverige i topp i nästan alla dessa ligor.
            Nu är Sverige i botten eller, i bästa fall, medelmåttigt. I en
            kris måste man givetvis jämföra med andra länder.
          </note>
          <note>
            Mikael Damberg är väldigt nöjd, och det är oroväckande. Många
            hade nog hoppats på lite nya tag me d en ny finansminister, men
            Mikael Damberg är väldigt nöjd med en hantering med vilken vi
            alltså har fått rekord i långtidsarbetslöshet och kraftigt ökad
            arbetslöshet.
          </note>
          <note>
            Vi är det enda EU-landet där arbetslösheten har ökat. Vi har
            sämst sysselsättningsutveckling i hela Europeiska unionen. Både
            bnp och disponibelinkomsterna är långt under medel i tillväxttakt.
            Vi har haft en skenande skuldsättning bland hushållen. Brottsligheten
            har blivit ett stort och vardagligt problem för nästan alla som
            bor i det här landet.
          </note>
          <note>
            Mikael Damberg menar att det har skett något slags succé. Låt
            mig säga detta för svenska folket s räkning, fru talman: Det är
            ingen som håller med om det, förutom de som är avlönade av det
            socialdemokratiska partiet eller sitter i den här regeringen.
          </note>
          <note>
            Denna debatt handlar om överskottsmålet. Jag fick frågan varför
            jag vill ha kvar överskottsmålet och inte vill gå med på den försvagning
            av offentliga finanser och styråror som Mikael Damberg och Socialdemokraterna
            vill göra.
          </note>
          <note>
            Det är enkelt. Som politiker och politiskt ansvarig ska man inte
            rusta Sverige för solsken och bra väder, utan man ska rusta landet
            och de offentliga finanserna för att det kommer sämre dagar, snålblåst,
            snö, kallt väder och hårda vindar. När de blåser in i ekonomin
            är det bara genom att ha skyddsvallar som vi kan klara att skydda
            jobb, tillväxt och företagande.
          </note>
          <note>
            Mikael Damberg slår fast att överskottsmålet har tjänat Sverige
            väl. Överskottsmålet har gjort att det finns torrt krut i ladan
            att använda när krisen anfaller.
          </note>
          <note>
            Ur detta kommer Mikael Damberg till slutsatsen att överskottsmålet
            nu ska avskaffas. I praktiken har ju Magdalena Andersson och Mikael
            Dam ­ berg redan avskaffat det, eftersom överskottsmålet inte
            har uppfyllts ett enda år under hela detta regeringsinnehav, men
            att permanent slå fast och lagfästa en så dålig politik är skadligt
            för Sverige och riskerar tusentals jobb i hela landet.
          </note>
          <note>
            Anf. 106 Finansminister MIKAEL DAMBERG (S):
          </note>
          <note>
            Fru talman! Moderaterna har ju problem med den här argumentationen.
            Vi socialdemokrater har tagit över tre gånger efter borgerliga
            regerings ­ innehav, och varje gång har vi tvingats att städa
            upp stora underskott och stora statsskulder. Vi har fått rensa
            upp.
          </note>
          <note>
            Vi har inga problem att göra det, för det ligger i vårt dna att
            man ska ha ordning och reda på de offentliga utgifterna. Man ska
            se till att Sverige har en stark ekonomi som har råd att sätta
            in stöd när det behövs, som under pandemin.
          </note>
          <note>
            Skillnaden mot hur finanskrisen hanterades – mot hur välfärden
            och industrin hanterades då och hur de arbetslösa blev uppsagda
            och faktiskt inte kom tillbaka till industrin – är slående.
          </note>
          <note>
            Men det intressanta är diskussionen kring överskottsmålet. Det
            var ju vi socialdemokrater som införde överskottsmålet därför
            att vi såg att det inte fungerade att ha regeringar som inte tog
            ansvar för de offentliga finanserna – jag syftar på en del tidigare
            regeringar.
          </note>
          <note>
            Först var Moderaterna emot att införa målet. När vi sedan skulle
            justera målet från 1 procent var Moderaterna emot detta, men de
            gick till slut med på att justera ned överskottsmålet.
          </note>
          <note>
            Vi och många ekonomer säger nu att vi borde ha ett balansmål,
            för nu har vi åstadkommit det som vi skulle åstadkomma och framför
            allt behöver vi pengarna för att göra stora offentliga åtaganden
            i äldreomsorg och i klimatomställning för att Sverige ska vara
            ett tryggt land och klara de trygghetsutmaningar som Sverige står
            inför. Då säger Moderaterna nej igen. Jag antar att ni alltid
            bara säger nej och sedan anpassar er. Det kommer att visa sig
            att vi fick rätt även den här gången.
          </note>
          <note>
            Det intressanta här är diskussionen om verkligheten. Är det så
            att svensk ekonomi i dag utvecklas bra eller dåligt? Är det så
            att arbetslösheten i dag ökar eller sjunker? Här hamnar Wykman
            i ett parallellt universum. Vi ser ju en väldigt stark återhämtning
            i den svenska ekonomin och sjunkande arbetslöshet. AF:s senaste
            statistik, som kom för bara några dagar sedan, visade att vi nu
            är nere på samma eller en lägre nivå än före krisen. Och prognoserna
            framöver visar på fortsatt stark jobbtillväxt. Det är väl bra.
          </note>
          <note>
            Dessutom tar vi i dagarna höjd för nya krisstöd, för det finns
            ändå sektorer som nu verkligen har en utmaning, till exempel restaurangbranschen,
            med de avbokade julborden, och gränshandeln med Norge. Då har
            vi resurser nog att sätta in för att täcka upp detta, så det tycker
            jag är väl avvägd politik.
          </note>
          <note>
            Ärligt talat: a tt bli kritiserad av moderater för att inte hålla
            ordning på de offentliga finanserna, när ni varje gång som ni
            har fått chansen har lämnat efter er underskott och stora problem,
            känns inte som det starkaste angreppet på socialdemokratiskt regeringsinnehav.
          </note>
          <note>
            Anf. 107 NIKLAS WYKMAN (M):
          </note>
          <note>
            Fru talman! Det går inte att undvika att höra att Mikael Damberg
            är full av iver och engagemang som präglar, valfritt säkert, kurspass
            från Bommersvik i svensk ekonomisk historia. Men nationalekonomin
            och den svenska ekonomins historia är kanske något bredare än
            den som lärs ut på SSU-kurserna.
          </note>
          <note>
            Inför krisen på 90-talet avgick Kjell-Olof Feldt från regeringen
            i protest mot att Socialdemokraterna misskötte de offentliga finanserna
            och ekonomin. Man fick i panik i stället tillsätta Allan Larsson,
            som inte nämnvärt verkade bry sig om offentliga finanser. Kjell-Olof
            Feldt fick helt rätt, och den politik som Socialdemokraterna drev
            gjorde att svensk ekonomi fullkomligt föll samman. Kjell-Olof
            Feldt hade helt rätt. Han fick sparken av en ansvarslös S-regering.
            Det ledde till att en halv miljon människor förlorade jobben.
          </note>
          <note>
            Därefter, Mikael Damberg, gjordes en utvärdering av en person
            som många hoppades och trodde skulle bli finansminister, Jens
            Henriksson på Finansdepartementet. Han konstaterade att den kris
            som var på 90-talet orsakades av bland annat en ansvarslös socialdemokratisk
            politik på 80 ‑ talet.
          </note>
          <note>
            När det kommer till skötseln av de offentliga finanserna under
            den här krisen tog man inte över offentliga finanser i fritt fall.
            Överskotten, det strukturella sparandet, var under Alliansens
            år 2 procent, 2,2 procent, 1,3 procent, 1,3 procent, 0,9 procent,
            0,3 procent, minus 0,5 procent och minus 0,5 procent. Det var
            alltså på totalen under överskottsmålet på 1 procent. Den här
            regeringen har i stället haft överskott på 0 procent eller 0,08
            procent.
          </note>
          <note>
            Det är alltså tydligt att det är moderater och inte socialdemokrater
            som tar ansvar och utvecklar svensk ekonomi.
          </note>
          <note>
            Anf. 108 Finansminister MIKAEL DAMBERG (S):
          </note>
          <note>
            Fru talman! Ekonomer säger att vi nu har stora investeringar
            att göra i äldreomsorg, i ökad trygghet , med fler poliser och
            starkare rättsväsen men också stora klimatinvesteringar som behöver
            göras. Niklas Wykman har i den här debatten inte med ett ord motiverat
            varför han tycker att Sverige borde avstå från att göra dessa
            investeringar i det här ränteläget, med den omvärld vi har och
            med det förtroende finns. Det är märkligt. Man borde ta intryck
            av den ekonomiska debatt som förs i Sverige och runt om i världen.
          </note>
          <note>
            En sak som jag inte tänker ta intryck av är att det ofta låter
            som att Mo - deraterna vill ta ansvar för ekonomi och finanser,
            för när de väl får chansen i regeringsställning sänker de skatterna
            utan att finansiera detta, vilket leder till underskott och neddragningar
            i offentlig sektor. Det ledde också till krishanteringen 2008
            och 2009, som slog ut stora delar av svensk industri helt i onödan
            och lämnade välfärdssamhället utan kompensation. Det är en väldigt
            bra illustration av hur man kan hantera kriser på olika sätt.
          </note>
          <note>
            Jag är helt säker på att när vi summerar hur vi klarade jobben,
            hur vi klarade välfärden och hur vi klarade svensk industri ,
            så kommer den här krisen att utmärka sig vid en jämförelse av
            hur vi hanterade krisen 2008 och 2009.
          </note>
          <note>
            Det kanske vore klädsamt med lite rannsakan från Moderaterna
            i en debatt om ansvarsutkrävande att vi kanske behöver ett system
            med korttidsarbete som fungerar och skyddar anställda också under
            en kris.
          </note>
          <note>
            Interpellationsdebatten var härmed avslutad.
          </note>
          <note>
            § 12 Svar på interpellation 2021/22:166 om utlänningars identitet
          </note>
          <note>
            Anf. 109 Statsrådet ANDERS YGEMAN (S):
          </note>
          <note>
            Fru talman! Hans Eklind har frågat mig om jag avser att införa
            ett krav på identifiering av dem som ska få permanent uppehållstillstånd.
          </note>
          <note>
            Sverige har en reglerad invandring, vilket innebär att huvudregeln
            är att en person som vill ha uppehållstillstånd i Sverige ska
            ansöka och bevil ­ jas ett sådant före inresan till Sverige. Huvudregeln
            för att beviljas uppe ­ hållstillstånd är att personen kan styrka
            sin identitet. Vid fall där en person misstänks ha lämnat felaktiga
            uppgifter till grund för sin ansökan om uppe ­ hållstillstånd
            har Migrationsverket en särskild utredningsfunktion som bi ­ står
            med stöd och genomför fördjupade utredningar.
          </note>
          <note>
            Regeringen har därutöver genomfört åtgärder för att förbättra
            myndigheternas möjligheter att identifiera människor som vistas
            i Sverige utan tillstånd. Den 1 juli 2021 trädde bland annat en
            ny lagstiftning i kraft som innebär att det är möjligt att fotografera
            och, förutsatt att personen har fyllt 14 år, ta fingeravtryck
            vid inre utlänningskontroller.
          </note>
          <note>
            Sverige kommer även att genomföra EU:s nya in- och utresesystem,
            ett nytt system för reseuppgifter och resetillstånd samt ett utökat
            användande av Schengens informationssystem, SIS. Det kommer innebära
            att kontrollen över vilka personer som passerar de yttre gränserna
            förbättras, vilket även kommer att få stor betydelse för den svenska
            gränskontrollen. Med det sagt är jag alltid beredd att vidta ytterligare
            åtgärder om det skulle visa sig nödvändigt.
          </note>
          <note>
            Anf. 110 HANS EKLIND (KD):
          </note>
          <note>
            Fru talman! Jag tackar statsrådet för svaret.
          </note>
          <note>
            Jag hyser en förhoppning om att vi här i dag ska få till ett
            samtal som siktar på och mynnar ut i att vi ordar om hur vi kan
            säkra legitimiteten för den reglerade invandringen.
          </note>
          <note>
            Interpellationen tar fasta på någonting som jag menar är helt
            grundläggande, nämligen att vi vet vilka det är som får möjlighet
            att vara i vårt land, om det så är tillfälligt eller permanent,
            som är just den här interpellationens fokus. Så är det inte i
            dag. Jag noterar dock med lite nyfikenhet och förhoppning att
            statsrådet säger att han är beredd att vidta ytterligare åtgärder
            om det skulle visa sig nödvändigt. Mitt svar är naturligtvis att
            jag tror avgjort att det är nödvändigt och att vi behöver göra
            mer.
          </note>
          <note>
            Sverige har i dag ett allvarligt problem, menar jag, med personer
            som befinner sig i Sverige under falsk eller faktiskt ingen identitet
            alls. Alla varningsklockor borde ha ringt hos alla politiker när
            vår egen gränspolis nyligen konstaterade: Vi har ett parallellsamhälle
            som bara växer, och vi har tappat kontrollen över vilka som är
            här.
          </note>
          <note>
            Vi kan ovanpå detta uttalande, som i sig räcker för att engagera
            sig i den här frågan, lägga den bedömning som Migrationsverket
            gjorde 2017 att det finns nära 60 000 individer som är registrerade
            med två eller flera identiteter hos Migrationsverket. Verket tillade
            att mörkertalet därtill är stort, vilket alltså innebär att det
            troligtvis finns många fler. Då torde vi vara överens om, tänker
            jag, att här finns det anledning att både kavla upp ärmarna och
            vidta ytterligare åtgärder.
          </note>
          <note>
            Interpellationen har sin bakgrund i att när jag satt med i den
            migrations ­ politiska kommittén och jobbade med ett underlag
            för den nya migrations ­ lagstiftning som finns i Sverige sedan
            juli hade vi en rad olika förslag från de olika partierna. Vi
            kristdemokrater lämnade då förslag på förändringar av vad som
            krävs för att få rätt till permanent uppehållstillstånd, PUT.
            Vi argumenterade då i kommittén för att det skulle införas krav
            på språk, samhällsorientering, vandelsprövning och försörjning.
            Det blev också en del av kommitténs slutbetänkande. Men sedan
            valde ju som bekant Social ­ demokraterna, när de regerade med
            Miljöpartiet, att ta bort kraven på språk och samhällskunskap
            när propositionen väl landade på riksdagens bord. Det menar jag
            var och är olyckligt ur ett integrationsperspektiv.
          </note>
          <note>
            När riksdagen i juni månad debatterade detta och beslutade om
            en ny migrationslagstiftning fanns det ett krav från oss kristdemokrater
            som bor ­ de läggas till när det gäller rätten till PUT: att identiteten
            ska säkerställas. Så är det inte i dag. I den nuvarande ordningen
            är det inte så att en person som får rätt att permanent vistas
            i Sverige har säkerställt sin identitet.
          </note>
          <note>
            Socialdemokraterna röstade nej till detta, och jag frågar därför
            statsrådet: Är han och regeringen öppna för att tänka om på denna
            punkt? Är han beredd att vidta ytterligare åtgärder?
          </note>
          <note>
            Anf. 111 Statsrådet ANDERS YGEMAN (S):
          </note>
          <note>
            Fru talman! När det gäller problemställningen tror jag att jag
            och interpellanten är överens, likaså när det gäller behovet av
            att ha vidtagit och vidta fler åtgärder. Däremot kan vi nog skilja
            oss åt i exakt vilka åtgärder som vi tror är mest effektiva för
            att råda bot på de problem som finns.
          </note>
          <note>
            För dem som lyssnar vill jag nämna att sedan Migrationsverket
            gjorde det där uttalandet 2017 har man gjort ett stort arbete
            för att lösa problemet med dubbla identiteter. Man har infört
            en ny standard för granskningsnivåer av id-handlingar. Man har
            även infört en certifieringsprocess för särskilda id-granskare
            i syfte att höja och säkerställa kompetensen i granskningen av
            id-handlingar. Inom asylprövningen skickas numera alla id-handlingar
            av dignitet till granskning av certifierade granskare.
          </note>
          <note>
            Det pågår också ett arbete med att utstationera id-experter vid
            våra utlandsmyndigheter för att stärka kompetensen hos utsänd
            personal och bygga in en utökad kontroll.
          </note>
          <note>
            Precis som Hans Eklind ger uttryck för finns det ett behov av
            ytterligare åtgärder, och det vidtas ett antal ytterligare åtgärder.
          </note>
          <note>
            Vi har utökat den svenskutbildning som nyanlända till Sverige
            får. Vi har också kraftigt utökat den samhällsorientering de nyanlända
            får. Det är väl rimligt att vi när vi ska ge permanenta uppehållstillstånd
            också kan tillse att de har tillgodogjort sig de kunskaper vi
            har gett möjlighet till genom denna utökade utbildning. Jag ser
            framför mig att vi återkommer med förslag i denna riktning.
          </note>
          <note>
            Anf. 112 HANS EKLIND (KD):
          </note>
          <note>
            Fru talman! Ett identitetskrav är en väg att gå för att säkerställa
            att potentiellt samhällsfarliga individer inte tillåts att vistas
            i Sverige, framför allt inte permanent.
          </note>
          <note>
            För mig som kristdemokrat är detta ett av de viktigaste områdena
            inom migrationspolitiken utöver att jag ser att vi måste få en
            minskning av det svenska mottagandet.
          </note>
          <note>
            Som politiker måste vi känna ett ansvar för att kunna garantera
            medborgarnas säkerhet, och det kan vi inte göra om vi inte vet
            identiteten på dem som befinner sig i Sverige.
          </note>
          <note>
            En orsak till att det ser ut så här är vår oförmåga på detta
            område. Låt mig nämna några siffror. I år har enbart 14 procent
            av dem som sökt asyl i Sverige identifierat sig med en passhandling;
            86 procent har gjort på annat sätt, framför allt genom muntlig
            berättelse. På landsnivå konstaterar vi att 58 av 1 153 personer
            från Afghanistan har identifierat sig med pass. Det är alltså
            95 procent som inte har gjort det. Såvitt jag känner till är detta
            den bästa statistik vi har.
          </note>
          <note>
            När det gäller Eritrea är det 97 procent som inte har identifierat
            sig. För Etiopien respektive Somalia är siffrorna 98 respektive
            99 procent.
          </note>
          <note>
            Kanske tänker någon att det är så det ser ut. Men det måste inte
            vara så; det är inte hugget i sten. En jämförelse med Tyskland
            visar att svenska siffror är under all kritik.
          </note>
          <note>
            För att spä på detta ytterligare och kanske som en förklaring
            till varför är det ser ut så här just i Sverige: v i har ett rättsligt
            ställningstagande från tidigare i år, alltså 2021, där Migrationsverket
            menar att man i vissa fall kan utfärda ett uppehållstillstånd,
            och lyssna nu, trots att identiteten inte gjorts sannolik.
          </note>
          <note>
            Jag menar att det är uppenbart att dagens arbete med att klargöra
            identitet har nått vägs ände och att det är dags för ett omtag.
            En del i detta omtag vore att tillmötesgå Kristdemokraternas förslag
            att säkerställa identiteten hos den som beviljas permanent uppehållstillstånd.
            För mig känns det som ett minimikrav att vi ska veta vem den som
            får rätt att vara i Sverige permanent är.
          </note>
          <note>
            Ni röstade nej till detta i juni i år, och jag hör än så länge
            ingen antydan till förändring. Statsrådet får gärna rätta mig
            om jag har fel. Jag skulle vilja locka ur detta ur statsrådet
            genom att fråga: Tror inte statsrådet att ett sådant här identitetskrav
            som en del av kraven för att få PUT skulle vara ett steg i rätt
            riktning?
          </note>
          <note>
            Annars hoppas jag att vi vid valet får nycklarna till Rosenbad
            så att vi inte bara vänder på stenar utan faktiskt välter flyttblock.
          </note>
          <note>
            Jag menar att detta är ett steg i rätt riktning för den som ser
            att det här med identitet är viktigt och att vi har en hel del
            kvar att göra. Detta är inte lösningen på allt, men det är absolut
            ett steg i rätt riktning.
          </note>
          <note>
            Anf. 113 Statsrådet ANDERS YGEMAN (S):
          </note>
          <note>
            Fru talman! Det är ändå värt att upprepa att huvudregeln för
            att bevilja uppehållstillstånd är att personen kan styrka sin
            identitet. Så är det, och så ska det vara. Jag välkomnar alla
            åtgärder vi kan göra för att tydliggöra denna huvudregel.
          </note>
          <note>
            De siffror som Hans Eklind nämner är för asylsökande och inte
            för dem som har beviljats asyl. Det är mindre än en tredjedel
            av dem som söker asyl som beviljas asyl, och med den lagstiftning
            vi har på området är det rimligt att tro att de som inte kan göra
            sin identitet trolig har en större avslagsprocent än de som kan
            göra sin identitet trolig.
          </note>
          <note>
            Jag är förhindrad av regeringsformen att kommentera ett speciellt
            rättsligt ställningstagande från Migrationsverket. Men jag är
            av den bestämda uppfattningen att det ska vara väldigt speciella
            fall för att man ska kunna bevilja asyl eller uppehållstillstånd
            för en person som inte kan göra sin identitet trolig.
          </note>
          <note>
            Som Hans Eklind är väl medveten om finns det flera sätt att göra
            detta på än med en passhandling. Det kan ibland räcka med biometrisk
            informa ­ tion så att vi kan säkerställa identiteten via olika
            databaser, både nationella och internationella.
          </note>
          <note>
            Vi öppnade så sent som vid gårdagens regeringssammanträde upp
            för en ny lagstiftning där alla som passerar EU:s yttre gräns
            ska lämna ifrån sig både biometrisk information i form av fingeravtryck
            och ansiktsbild för möjlighet till ansiktsigenkänning.
          </note>
          <note>
            Vi har också gått längre än vad EU-reglerna kräver på så sätt
            att vi även ger möjlighet för Migrationsverket att upprätta register
            med fingeravtryck och ansiktsbild för möjlighet till identifiering.
          </note>
          <note>
            Jag stänger inte dörren för att återkomma till kammaren med ytterligare
            åtgärder för att stärka huvudregeln att identiteten ska kunna
            säkerställas.
          </note>
          <note>
            Lyssnaren kanske undrar varför man över huvud taget ska ha möjlighet
            att bevilja en enda människa asyl som saknar passhandling, för
            så kan det låta på Hans Eklinds inlägg. Ja, det kan ju i exceptionella
            fall vara så att den regim man flyr från har tagit passhandlingarna
            i beslag och vägrar att samarbeta med svenska myndigheter för
            att identifiera personen. Det är vanligt inte minst i kommunistiska
            diktaturer att man helt enkelt inte utfärdar pass och resehandlingar,
            och då kan det vara väldigt svårt för den enskilde att uppvisa
            denna typ av information. Men då finns det andra sätt man kan
            göra sin identitet trolig på om man samarbetar med svenska myndigheter
            och svenskt migrationsverk.
          </note>
          <note>
            Men, Hans Eklind, vi är överens om att huvudregeln är att man
            ska göra sin identitet känd och därefter sannolik, och det kan
            man göra på många sätt. Denna huvudregel ska vi både slå fast
            och vidareutveckla.
          </note>
          <note>
            Anf. 114 HANS EKLIND (KD):
          </note>
          <note>
            Fru talman! Jag tackar statsrådet för att vi tillåts resonera
            lite i en interpellationsdebatt. Det har varit lite si och så
            med det i dag.
          </note>
          <note>
            Jag hör att det finns en öppning. Samtidigt hör jag givetvis
            att statsrådet på ett elegant sätt undviker själva frågan i min
            interpellation: Anser statsrådet att det ska finnas ett identitetskrav
            för att man ska kunna få permanent uppehållstillstånd, PUT?
          </note>
          <note>
            Huvudregeln är att man ska göra sin identitet känd. Det stämmer
            ju. Även om det är ett nytt område som statsrådet ansvarar för
            ska han vara medveten om att det finns ett rättsligt ställningstagande
            från så sent som i år där man menar att man kan utfärda ett uppehållstillstånd
            trots att identiteten inte, med stora bokstäver, har gjorts sannolik,
            alltså den lägre graden. Det som gör mig frustrerad är att identitetsfrågan
            inte rör sig i rätt riktning.
          </note>
          <note>
            Ett identitetskrav är ett sätt att säkerställa att vi har personer
            som vi vet vilka de är. Men vi har också det problem som finns
            nu i Sverige. Männi ­ skor avviker och är här olagligt. Situationen
            är den att vi många gånger inte alltid vet vilka personer som
            är här, och därför vet vi heller inte vilka de är som avviker
            och vistas olagligt i landet.
          </note>
          <note>
            Under de senaste sju åren har Migrationsverket tillsammans med
            Polismyndigheten konstaterat att ungefär ett helt Borlänge eller
            ett helt Örn ­ sköldsvik befinner sig i Sverige olovligt. Man
            kan kombinera detta att människor är här olagligt med det krassa
            konstaterande som gränspolisen gör, inte jag, att vi inte vet
            vilka de är. Det gör att jag blir djupt oroad.
          </note>
          <note>
            Jag noterar att ni vill se en katträkning, men ni avvisar folkräkning.
            Med tanke på vikten av att veta vilka personer det är tycker jag
            att folkräkning borde gå före katträkning.
          </note>
          <note>
            Anf. 115 Statsrådet ANDERS YGEMAN (S):
          </note>
          <note>
            Fru talman! Tack, Hans Eklind! Man får väl så här i juletider
            ge Hans Eklind en retorisk poäng. Men jag kan försäkra Hans Eklind
            om att vi har betydligt bättre koll på vilka människor som vistas
            i Sverige än vilka katter som vistas i Sverige. Jag ska inte utveckla
            detta och därmed göra mig till fiende för svensk djurskyddsrörelse,
            och det tror jag inte att Hans Eklind heller är intresserad av.
          </note>
          <note>
            Fru talman! Jag går tillbaka till huvudfrågan. Vi skärpte reglerna
            för identifiering vid EU:s yttre gräns så sent som i går. Vi ökade
            möjligheterna till biometrisk registerföring och biometrisk användning
            i inre utlänningskontroll. Det stämmer att vi har personer här
            som inte borde vara här. Väldigt många av dem, Hans Eklind, har
            kommit som arbetskraftsinvandrare.
          </note>
          <note>
            När den moderatledda regeringen med KD:s benägna bistånd införde
            världens liberalaste regler för arbetskraftsinvandring gjorde
            det att man kan köpa ett uppehållstillstånd i Sverige i Indien
            för 100 000 kronor och komma och låtsasjobba på en indisk restaurang.
            Det gör att det bor människor från Östeuropa i Stockholms tunnelbana
            som är arbetskraftsinvandrare och som befinner sig här illegalt.
          </note>
          <note>
            Det här, Hans Eklind, måste vi sätta stopp för. Regeringen kommer
            inom kort att lägga fram en första proposition på riksdagens bord.
            Jag hoppas då att Hans Eklind och Kristdemokraterna tar chansen
            och vänder sig bort från den politik som man själv bedrev i alliansregeringen
            och som i det här avseendet har satt oss i en bedrövlig situation
            som skiljer oss från alla andra västeuropeiska länder.
          </note>
          <note>
            Fru talman! Med det vill jag tacka Hans Eklind för en intressant
            diskussion och passa på att önska både fru talmannen och Hans
            Eklind en riktigt god jul!
          </note>
          <note>
            Interpellationsdebatten var härmed avslutad.
          </note>
          <note>
            § 13 Svar på interpellation 2021/22:167 om höjda klimatmål efter
            COP 26
          </note>
          <note>
            Anf. 116 Klimat- och miljöminister ANNIKA STRANDHÄLL (S):
          </note>
          <note>
            Fru talman! Jens Holm har frågat mig om jag avser att verka för
            att Sverige ska återkomma med ett nytt ambitiösare klimatbidrag
            till FN före slutet av 2022 och om regeringen avser att presentera
            det som ett nationellt bidrag som kompletterar och går utöver
            EU:s klimatbidrag. Jens Holm har även frågat mig om jag avser
            att verka för att EU skärper sitt klimatbidrag för slutet av 2022.
          </note>
          <note>
            De nuvarande globala klimatåtagandena är långt ifrån tillräckliga.
            I dagsläget förväntas de globala utsläppen öka med över 13 procent
            till 2030 när de enligt vetenskapen behöver minska med 45 procent.
            Det finns länder som står för betydande utsläpp som ännu inte
            gjort ett klimatåtagande eller helt otillräckliga åtaganden.
          </note>
          <note>
            Alla länder behöver göra mer för att klimatarbetet ska kunna
            anses vara i linje med vetenskapen och Parisavtalets 1,5-gradersmål.
            G20-länderna har ett särskilt ansvar, givet att de står för 80
            procent av världens utsläpp. I Sverige har vi antagit skarpa nationella
            utsläppsmå l samt en klimatpolitisk handlingsplan som formulerats
            för att leva upp till Parisavtalet och svara mot vetenskapen .
            Vi verkar även genom EU och är drivande för att EU ska anta ännu
            ambitiösare klimatåtgärder för alla medlemsländer. Sverige och
            EU både stöttar och driver på andra länder. Sveriges värdskap
            för Stockholm + 50 i juni 2022 innebär en unik möjlighet att driva
            det globala ambitionsarbetet framåt ytterligare .
          </note>
          <note>
            Regeringen anser att vetenskapen måste utgöra grunden i utformningen
            av nationella mål, varför den ska genomsyra även kommande klimatpolitisk
            handlingsplan. EU:s uppdaterade gemensamma klimatåtagande som
            presenterades i december 2020 innebar en skärpning och ett uppdaterat
            och utökat mål om en minskning senast 2030 med minst 55 procent
            av växthusgasutsläpp jämfört med 1990. Denna ambition har även
            lagts fast i EU:s klimatlag. Även om Sverige ville se ännu högre
            mål är jag stolt över att EU i FN:s klimatförhandlingar ses som
            en av de mest ambitiösa parterna.
          </note>
          <note>
            Sverige verkar nu för ett ambitiöst genomförande av de EU-rättsakter
            som kommissionen sedermera lagt fram och som ska säkerställa att
            EU:s målsättningar nås. Det är i detta sammanhang vi framför allt
            kan påverka ambitionen. Jag ser också framför mig att en diskussion
            kan hållas inom EU om EU: s klimatambition i ljuset av den senaste
            vetenskapen under nästa år, exempelvis hur vi genom det pågående
            lagstiftningsarbetet skapar möjligheter att överträffa EU:s mål.
          </note>
          <note>
            Fru talman! Parisavtalet är ett rättsligt bindande internationellt
            avtal och omfattar frågor som rör både Europeiska unionens och
            medlemsstat ­ ernas befogenheter. Det är ett så kallat blandat
            avtal och ska därför ratifice ­ ras av både EU och dess medlemsstater
            . EU:s medlemsstater valde i miljö ­ rådets slutsatser den 18
            september 2015 att uttryck a sin avsikt att agera gemensamt inom
            ramen för Parisavtalet, vilket också bekräftades i råds ­ beslutet
            om godkännande av Parisavtalet den 5 oktober 2016. Det stärker
            EU:s position då vi gemensamt kan visa på en hög klimatambition.
            Under EU-fördragen har medlemsstaterna även en skyldighet att
            agera i sam ­ stämmighet och lojalitet med unionen i utrikespolitiken.
          </note>
          <note>
            Jag kommer i ljuset av detta inte att verka för att Sverige ska
            presentera ett eget klimatåtagande till FN. Det är oerhört viktigt
            att EU fortsatt kan agera gemensamt och vara en stark pådrivande
            kraft i klimatförhandlingarna. Det ska också påpekas att det finns
            en risk i att Sverige presenterar ett eget klimatåtagande då det
            kan följas av att andra, mindre ambitiösa EU-länder presenterar
            sina egna klimatåtaganden. Förutom att urvattna den styrka som
            följer av att EU:s alla medlemsstater agerar gemensamt så skulle
            det allvarligt skada förtroendet för EU i klimatförhandlingarna.
          </note>
          <note>
            Anf. 117 JENS HOLM (V):
          </note>
          <note>
            Fru talman! Jag vill tacka klimat- och miljöministern för det
            jag tror är hennes första anförande om klimatpolitik i riksdagens
            kammare. Det är mycket välkommet. Jag hoppas att det blir mer
            av den varan.
          </note>
          <note>
            Det här är en viktig debatt. Vi befinner oss i ett klimatnödläge.
            Det är precis som klimatministern säger. De åtaganden som har
            gjorts globalt är långt ifrån tillräckliga. Med de åtaganden som
            finns nu kommer utsläppen att öka och inte minska till 2030.
          </note>
          <note>
            Vad innebär en ökning av utsläppen? Jag var själv på plats på
            klimattoppmötet i Glasgow. När man träffar förhandlare, aktivister
            och forskare från utvecklingsländer som Sydafrika, Bolivia, Filippinerna,
            Bangladesh och Tuvalu är det väldigt tydligt att klimatkrisen
            är här och nu. För dem är det en existentiell fråga: Kan vi leva
            kvar i vår by nästa år, när torkan slår till igen? Kan vi bo kvar
            i våra samhällen när havets nivå höjs ännu mer, som de n gör i
            exempelvis ö - staterna i Sydostasien?
          </note>
          <note>
            Jag kan säga att de inte var särskilt imponerade av de bidrag
            som kom från de rika länderna, från Nordamerika och EU, och inte
            heller från Sverige. De kräver att mer görs. Annars går vi mot
            en temperaturhöjning på närmare 3 grader Celsius vid slutet av
            detta århundrade.
          </note>
          <note>
            Hur mycket är då 3 grader Celsius temperaturhöjning? Världsbanken
            har gjort en rapport på en analys av just en sådan höjning. En
            av slutsatserna var att det innebär slut på civilisationen som
            vi känner dem. Det får bara inte hända! Det är våra barn och barnbarn
            som vi i så fall försätter i den situationen.
          </note>
          <note>
            Fru talman! Den slutresolution som antogs i Glasgow var inte
            vad vi behövde, om man säger så. Men i artikel 29 i slutresolutionen
            förbinder sig faktiskt alla parter att återkomma med höjda och
            förbättrade klimatbidrag senast under 2022. Det ska vara skärpta
            bidrag som innebär att man gör skärpta utsläppsminskningar till
            2030 som är i linje med Parisavtalet.
          </note>
          <note>
            Detta välkomnades av alla de personer från sydländerna som jag
            träffade från miljörörelsen. Det var det kanske viktigaste bidraget
            från Glasgowtoppmötet.
          </note>
          <note>
            Nu, fru talman, ställer jag frågan till klimatministern: På vilket
            sätt tänker Sverige tillmötesgå överenskommelsen om skärpta klimatåtaganden?
            Det ska alltså vara under 2022 som man presenterar dem.
          </note>
          <note>
            Men jag får inget riktigt svar, utan jag får höra om EU-lojalitet
            och att det skadar trovärdigheten etcetera om vi återkommer med
            skärpta miljöambitioner. Det kan väl inte vara ett brott mot lojaliteten?
            Det är väl snarare så att om vi inte skärper våra klimatåtaganden
            så bryter vi verkligen mot klimatlojaliteten och lojaliteten mot
            alla andra länder runt om i världen.
          </note>
          <note>
            Jag vill därför fråga ministern igen: Vad betyder artikel 29
            i Glasgowdeklarationen? Innebär inte den att Sverige måste återkomma
            med skärpta klimatåtaganden? Och innebär den inte också att EU
            måste skärpa sina klimatåtaganden? Ja eller nej?
          </note>
          <note>
            Anf. 118 Klimat- och miljöminister ANNIKA STRANDHÄLL (S):
          </note>
          <note>
            Fru talman! Tack, Jens Holm, för vad som otvetydigt är en otroligt
            viktig interpellation!
          </note>
          <note>
            Vi befinner oss, som du säger, mitt i ett klimatnödläge. Klimatfrågan
            är vår tids ödesfråga. Det är också därför den nya regeringen
            har pekat ut just omställningen till ett grönt folkhem som en
            av de viktigaste prioriteringarna de kommande tio åren.
          </note>
          <note>
            Jag tror ändå att man måste vara väldigt klar över att det viktigaste
            här är just att vi åstadkommer resultat. Det speglas också i mitt
            interpellationssvar till Jens Holm. För att vi ska åstadkomma
            största möjliga genomslagskraft behöver vi också göra det tillsammans
            med andra. Därav har vi som medlemsstater en skyldighet enligt
            EU-fördragen att agera samstämmigt och i lojalitet med unionen
            i utrikespolitiken. Det skulle därför förefalla mycket märkligt
            om Sverige skulle presentera ett eget klimatåtagande till FN.
          </note>
          <note>
            Det är oerhört viktigt att vi kan fortsätta att agera tillsammans
            i EU. Framför allt är det så att om Sverige skulle gå före och
            presentera ett eget klimatåtagande öppnar det upp för andra, mindre
            ambitiösa, EU-länder att göra precis detsamma och snarare gå i
            en annan riktning. Det skulle ännu mer undergräva och splittra
            de viktiga gemensamma ambitionerna om att ta ansvar för det som
            nu sker i vår omvärld.
          </note>
          <note>
            Vi står nu i färd med att förhandla fram den lagstiftning som
            ska genomföra det nuvarande 2030-målet om minst 55 procent. Vi
            satt senast i förmiddags i EU-nämnden och diskuterade det stora
            EU-paket, Fit for 55, som innehåller tolv rättsakter som ska genomföras.
            Där hänger alla kuggar ihop för att bilda en enhet.
          </note>
          <note>
            Om man ska vara realistisk vet vi att de här förhandlingarna
            redan nu, med det nuvarande målet, förväntas bli svåra. Samtidigt
            är tiden knapp, precis som Jens Holm säger, för möjligheten att
            leverera på målet. Därför ser jag en risk i att påbörja ett arbete
            under 2022 med att skärpa det övergripande målet till 2030 , som
            leder till att EU inte kan leverera på sin målsättning.
          </note>
          <note>
            Jag tycker däremot att det är viktigt, precis som Jens Holm säger,
            att vi har en diskussion inom EU om EU:s klimatambition i ljuset
            av inte minst den senaste vetskapen. Det gäller bland annat IPCC-rapporterna
            som vi tog del av under våren. Men diskussionen bör förhålla sig
            till hur vi i det pågående lagstiftningsarbetet om de olika rättsakterna
            kan skruva upp ambitionen ytterligare så att vi överträffar vårt
            mål om minst 55 procent till 2030.
          </note>
          <note>
            Jag vill också i det här sammanhanget understryka att arbetet
            med ett nytt klimatåtagande för perioden efter 2030 påbörjas under
            2023 inom EU och är tänkt att presenteras under 2024.
          </note>
          <note>
            Anf. 119 JENS HOLM (V):
          </note>
          <note>
            Fru talman! Klimatministern försöker göra det här till en fråga
            om att vi i Vänsterpartiet vill ha ett nytt eget klimatmål för
            Sverige till nästa klimattoppmöte som skulle kunna vara i strid
            med EU.
          </note>
          <note>
            Så är inte fallet. Det vi vill är att Sverige ska kunna gå fram
            som en föregångare och ha ett klimatbidrag till nästa klimattoppmöte
            som kompletterar och går utöver EU:s målsättning. Det ska inte
            på något vis motsätta sig detsamma.
          </note>
          <note>
            Såvitt jag vet är vi fullt fria att göra på det viset. Om inte
            får klimatministern säga emot mig, för det här är en väldigt viktig
            fråga: Får vi eller får vi inte gå fram med ett svenskt klimatbidrag
            som kompletterar och går utöver EU:s? Enligt mitt förmenande –
            och jag har varit EU-parlamentariker under ett antal år innan
            jag hamnade i den här församlingen – kan medlemsländer göra på
            det viset.
          </note>
          <note>
            Jag tror inte att det finns någon i Bryssel som skulle misstycka
            om Sverige gjorde det. Alla pratar om att vi behöver frontrunners,
            alltså att vi behöver länder som går före och visar på ett klimatledarskap.
            Därför vore det så bra om Sverige kunde agera enligt artikel 29
            i Glasgowdeklarationen, som ålägger alla parter att återkomma
            med uppdaterade och förbättrade klimatbidrag för minskade utsläpp
            till 2030. Och detta ska göras under 2022, så det är ganska snart
            det måste ske!
          </note>
          <note>
            Jag vill därför fråga klimatministern: Kan vi eller kan vi inte
            komma med ett till EU kompletterande klimatbidrag?
          </note>
          <note>
            Min nästa fråga rör EU:s klimatbidrag. Sveriges klimatbidrag
            till klimatförhandlingarna är ju detsamma som EU:s. Vi lutar oss
            helt och hållet mot EU. Det är i sammanhanget oerhört viktigt
            att vi bidrar till en förbättring av detta klimatbidrag, precis
            det som klimatministern är inne på. Men det känns lite oklart
            om det kommer att bli någon förändring över huvud taget av EU:s
            klimatbidrag. Jag har hört vad olika EU-företrädare har sagt:
            Nej, Fit for 55 ligger kvar. Vi kommer inte att ändra på någonting!
          </note>
          <note>
            Men varför har man då gått med på artikel 29 i Glasgowdeklarationen,
            som just säger att alla ska uppdatera och förbättra sina klimatbidrag?
          </note>
          <note>
            Fru talman! Jag skulle vilja fråga klimatministern: På vilket
            sätt avser hon att verka för att EU:s klimatbidrag till nästa
            klimattoppmöte kommer att förbättras på det sätt som artikel 29
            föreskriver? Eller kommer inte Sverige att verka för att det ska
            förändras någonting över huvud taget?
          </note>
          <note>
            Anf. 120 Klimat- och miljöminister ANNIKA STRANDHÄLL (S):
          </note>
          <note>
            Fru talman! Tack, Jens Holm, för skarpa frågor och också för
            det engagemang som Vänsterpartiet visar i de här frågorna!
          </note>
          <note>
            Jag är väldigt stolt över att Sverige redan i dag i mångt och
            mycket bär en ledartröja i de här frågorna och är ett föredöme
            för väldigt många andra länder. Vi vet mycket väl att mer behöver
            göras, men det är också ett faktum – vilket jag tidigare kommenterade
            här i dag till diverse medier – att vi nu klarar etappmålet för
            2020 och att vi under förra året sänkte utsläppen med 9 procent.
            Vi vet att det till stor del är en effekt av pandemin, men det
            är också lärdomar som vi tar med oss in i framtiden kopplat till
            detta. Det finns också delar i den nioprocentiga sänkningen av
            utsläppen som handlar om att vi med en ambitiös klimatpolitik
            har åstadkommit permanenta minskningar. Jag är den första att
            säga att det spelar roll.
          </note>
          <note>
            Jag är också den första att säga att det spelar roll att vi har
            frontrunners. Vi ser nu till exempel när det gäller el och värme,
            eller för den delen transporter, att Sverige har åstadkommit permanenta
            utsläppsminskningar och att det går åt rätt håll. Vi ska även
            i de internationella sammanhangen fortsätta att ha en hög svansföring.
          </note>
          <note>
            Vi befinner oss just nu i ett läge, vilket också bekräftades
            av Naturvårdsverkets kommentarer kring utsläppsminskningarna förra
            året, där otroligt mycket positivt händer i Sverige. Vi har en
            svensk industri och ett svenskt näringsliv som står och frustar
            och vill vara en del i att genomföra de gröna innovationerna och
            se till att vi får fram de nya, smarta jobben. Sverige kan visa
            att det går att kombinera att vara ett välfärdsland och bli världens
            första fossilfria välfärdsland med att samtidigt se till att få
            med människor på den resan och också se möjligheterna i den klimatomställning
            vi är mitt inne i.
          </note>
          <note>
            När det gäller vad regeringen mer kan göra för att höja klimatambitio
            ­ nerna globalt kan vi ändå konstatera att någonting som kom ut
            av COP 26 var att vi nu har fått flera delar av Parisavtalets
            så kallade regelbok på plats. Fullt fokus ligger nu också på genomförandet
            av Parisavtalet. Olika typer av stöd till genomförandet i utvecklingsländer
            kommer att vara en viktig beståndsdel för en högre ambition. Vi
            arbetar nu intensivt i Regerings ­ kans ­ liet med att forma en
            riktning för hur regeringen kan stärka genom ­ förandet av Parisavtalet,
            inte minst genom klimatdiplomati, policydialog, finansier ­ ing
            och innovativ teknologi, som du vet.
          </note>
          <note>
            Vi har tidigare dubblerat vårt stöd till den gröna klimatfonden.
            Vi annonserade också inför COP 26, just för att visa att vi är
            föregångare, att vi stärker vår klimatfinansiering under 2022
            med 1 miljard kronor och dubblerar klimatfinansieringen till 15
            miljarder till 2025. Där sticker vi verkligen ut.
          </note>
          <note>
            Vi kommer nu att arbeta oerhört aktivt när det gäller genomförandet
            av Fit for 55. Förhoppningsvis kan vi i de sammanhangen, när vi
            nu också förhandlar rättsakterna, skruva upp ambitionen ytterligare
            så att vi överträffar vårt mål om minst 55 procent till 2030 och
            vara en pådrivare i de sammanhangen.
          </note>
          <note>
            Anf. 121 JENS HOLM (V):
          </note>
          <note>
            Fru talman! Det är väldigt goda nyheter att Sveriges utsläpp
            minskade med 9 procent, även om vi vet att det är en pandemieffekt.
            Pandemin ger oss möjligheter, absolut. Jag har faktiskt skrivit
            en bok som har kommit ut i år och som heter Pandemin som möjlighet
            . Jag önskar att jag hade haft med mig den här, för jag hade hemskt
            gärna velat ge den till klimatminis ­ tern som julklapp. Den kanske
            kan bli en försenad julklapp vid ett senare tillfälle.
          </note>
          <note>
            Det finns hemskt mycket att lära av pandemin. Vi måste slå vakt
            om de beteendeförändringar och positiva saker som nu har uppstått,
            samt naturligtvis hantera de dåliga.
          </note>
          <note>
            Det är mycket positivt som händer. Jag är helt med på visionen
            om att ha världens bästa välfärdsland, skapa nya gröna jobb och
            samtidigt ställa om hela vårt land så att vi når våra klimatmål.
            Det sker otroligt mycket intressant i svensk industri och på andra
            områden.
          </note>
          <note>
            Här pratar vi dock om klimatförhandlingarna. De kommande klimatförhandlingarna,
            COP 27, blir i Egypten, och då förväntas alla länder kom ­ ma
            dit med nya, förbättrade klimatbidrag. Jag har frågat om Sverige
            kommer att komma med ett kompletterande klimatbidrag som går utöver
            EU:s. Jag tolkar klimatministern som att Sverige inte kommer att
            göra det, och det beklagar jag. Det borde vi göra om vi vill vara
            verkliga föregångare i klimatfrågan.
          </note>
          <note>
            Jag ställde också tidigare denna fråga till klimatministern:
            Anser inte klimatministern att vi får komplettera EU:s gemensamma
            klimatbidrag om vi vill? Jag fick inget svar, men mitt svar är
            i alla fall att vi absolut kan göra det.
          </note>
          <note>
            Jag ställde också frågan på vilket sätt klimatministern vill
            verka för att EU:s klimatbidrag revideras och blir bättre till
            kommande klimattoppmöten. Kommer klimatministern att verka för
            det? Jag hoppas det.
          </note>
          <note>
            Anf. 122 Klimat- och miljöminister ANNIKA STRANDHÄLL (S):
          </note>
          <note>
            Fru talman! Tack för detta, Jens Holm! Jag ser väldigt mycket
            fram emot att ta del av den boken, oavsett om jag får den som
            julklapp av dig eller på något annat sätt.
          </note>
          <note>
            Vi är helt överens om att vi, både i Sverige och naturligtvis
            också globalt, måste utvärdera vad det innebär att vi har hanterat
            tjänsteresor på ett helt annat sätt under pandemin. Vi måste också
            nyttja den teknik som vi ser på andra områden för att säkra att
            vi har en hållbar värld att lämna över till våra barn. Det är
            vår skyldighet att göra det.
          </note>
          <note>
            Regeringen har tidigare framfört – ni vet att vi också drev det
            i förhandlingarna – att vi ville ha ännu skarpare mål när vi deltog
            i EU-förhandlingarna kring det paket som nu blev Fit for 55. Vi
            ville ha 60 eller 65 procent. Jag hör också dina raka frågor,
            Jens Holm. Därför vill jag upprepa att vi nu står mitt i förhandlandet
            kring denna lagstiftning som handlar om att nå ett 55-procentsmål.
            Det är ett komplicerat ramverk som nu har lagts fram för att genomföra
            detta, där de olika kuggarna hänger ihop. Vi vet också att vi
            på EU-nivå har länder som har kommit olika långt och att förhandlingarna
            kommer att bli väldigt svåra.
          </note>
          <note>
            Om Sverige i det läget går in och påbörjar ett arbete under 2022
            med att skärpa det övergripande målet till 2030 tror jag att det
            kan riskera att EU inte kan leverera på sin målsättning. Det kan
            också riskera en negativ debatt. Vi kommer dock att fortsätta
            att ha ledartröjan i detta.
          </note>
          <note>
            Jag tycker återigen att det är viktigt att vi har en diskussion
            inom EU om EU:s klimatambitioner sett i ljuset av den senaste
            vetenskapen vi får del av under 2022, inte minst IPCC-rapporten.
          </note>
          <note>
            Jag ser fram emot fler diskussioner.
          </note>
          <note>
            Interpellationsdebatten var härmed avslutad.
          </note>
          <note>
            § 14 Svar på interpellation 2021/22:190 om beslut om slutförvaret
          </note>
          <note>
            Anf. 123 Klimat- och miljöminister ANNIKA STRANDHÄLL (S):
          </note>
          <note>
            Fru talman! Lars Hjälmered har frågat mig om jag avser att fatta
            beslut om slutförvaret i närtid , om jag anser a tt ansökan om
            slutförvar behöver kompletteras på något sätt, och i så fall hur,
            innan beslut kan tas av regeringen , samt v ilka åtgärder jag
            och regeringen avser att vidta för att und ­ vika risker för elproblem
            som kan uppstå med anledning av regeringens hantering av ansökan
            om slutförvar .
          </note>
          <note>
            Den ansökan som SKB lämnat för tillstånd till ett sammanhängande
            system för slutförvaring av använt kärnbränsle och kärnavfall
            är minst sagt mycket omfattande. Ansökan är ett av de största
            miljöärende na i Sverige någonsin och ett stort infrastrukturprojekt.
            För att ta ställning till ansökan måste regeringen se till att
            hela ärendet är väl utrett.
          </note>
          <note>
            Handläggningen i Regeringskansliet har omfattat en lång rad åtgärder,
            bland annat beroende på att mark- och miljödomstolens yttrande
            krävde kompletterade material som remitterats, kommunicerats och
            kungjorts. Det har också varit viktigt att säkerställa kommunernas
            stöd i frågan. Re ­ geringen har sedan ärendena kom in arbetat
            för att hämta in den informa ­ tion som krävs för att det ska
            kunna fattas ett väl avvägt beslut.
          </note>
          <note>
            I augusti i år beslutade regeringen att tillåta en kapacitetsutbyggnad
            av det centrala mellanlagret i syfte att undvika en påverkan på
            energimarknaden.
          </note>
          <note>
            Jag vill också upplysa om att ytterligare två ärenden avseende
            slutför ­ var har handlagts i Regeringskansliet. Det är en ansökan
            enligt miljöbalken och en ansökan enligt kärntekniklagen om utbyggnad
            av det befintliga slutförvaret för låg- och medelaktivt kortlivat
            radioaktivt avfall, SFR, där bland annat rivningsavfall från kärnkraftverken
            ska förvaras. Utbyggna ­ den av SFR är ytterligare en viktig pusselbit
            i det svenska slutförvarssyste ­ met. Jag bedömer att besluten
            om SFR nu är klara för avgörande.
          </note>
          <note>
            En gemensam faktor för alla besluten är emellertid att det är
            stora, komplexa beslut. Om regeringen bifaller ansökan ska regeringsbesluten
            garantera att den fortsatta domstolsprocessen löper smidigt och
            att slutförvaren uppnår en hög nivå av säkerhet.
          </note>
          <note>
            Regeringen har nyss tillträtt. Jag har gett ärendena högsta prioritet,
            men det är även mitt ansvar att se till att de beslut som kommer
            håller hög kvalitet. I slutförvaret ska det förvaras livsfarligt
            radioaktivt avfall under långa tidsperioder, och det är oerhört
            viktigt att det blir rätt. Arbetet med att ta fram beslut pågår
            nu för fullt i Regeringskansliet.
          </note>
          <note>
            Lars Hjälmered undrar om det kvarstår någon ytterligare komplettering
            innan beslut kan tas av regeringen . Jag har satt mig in i ärendena,
            och min bedömning är att de nu är färdiga för slutkommunicering.
          </note>
          <note>
            När det gäller frågan om beslut kommer i närtid är svaret ja.
            R egeringens prövning av slutförvaren av radioaktivt avfall och
            använt kärnbränsle har nu gått in i slutfasen. Efter omfattande
            arbete bedömer jag att ärendena är färdiga för avgörande inom
            kort. Regeringens inriktning är att fatta besluten vid första
            möjliga tillfälle.
          </note>
          <note>
            Under nuvarande förutsättningar planerar regeringen att fatta
            beslut om slutförvaret för använt kärnbränsle den 27 januari nästa
            år. Regeringen planerar även att besluta om utbyggnaden av förvaret
            för låg- och medelaktivt radioaktivt avfall, SFR, redan den 22
            december i år.
          </note>
          <note>
            Då interpellanten anmält att han var förhindrad att närvara vid
            sammanträdet medgav förste vice talmannen att Jessika Roswall
            i stället fick delta i debatten.
          </note>
          <note>
            Anf. 124 JESSIKA ROSWALL (M):
          </note>
          <note>
            Fru talman! Tack, klimat- och miljöministern, för svaret!
          </note>
          <note>
            Det här är inte första gången som vi i den här kammaren diskuterar
            slutförvaret. Men låt mig ändå inledningsvis säga, som en bottenplatta,
            att ifall vi ska klara av klimatomställningen och kunna fortsätta
            värna den svenska industrins konkurrenskraft så behövs kärnkraften.
            Dessutom har det denna höst, om inte förr, visats på behovet av
            att kunna ha en stabilitet i elsystemet och såklart att ha ren
            el i systemet och inte elda olja, som vi har gjort under hösten.
            Låt mig också påminna om att kärnkraften står för cirka 30 procent
            av elproduktionen i landet.
          </note>
          <note>
            När det gäller slutförvarsfrågan har den här regeringen varit
            vårdslös i fråga om beslutet om slutförvar. Jag noterar att statsrådet
            i sitt svar hänvi ­ sar till att regeringen ”nyss tillträtt”.
            Må så vara, men regeringen har allt ­ sedan ansökan från SKB inkom
            varit S-styrd. Även om Annika Strandhäll är ny går det alltså
            inte att skylla på detta. Det här är inte ett ansvarsfullt sätt
            att behandla denna viktiga fråga.
          </note>
          <note>
            Regeringens hantering av slutförvarsfrågan har skapat stor oro
            i fråga om kärnkraftens framtid, skadat tilltron från samhället
            till politiken och kostat stora pengar helt i onödan. Beslut har
            varit redo att fattas under lång tid, men regeringen har dröjt
            ända fram till nu med att ens lämna besked om vilken tidsplan
            som gäller för beslutet. Det gick så långt att statens egna energibolag
            Vattenfall i somras varnade för att kärnkraftsreaktorer skulle
            behöva stängas om inga beslut skulle tas omedelbart.
          </note>
          <note>
            Tillståndsansökan om slutförvar skickades som sagt in av SKB
            för cirka tio år sedan. Därefter har det skett ett omfattande
            arbete med granskningar, utredningar, hearings och remisser. Alla
            som påverkas av beslutet, samtliga remissinstanser – SKB, Strålsäkerhetsmyndigheten
            och värdkommunerna – har sagt ja till förslaget. Allt är utrett
            och klart. Det fattas bara ett regeringsbeslut. Nu måste ett beslut
            fattas om slutförvaret.
          </note>
          <note>
            Jag är kritisk till hur regeringen har hanterat det här. Men
            jag välkomnar att Annika Strandhäll nu meddelar att ärendet är
            redo för beslut, vilket det förvisso har varit under en längre
            tid, och att regeringen kommer att meddela ett beslut om slutförvar
            av använt kärnbränsle den 27 januari 2022.
          </note>
          <note>
            Nu har vi fått en tidsplan för slutförvaret. Men vi vet inte
            vad regeringens vilja är. Jag vill veta – det var också en av
            Lars Hjälmereds frågor – hur regeringen ser på frågan om slutförvar.
            Är ni för eller emot? Om regeringen ska kunna fatta beslut om
            en tidsplan måste man rimligtvis ha en tanke om vad beslutet kommer
            att bli. Jag undrar alltså om regeringen kommer att godkänna de
            planer som presenterats angående slutförvaret.
          </note>
          <note>
            Anf. 125 Klimat- och miljöminister ANNIKA STRANDHÄLL (S):
          </note>
          <note>
            Jag tror att man måste vara extremt ödmjuk inför att inget annat
            land så här långt har löst frågan om slutförvar av kärnbränsle.
            Vi pratar om att vi ska förvara kärnbränslet i hundra tusen år.
          </note>
          <note>
            Frågan kom på regeringens bord i januari 2018. Och när slutförvarsärendena
            överlämnades till regeringen var de inte färdiga för avgörande.
            Min bild är att regeringen har arbetat aktivt med ärendena sedan
            de kom in. Man har hämtat in nödvändiga kompletteringar, man har
            kommunicerat och man har samrått i ärendena.
          </note>
          <note>
            Dåvarande statsrådet Bolund redogjorde också i slutet av augusti
            för att även han såg att möjligheterna för att gå vidare med ett
            beslut låg ett antal månader bort. I mellanperioden, från augusti
            till dess att jag har fått möjlighet att lämna det här beskedet
            om en tidsplan för beslutsfattandet, har också ytterligare frågor
            ställts till Kärnavfallsrådet och till Strålsäkerhetsmyndigheten,
            bland annat om kopparkapslarna.
          </note>
          <note>
            Det här är ett av de största miljöärendena i Sverige i modern
            tid. Vi ska hantera frågan med det ansvarstagande som den förtjänar.
            Utifrån de sista frågorna som har varit ute på remiss kan jag
            och departementet konstatera att våra expertmyndigheter i det
            här fallet inte har haft anledning att ändra sin tidigare bedömning.
            Med utgångspunkt från det bedömer vi att vi i närtid kommer att
            kunna gå vidare och fatta beslut.
          </note>
          <note>
            Jag kommer inte i den här interpellationsdebatten att föregå
            det kommande regeringsbeslutet. Vi skriver nu, baserat på de underlag
            som vi har, fram de beslut som ska fattas. Ambitionen är som sagt
            att redan nästa vecka fatta beslut om SFR:en.
          </note>
          <note>
            Med tanke på att Jessika Roswall lyfte upp det vill jag också
            säga någonting om energimixen. Ja, kärnkraft är fortfarande en
            viktig del av den svenska energimixen. Ungefär 30 procent kommer
            i dag från kärnkraften. Och kärnkraften kommer att vara en viktig
            del av den svenska energimixen också under ett antal år framöver.
          </note>
          <note>
            Samtidigt är det för mig som klimat- och miljöminister helt uppenbart
            var framtiden ligger och var investeringsviljan finns. Under nästa
            år har vi ansökningar som – hur ska man säga? – ökar otroligt
            mycket, med flera tusen procent, när det gäller att få investera
            i till exempel havsbaserad vindkraft. Det är i det förnybara som
            framtiden ligger. Jag hoppas att det också är dit vi kommer att
            ta oss.
          </note>
          <note>
            Anf. 126 JESSIKA ROSWALL (M):
          </note>
          <note>
            Fru talman! Tack, statsrådet, för det svaret!
          </note>
          <note>
            Vi kan börja med det här med att inget annat land har löst det.
            Finland har ju börjat bygga sitt slutförvar. Det är alltså kanske
            inte korrekt.
          </note>
          <note>
            Jag vill även återkomma till några andra delar som statsrådet
            tog upp i sitt svar.
          </note>
          <note>
            Det har som sagt pågått en utredning under väldigt lång tid.
            Vi har tillsammans med regeringens egna expertmyndigheter hävdat
            att det hela är färdigutrett. Jag noterar dock att statsrådet
            i sitt svar skyller på – om jag får använda mina egna ord – att
            man har inväntat besked från bland annat de två värdkommunerna.
          </note>
          <note>
            Jag bor själv i Uppsala län och har följt detta väldigt nära
            och under lång tid. Just Östhammars och Oskarshamns kommuner har
            varit väldigt tydliga med sina besked. De har också varit väldigt
            kritiska till att regeringen inte har fattat något beslut. Att
            hänvisa till dem tycker jag därför inte är riktigt rättvist.
          </note>
          <note>
            Dessutom var båda kommunerna mycket tydliga i somras när regeringen
            valde att dela upp ansökan. De kände sig svikna.
          </note>
          <note>
            Riksdagen har varit väldigt aktiv och drivit regeringen framför
            sig för att förmå regeringen att fatta ett beslut. Vi har tidigare
            till och med lämnat ett tillkännagivande. Moderaterna krävde tillsammans
            med Kristdemokraterna, Centerpartiet och Sverigedemokraterna i
            mars i år att regeringen skulle fatta ett samlat beslut, helt
            i enlighet med det som myndigheter, kommuner och branschen själv
            har sagt.
          </note>
          <note>
            Jag vill återknyta till en annan fråga som Lars Hjälmered ställde
            i sin interpellation. Låt mig läsa upp fråga 3, som jag inte tycker
            att statsrådet har svarat på i dag: Vilka åtgärder avser ministern
            och regeringen att fatta för att undvika de risker för elproblem
            som finns med anledning av hur regeringen hanterat ansökan om
            slutförvar?
          </note>
          <note>
            Hittills har regeringen inte visat någon vilja att säkra kärnkraftens
            framtid i Sverige. I och för sig säger statsrådet nu att kärnkraften
            kommer att spela en viktig roll även framgent, och det säger även
            andra regerings ­ företrädare. Men vi kan ändå se att regeringen
            samtidigt har stängt fyra reaktorer under de två senaste mandatperioderna.
          </note>
          <note>
            Jag vill därför gärna få svar på Lars Hjälmereds fråga nummer
            3.
          </note>
          <note>
            Anf. 127 Klimat- och miljöminister ANNIKA STRANDHÄLL (S):
          </note>
          <note>
            Fru talman! Först och främst skiljer sig den finska processen
            för slutförvar en hel del från den svenska. Det finns fortfarande
            beslut kvar att fatta där, och det finns också tillstånd i vår
            process som man ännu inte har i Finland. Jag vill vara tydlig
            med detta.
          </note>
          <note>
            Jag måste också återkomma till det faktum att vi står här i dag
            och debatterar Sveriges absolut största miljöärende. Vi talar
            om kärnbränsle som ska förvaras i hundra tusen år. Det är inte
            att ta ansvar som politiker eller regering om man skyndar på en
            sådan process på ett sätt så att oklarheter kvarstår. Det är precis
            detta ansvar som regeringen har tagit. Vi har sett till att alla
            har haft en möjlighet att komma till tals om de olika delarna
            och har ställt frågor som har remitterats. Delar har kommunicerats,
            och det har som sagt varit viktigt att säkerställa kommunernas
            stöd i frågan. Jag har naturligtvis själv också haft en dialog
            med dem sedan jag tillträdde.
          </note>
          <note>
            Trots allt står vi nu i ett läge där vi kommer att sätta ned
            foten och fatta beslut. Det kommer att ge planeringsförutsättningar
            framöver, vilket naturligtvis är det absolut viktigaste i detta
            fall.
          </note>
          <note>
            Jag vill också säga något till dem som lyssnar för att höra något
            om den fortsatta processen. Det kommer att finnas möjligheter
            för regeringens del att vid ett eventuellt jakande beslut ställa
            villkor framgent för till exempel fortsatta försök och fortsatt
            forskning om bland annat kopparkaps ­ larnas hållfasthet. Det
            är ju en av de saker som har varit uppe för vidare diskussion.
          </note>
          <note>
            Avslutningsvis vill jag säga att vi nu är här. Vi har naturligtvis
            fortsatta utmaningar framöver. Efter ett eventuellt jakande regeringsbeslut
            kommer processen att gå tillbaka till domstol. Sedan kommer man
            att behöva fatta ytterligare beslut vid uppförandet, vid provdrift
            och vid en eventuell permanent drift. Vi har alltså en lång process
            framför oss.
          </note>
          <note>
            Jag är ändå glad över om vi i Sverige nu kan sätta ned foten
            för att ge fortsatta planeringsförutsättningar i en sådan otroligt
            viktig fråga som hur vi ska hantera slutförvaret av vårt kärnbränsle,
            inte minst med tanke på att kärnkraften som sagt förmodligen kommer
            att vara en viktig del i vår energimix under ett antal år framöver.
          </note>
          <note>
            Anf. 128 JESSIKA ROSWALL (M):
          </note>
          <note>
            Fru talman! Det är bra att statsrådet tog upp att regeringsbeslutet
            inte är en slutpunkt. Även i Sverige kommer många ytterligare
            prövningar att ske. Det är en del av vår kritik. Ni hade behövt
            fatta detta beslut tidigare för att de andra processerna ska komma
            igång och för att man ska kunna gå i mål med det datum som vi
            vet är avgörande för att vi ska kunna få ett slutförvar. Det här
            är viktigt att ha sagt.
          </note>
          <note>
            Om jag tolkar klimat- och miljöministern rätt har vi olika syn
            på kärnkraften, och det må vara så. Men det är bra – det tål att
            sägas – att regeringen nu har lagt fram en tidsplan för slutförvaret,
            även om vi från den här debatten bara har fått reda på att ett
            beslut kommer att fattas. Det är dock bra. Det har inte varit
            en enkel process att ta sig hit, och oppositionen har som sagt
            tryckt regeringen framför oss. Mycket tid har förspillts, och
            det har varit skadligt.
          </note>
          <note>
            Om vi ska klara målsättningen om att minska utsläppen i Sverige
            krävs ett fossilfritt energisystem. Regeringen har sagt att då
            kommer kärnkraften att spela en roll även i framtiden. Då kan
            inte viktiga beslut som detta behandlas så här.
          </note>
          <note>
            Jag hoppas att regeringen har lärt sig något av processen. När
            det handlar om viktiga beslut för framtiden och om Sveriges energisystem
            krävs en smidigare behandling. Enligt min uppfattning är det inte
            ansvarsfullt att ha en så pass utdragen process som detta har
            varit, givet de utredningar som finns på regeringens bord.
          </note>
          <note>
            Jag vill avslutningsvis tacka för debatten och önska klimat-
            och miljöministern en god jul.
          </note>
          <note>
            Anf. 129 Klimat- och miljöminister ANNIKA STRANDHÄLL (S):
          </note>
          <note>
            Fru talman! Jag är säker på att jag och Jessika Roswall kommer
            att komma tillbaka hit för att debattera och diskutera liknande
            frågor vid flera tillfällen framöver.
          </note>
          <note>
            Det har som sagt varit väldigt viktigt för regeringen att ha
            ett brett underlag för att kunna sätta ned foten och fatta beslut
            i ärendet. Personer och organisationer som inte anser att ansökan
            ska bifallas har haft möjlighet att uttala sig i ärendet. Även
            allmänheten har haft en möjlighet att yttra sig om SKB:s ansökan.
            Vi har inhämtat synpunkter från expertmyndigheter och externa
            organisationer. Underlaget är brett, och vi kommer nu att ta ställning
            till om ansökan kan bifallas.
          </note>
          <note>
            Det känns skönt att regeringen kan ge olika intressenter ett
            besked och planeringsförutsättningar inför framtiden.
          </note>
          <note>
            Med detta önskar jag Jessika Roswall en god jul.
          </note>
          <note>
            Interpellationsdebatten var härmed avslutad.
          </note>
          <note>
            § 15 Svar på interpellation 2021/22:144 om pandemistöd till företag
          </note>
          <note>
            Anf. 130 Näringsminister KARL-PETTER THORWALDSSON (S):
          </note>
          <note>
            Fru talman! Alexandra Anstrell har frågat mig om jag har uppmärksammats
            på att ordningen hos Tillväxtverket är sådan att de som blivit
            felaktigt behandlade och väntat väldigt lång tid nu också drabbas
            av ytter ­ ligare handläggningstider , och om jag har för avsikt
            att vidta några åtgärder för att drabbade företagare snabbare
            kan få de utlovade stöden .
          </note>
          <note>
            För stora delar av samhället har coronavirusets spridning inneburit
            omfattande svårigheter och utmaningar , och som ni vet befinner
            vi oss fortfarande i ett allvarligt läge. Många branscher, företag
            och företagare har drabbats ekonomiskt till följd av viruset.
            Regeringen införde därför myck ­ et skyndsamt en rad stöd för
            att mildra konsekvenserna av pandemin för företag en. Det gjorde
            vi också i nära samarbete med arbetsmarknadens parter och företrädare
            för branschorganisationer. Bland åtgärderna f a nns det förstärkta
            stödet vid korttidsarbete . Tillväxtverket har sedan stödet infördes
            betalat ut stöd vid korttidsarbete för 600 000 anställda .
          </note>
          <note>
            I samband med att smittspridningen tilltagit har regeringen meddelat
            att vi budgeterar för att ha möjlighet att återinföra det ordinarie
            omställningsstödet, men även ett omsättningsstöd till enskilda
            näringsidkare och handelsbolag. Dessutom kommer evenemangsstödet
            att förlängas till den 31 mars 2022. När det gäller stödet vid
            korttidsarbete har r egeringen meddelat att den förbereder en
            lagändring så att karenstiden för stöd vid korttidsarbete tillfälligt
            ska kunna slopas, detta för att arbetsgivare som har fått stöd
            under pandemin ska kunna ansöka om det ordinarie stödet för korttidsarbete
            om det skulle behövas .
          </note>
          <note>
            I mars 2020 arbetade 450 personer på Tillväxtverket . N u , i
            december 2021, arbetar 1 300 personer på myndigheten. D et är
            nästan en tredubbling av myndighetens anställda för att hantera
            uppdraget om stöd för korttidsarbete . Myndigheten ser över om
            det går att öka bemanningen eller genomföra andra åtgärder som
            ökar takten i handläggningen av stödet. R egeringen har vid ett
            flertal tillfällen tillfört Tillväxtverket medel för att det ska
            vara möjligt att hantera stödet vid korttidsarbete så effektivt
            som möjligt. Vi har gett myndigheten de resurser som den har begärt
            för att hantera uppdraget.
          </note>
          <note>
            T illväxtverket är en fristående myndighet med eget ansvar för
            att tolka och tillämpa regelverket. Reglerna om stöd för korttidsarbete
            har tillämpats för första gången i samband med pandemin. D är
            för har praxis också behövt utvecklas i domstolarna.
          </note>
          <note>
            Stödet har vidare kommit att tillämpas i en omfattning som inte
            förutsågs när lagstiftningen ursprungligen togs fram. Regeringen
            har därför tillsatt en kommitté som ska göra en översyn av stödet
            vid korttidsarbete. Syftet är att dra lärdomar om hur stödet har
            fungerat under pandemin och undersöka hur regelverket kan förbättras
            inför framtiden.
          </note>
          <note>
            R egeringen fortsätter att noggrant följa de ekonomiska effekterna
            av pandemin för företagen och analyserar löpande behovet av nödvändiga
            åtgärder för näringslivet.
          </note>
          <note>
            Anf. 131 ALEXANDRA ANSTRELL (M):
          </note>
          <note>
            Fru talman! Jag tackar ministern för svaret och vill välkomna
            honom till kammaren.
          </note>
          <note>
            Jag har valt att skriva den här interpellationen efter att ha
            fått höra skräckhistorier, fru talman, om hur företagare fortfarande
            misshandlas av systemet. Tidigare i år blev det klart att Tillväxtverket
            gång på gång har fattat felaktiga beslut kring korttidsstöd till
            företag under coronapandemin. Detta har också fått ganska stor
            medial uppmärksamhet.
          </note>
          <note>
            Ett av felen rör den så kallade jämförelsemånaden, vilken används
            för att se vilken lönenivå de anställda hos ett sökande företag
            har legat på. Myndigheten använder fel månad och följer inte lagen,
            enligt både förvaltningsrätten och Kammarrätten i Stockholm.
          </note>
          <note>
            I en debatt i våras i den här kammaren med den tidigare näringsministern
            frågade jag hur man skulle säkerställa att företagarna skulle
            få sina pengar och att myndigheten skyndsamt skulle betala ut
            stöden samt hur tidtabellen för detta såg ut. Jag fick då till
            svar att Tillväxtverket i en ändringsbudget fått mer pengar, ytterligare
            265 miljoner, i anslag för att bland annat korta handläggningstiderna
            , och att man hade rekryterat fler männi ­ skor. Det är också
            det svar jag får av den nya näringsministern – nu har man rekryterat
            ännu fler personer och fått ännu mer pengar.
          </note>
          <note>
            Men nu har det visat sig att företagare som fått rätt i domstol
            hänvisats tillbaka till Tillväxtverket, där de sedan fått nya
            handläggare. Handläggningstiden är flera månader. Man börjar alltså
            om på nytt, vilket innebär att de får fortsätta att vänta på sina
            pengar, som de har rätt till. Det är ju myndigheten som har gjort
            fel, fru talman. De här företagarna sitter och väntar på pengar.
            I mars kommer en företagare som jag talade med alldeles nyss att
            ha väntat i två år på pengarna. Jag återkommer till den företagaren.
          </note>
          <note>
            Om jag har gjort något fel brukar jag vilja rätta till det skyndsamt.
            I det här fallet drar det ut på tiden. Hur kommer det sig att
            det drar ut så långt på tiden? Det undrar jag, och det skulle
            jag gärna vilja att ministern svarade på.
          </note>
          <note>
            Flera företagare började få snurr på sina verksamheter igen,
            men det har blivit värre sedan jag skrev den här interpellationen.
            Många företagare inom till exempel restaurangbranschen trodde
            att julbordssäsongen skulle hjälpa till men har fått stora avbokningar.
            Resebranschen är också naturligtvis utsatt, eftersom många är
            rädda för att resa.
          </note>
          <note>
            Fru talman! Det är stora belopp att ligga ute med för väldigt
            många, och det blir svårare ju längre tid det tar. Som jag sa
            har en del snart väntat i två år. Visst fanns det nya stöd med
            på regeringens presskonferens i morse, men det här handlar ju
            om pengar som företag skulle ha fått för länge sedan. Om jag lånar
            pengar av någon vill jag skyndsamt lämna tillbaka dem. I det här
            fallet har företagarna fått rätt i domstol. Ändå har myndigheterna
            inte betalat ut pengarna. Det är näst intill kriminellt.
          </note>
          <note>
            Även om myndigheten har fått mer pengar verkar allt inte stå
            riktigt rätt till. Varken mer pengar eller mer personal verkar
            lösa uppgiften. Hur kan det komma sig att dessa företagare drabbats
            av ytterligare handläggningstider? Dessa företagare har hanterats
            felaktigt av myndigheten, och de har fått rätt i domstol. Hur
            avser den nya ministern att säkerställa att de får sina utlovade
            pengar skyndsamt?
          </note>
          <note>
            Anf. 132 Näringsminister KARL-PETTER THORWALDSSON (S):
          </note>
          <note>
            Fru talman! Jag tackar Alexandra Anstrell för möjligheten att
            få tala i kammaren för första gången. Det känns väldigt högtidligt,
            måste jag ärligt erkänna, och lite nervöst också, även om jag
            har stått i många talarstolar förut.
          </note>
          <note>
            Jag tror helt enkelt att det är volymen och antalet ansökningar
            som har skapat problemet. Förarbetet gällande korttidsarbetet
            skedde före pandemin, efter den stora krisen 2008–2009. Jag hade
            själv förhandlingar med dåvarande regering, med Fredrik Reinfeldt
            och Anders Borg, om att införa ett korttidsstudiestöd som extra
            skydd vid sidan av a-kassesystemet för att klara stora konjunkturnedgångar.
            Vi kunde 2008–2009 aldrig drömma om sådana störningar som vi har
            sett på arbetsmarknaden under den pandemi som drabbade oss våren
            2020. När regeringen planerade för korttidsstudiestöd under regeringen
            Reinfeldt pratade man om att volymer på upp till 10 000 personer
            skulle kunna omfattas.
          </note>
          <note>
            Redan i mars 2020 var det väldigt tydligt att den ribban inte
            alls var i närheten av det stöd som behövdes. På väldigt kort
            tid kom det in en väldig massa ansökningar. Jag får nog ändå säga
            att man får vara ganska nöjd med hur myndigheterna klarade den
            anstormningen. Det gäller inte bara korttidsstöd, utan även många
            andra stöd som har kommit efter hand.
          </note>
          <note>
            Alexandra Anstrell har helt klart rätt i att detta måste gå till
            rättssäkert och att de som har fått rätt i domstol snabbt måste
            få ändring. Vid flera tillfällen har Näringsdepartementet tagit
            upp detta med berörd myndighet. Precis som Alexandra Anstrell
            påpekade har också riksdagen vid flera tillfällen skjutit till
            mer resurser för att man ska kunna anställa personal. Jag tror
            att man är på rätt väg. Elektroniska och digitaliserade system
            är på väg att lösa problemet. Men det är inte någon tröst för
            dem som inte har fått sina pengar på väldigt lång tid. De har
            ju rätt till dem om domstolen har sagt så. Vi kommer att fortsätta
            följa ärendet väldigt noga.
          </note>
          <note>
            Eftersom interpellationen kommer från moderaten Alexandra Anstrell
            kan jag nämna en sak som jag är glad över. Länge hade vi en situation
            i riksdagen där Moderaterna var väldigt tveksamma till att införa
            ett korttidsstöd. Nu låter det som att det har blivit vardag också
            för Moderaterna att vi ska kunna skydda företag vid stora svängningar.
            Det välkomnar jag, för det tror jag att vi kommer att ha stor
            nytta av i framtiden.
          </note>
          <note>
            Anf. 133 ALEXANDRA ANSTRELL (M):
          </note>
          <note>
            Fru talman! Jag tackar ministern för det utvecklade svaret. Ministern
            behöver inte vara nervös – jag har ändå ätit några pepparkakor
            i dag.
          </note>
          <note>
            ”Vi kommer att fortsätta följa ärendet väldigt noga” – det är
            en typ av uttalande som jag nästan alltid går igång på. Jag hade
            ändå hoppats att en ny minister hade kunnat visa lite mer handlingskraft
            än att säga att han ska följa saker. Att man följer saker brukar
            oftast inte leda till förbättringar.
          </note>
          <note>
            Många branscher är utsatta, speciellt hotell- och restaurangbranschen,
            som vi redan har varit inne på. Där har man svårt att gå runt
            i sina företag om ingen äter och ingen reser. Företagaren Lotta
            på Sigtunahöjden, en mötesanläggning i Sigtuna, berättar att avbokningarna
            rasar in, samtidigt som räntor, amorteringar med mera krävs av
            banken. Hon vet nu att kvartal 1 i stort sett kommer att vara
            förlorat. Hon berättar att de fortfarande väntar på nästan 300
            000 i permitteringsstöd från Tillväxtverket. De har tappat halva
            omsättningen mot ”normalläget” och tvingats halvera personalen.
          </note>
          <note>
            Det berättas från ganska många håll om hur krångligt allt är
            kring de stöd som regeringen har beslutat om. Det finns önskemål
            om att Tillväxtverket inte ska ha någonting med stöden att göra
            och att man ska lägga all stödadministration hos Skatteverket
            , samt om att all administration kraftigt ska minskas och förenklas.
            Det är någonting som vi moderater alltid strider för – vi måste
            förenkla regelverken, så att företagarna hinner vara företagare.
            Det är ändå där jobben skapas.
          </note>
          <note>
            En viktig del verkar också vara att man måste kunna få prata
            med sin handläggare . Jag pratade på lunchen med en företagare
            som berättade att hon inte har någon handläggare. Hon är en av
            dem som skulle ha fått peng ­ ar för snart två år sedan men fortfarande
            inte har någon handläggare på sitt fall som har kommit tillbaka
            .
          </note>
          <note>
            Ringer man dit hänvisas man till en allmän telefonsupport som
            inte har några befogenheter och heller inga kunskaper om ditt
            ärende. Därför vet de fortfarande inte när det här ärendet ska
            klaras upp.
          </note>
          <note>
            En företagare berättar om hur svårt hon har det. Hon äger fastigheten
            där hon bedriver sin verksamhet, och då har hon inte rätt att
            ta upp hyran som en fast kostnad i omställningsstödet. Det tvingar
            fastighetsbolaget att ge orimliga hyresrabatter för att rädda
            driftsbolaget, medan fastighetsbolaget får stå tillbaka och skjuta
            på nödvändigt underhåll och renoveringar. Får fastighetsbolaget
            dessutom del av hyresstödet ska det dras av från driftsbolagets
            omställningsstöd, trots att driftsbolaget inte fått ta upp hyran
            som en fast kostnad från början.
          </note>
          <note>
            Fru talman! Det här är lite snurrigt. Man kan förstå att många
            företagare tycker att det är krångligt. Jag tycker själv att det
            är krångligt. Det blir ett moment 22 i många fall.
          </note>
          <note>
            Det är inte bara det här som är snurrigt. Jannica, som driver
            ett företag inom resebemanning, sökte stöd, fick avslag på grund
            av jämförelsemånaden, fick rätt i domstol, hamnade hos Tillväxtverket
            igen och bollas nu mellan nya olika handläggare. Så länge ärendet
            ligger ohanterat hos Tillväxtverket kan hon inte söka om fler
            stödperioder, och därför kan hon inte få ut sina utlovade pengar.
            Hon kan inte heller söka nya, detta trots att det är myndigheten
            som har gjort fel.
          </note>
          <note>
            Här straffar vi alltså duktiga företagare. Det är så att man
            baxnar! Jag vill ge en eloge till alla företagare som orkar jobba
            vidare trots alla dessa krångliga regler. Det här behöver verkligen
            ses över. Det är en stor utmaning med all administration kring
            stöden. Alldeles för många olika myndigheter som har varit inblandade
            verkar göra att det blir alltför trassligt.
          </note>
          <note>
            Jag undrar om inte ministern håller med om att det borde samlas
            på ett ställe så att ansökningsprocesserna kan samordnas. Vore
            det inte på sin plats att samla företagare och se hur detta kan
            lösas bättre? Som jag sa skapas fyra av fem jobb i små och medelstora
            bolag. Vi behöver dessa företagare. Vi behöver lyssna på dem,
            för de är kloka.
          </note>
          <note>
            Anf. 134 Näringsminister KARL-PETTER THORWALDSSON (S):
          </note>
          <note>
            Fru talman! Jag delar uppfattningen att vi måste göra detta i
            nära samarbete med branschen, och jag har redan haft möte med
            branschen som i huvudsak tycker att korttidsstödet har fungerat
            väl. Visst finns det enskilda fall som har kommit i kläm, och
            det har också varit, som Alexandra Anstrell vet, en stor debatt
            om fusk när företag har tagit ut korttidsstöd. Ett par månader
            in blev det också en skärpning av regelverket efter alldeles för
            många fall av fusk. Det måste vara rättssäkert åt båda hållen,
            och det är väl efter den skärpningen som det mesta av de problem
            som Alexandra Anstrell beskriver i dag kommit upp.
          </note>
          <note>
            Återigen vill jag säga att det här är någonting som vi har pratat
            väldigt mycket med Tillväxtverket om. Tillväxtverket har kvitterat
            och återkommit med krav på nya resurser för att kunna öka bemanningen.
            Det har de också lyckats med efter hand.
          </note>
          <note>
            Precis som Alexandra Anstrell säger är pandemin långt ifrån över,
            och jag är väldigt glad att vi i dag på förmiddagen kunde presentera
            en över ­ enskommelse mellan Socialdemokraterna och Moderaterna
            om att återinföra några av de stöd som har varit en väldigt stor
            hjälp för företag under pandemin.
          </note>
          <note>
            Omsättningsstödet har kanske varit det mest träffsäkra av alla
            stöd vi har genomfört. Tack vare att regering och riksdag i nära
            samarbete lyckades vara så flexibla i de här stödformerna har
            vi till skillnad från många andra länder lyckats rädda tiotusentals
            jobb, precis som Alexandra Anstrell tar upp.
          </note>
          <note>
            Men det är klart att om man under några timmar tar fram ett nytt
            regelverk, en ny stödform utan ordentliga underlag och utan ordentlig
            beredning blir det inte alltid rätt. Jag blev i min tidigare roll
            ofta tillfrågad om detta våren 2020, till exempel om möjligheten
            att ha korttidsarbete under uppsägning. För en facklig ledare,
            som jag var på den tiden, var det en omöjlig tanke. Men det var
            helt enkelt för att rädda de här arbetsgivarna från konkurs.
          </note>
          <note>
            Som sagt, vi gör en utvärdering av hur korttidsstödet har fungerat
            över tid. Jag tror att den kommer att visa att väldigt många jobb
            och väldigt många människor blev skyddade av det, och jag tror
            att det finns anledning att återkomma. Vi har redan aviserat nya
            regler så att vi kan ta tillbaka karensen på korttidsstöd för
            att kunna använda även detta om pandemin fördjupas igen, något
            vi hörde om här i morse.
          </note>
          <note>
            Jag hoppas att vi kan fortsätta ett nära och gott samarbete.
            Naturligtvis ska vi se till att det blir rättssäkert så att ingen
            behöver vänta på sitt stöd längre än vad domstolarna säger. Det
            är självklart; det måste bli så. Om jag ska ge några starka ord
            att följa är det att jag ska se till att det blir så för de företagare
            som inte har fått sina resurser än.
          </note>
          <note>
            Anf. 135 ALEXANDRA ANSTRELL (M):
          </note>
          <note>
            Fru talman! Jag vet att flera företagare lyssnar på debatten.
            De kommer naturligtvis att höra av sig för att berätta huruvida
            det här har gått, att det här inte bara ska följas utan att det
            ska åtgärdas. För deras skull hoppas jag att det sker väldigt
            skyndsamt, för de sitter riktigt i klistret.
          </note>
          <note>
            Ministern berättar i flera anföranden att det nu är fler personer
            anställda på Tillväxtverket. Ändå är inte uppgiften löst. Nu har
            vi hört att ministern ska säkerställa att det här ska gå skyndsamt.
            Det känns lite som om myndigheten sitter och tjuvhåller på de
            här pengarna, om man nu får säga så i kammaren, och inte vill
            betala ut dem. Eller finns det något annat fel i processen hos
            en myndighet som gör att det här tar för lång tid? Det är som
            sagt inte bara pengar eller personer som hjälper till i det här
            fallet.
          </note>
          <note>
            Fru talman! Jag har den här veckan haft förmånen att ha en helt
            fantastisk praoelev, Felicia, som sitter här och lyssnar.
          </note>
          <note>
            En av de frågor hon ställer sig i detta är: Pandemin har pågått
            under lång tid, snart två hela år. Ministern säger att stöden
            har tillämpats för första gången och att praxis fortfarande är
            under utveckling. Men två år är väl ändå nog med tid för att kunna
            utveckla och förbättra stöden, i alla fall för att få bort sådana
            här fundamentala problem? En kommitté för att göra en översyn
            av hur det har funkat är bra, men ibland behöver man lära sig
            här och nu och inte efter pandemin.
          </note>
          <note>
            Avslutningsvis vill jag fråga ministern hur tankarna ser ut för
            framtiden, exempelvis gällande vaccinpass som skapar möjligheter
            för människor att röra sig ute och för företagare att hålla igång
            sina verksamheter. Det här är ett omdebatterat ämne; det kan vi
            se inte minst i våra mejlkorgar. Men vore det inte enklare och
            bättre för att hindra smittspridning att införa covidpass generellt
            under en tid?
          </note>
          <note>
            Anf. 136 Näringsminister KARL-PETTER THORWALDSSON (S):
          </note>
          <note>
            Fru talman! Jag ska hålla mig för god för att ge mig in i exakt
            hur skyddsåtgärder ska se ut för att bekämpa smittspridningen
            i Sverige. Det har vi experter som rådgör med regeringen om.
          </note>
          <note>
            Däremot kan jag säga att vår faktiskt väldigt lyckosamma strategi
            hela tiden har varit att försöka hålla Sverige så öppet som möjligt.
            I min roll som näringsminister är det en sak jag slåss för varje
            dag, för jag tror att det har tjänat Sverige väldigt väl.
          </note>
          <note>
            När vi åker runt i Europa och träffar kollegor hör vi att många
            har drabbats mycket värre av pandemin än vad vi har gjort i Sverige.
            Då tänker jag naturligtvis på att företagen har klarat pandemin
            på ett bra sätt tack vare alla de stödformer som Alexandra Anstrell
            talade om innan.
          </note>
          <note>
            Jag tror att det är en lärdom för framtiden: att göra allt man
            kan för att minska smittspridningen utan att stänga samhället.
            Det tror jag har fungerat bra. Sedan är det naturligtvis väldigt
            svårt att bedöma hur omikron kommer att slå under våren, och jag
            tror att vi kommer att få återkomma flera gånger med ytterligare
            stödformer för att se till att hålla näringslivet igång och rädda
            jobb också mer långvarigt.
          </note>
          <note>
            Nu är det två år. Ingen trodde att det här skulle pågå mer än
            några månader. Jag kommer ihåg första förhandlingen. Då förhandlade
            jag som LO-ordförande med regeringen, och vi sa att slutdatum
            för alla stöd skulle vara den 31 maj 2020. Det var det vi trodde
            då. I dag, nyss, snart två år efter att pandemin började, har
            vi berättat om nya stödåtgärder.
          </note>
          <note>
            Vi ska vara glada att vi har klarat den perioden väl, och vi
            ska hjälpas åt i regering och riksdag. Vi har haft ett väldigt
            bra samarbete vad gäller covidbekämpning och att hålla samhället
            öppet så att vi kan fortsätta att ha en bra tillväxt i företagen
            och rädda så många jobb som möjligt.
          </note>
          <note>
            Jag vill också passa på att önska Alexandra Anstrell och talmannen
            en god jul.
          </note>
          <note>
            Interpellationsdebatten var härmed avslutad.
          </note>
          <note>
            § 16 Svar på interpellation 2021/22:164 om kärnkraftens hållbarhet
          </note>
          <note>
            Anf. 137 Statsrådet MAX ELGER (S):
          </note>
          <note>
            Fru talman! Lars Hjälmered har frågat Khashayar Farmanbar om
            han anser att svensk kärnkraft ska klassas som hållbar inom ramen
            för den så kallade taxonomin, vilka åtgärder han avser att vidta
            för att leva upp till och följa det mandat riksdagen gett regeringen
            om att ”svensk och europeisk kärnkraft ska klassas som hållbart
            i taxonomin” samt om han avser att ingå partnerskap med fler länder,
            och i så fall vilka, för att gemensamt driva uppfattningen att
            kärnkraft ska klassas som hållbart i taxonomin.
          </note>
          <note>
            Interpellationen har överlämnats till mig.
          </note>
          <note>
            Det är viktigt att säkerställa en trygg omställning av energisystemet.
            De tekniska granskningskriterier som ska användas för att avgöra
            under vilka villkor kärnkraft ska anses hållbart i EU:s gröna
            taxonomi ska fastställas i delegerade akter till EU:s gröna taxonomiförordning.
            Förordning ­ en ställer upp en rad krav för granskningskriteriernas
            utformning, bland annat att kriterierna ska respektera principen
            om teknikneutralitet. Regeringen anser att denna princip är viktig
            att bevara och bevaka. Alla fossil ­ fria tekniker som har potential
            att bidra till att uppnå våra gemensamma klimatmål och uppfyller
            stränga miljö- och säkerhetskrav ska kunna ingå i taxonomin och
            omfattas av granskningskriterierna. På den grunden anser regeringen
            att kärnkraften kan inkluderas inom taxonomin. Det innebär inte
            att kärnkraften automatiskt ses som hållbar. Ett annat krav som
            förordningen ställer på kriterierna är att de ska baseras på entydiga
            veten ­ skapliga bevis och utgå från en försiktighetsprincip.
            Regeringen anser att det är viktigt att bevaka även denna aspekt.
          </note>
          <note>
            Regeringen har under hösten i olika sammanhang inom EU framfört
            Sveriges syn på kärnkraft och vikten av att kärnkraftens villkor
            värnas i taxonomin, bland annat vid möten i Ekofinrådet i november
            och december.
          </note>
          <note>
            Regeringen arbetar såväl taktiskt som strategiskt för att maximera
            det svenska inflytandet över de processer som pågår inom ramen
            för EU:s taxonomi. Regeringen gör kontinuerligt bedömningar av
            den bästa vägen framåt för att få genomslag för de svenska ståndpunkterna,
            inklusive möjliga partnerskap. Regeringen har kontakter med flera
            andra länder i denna fråga , bland annat Finland och Frankrike.
          </note>
          <note>
            Då interpellanten anmält att han var förhindrad att närvara vid
            sammanträdet medgav förste vice talmannen att Jessika Roswall
            i stället fick delta i debatten.
          </note>
          <note>
            Anf. 138 JESSIKA ROSWALL (M):
          </note>
          <note>
            Fru talman! Jag tackar statsrådet för svaret. Välkommen till
            kammaren!
          </note>
          <note>
            Svaret renderar ett antal följdfrågor.
          </note>
          <note>
            Låt mig först säga några ord om varför vi diskuterar denna fråga
            i dag, även om vi har gjort det flera gånger tidigare.
          </note>
          <note>
            I min förra debatt med Annika Strandhäll sa jag att kärnkraften
            i dag står för en tredjedel av vår elproduktion. Elproduktionen
            kommer att fördubblas fram till 2045. Vårt gemensamma mål är att
            minska våra utsläpp med minst 55 procent fram till 2045. Ytterligare
            en sak jag tror att vi kan komma överens om är att statsrådet,
            förvisso i sin tidigare roll, och regeringen vid ett flertal tillfällen
            har vidgått att kärnkraften är och kommer att förbli en viktig
            del av vår energiförsörjning. Jag tror att vi är överens så långt.
          </note>
          <note>
            EU arbetar med en mängd olika förslag om hur vi ska nå målen.
            Ett av redskapen är taxonomiförordningen, det vill säga hur man
            klassar olika investeringar. Den springande punkten för debatten
            i dag är hur kärnkraften ska klassificeras. En del energislag
            är redan klassificerade inom taxonomin, och precis som statsrådet
            sa är det fråga om en delegerad akt. Enligt uppgift kommer en
            sådan i nästa vecka, och vi får se vad den säger.
          </note>
          <note>
            Det har varit många turer i Sveriges riksdag. Låt mig påminna
            om att aktiviteten hos regeringen inte har varit lika hög som
            i Sveriges riksdag, eller milt uttryckt svag. Moderaterna har
            ihärdigt anfört att europeisk och svensk kärnkraft ska klassas
            som hållbar investering, och vi har vid ett flertal tillfällen
            uppmanat regeringen att göra gemensam sak med andra medlemsstater,
            till exempel Frankrike och Finland.
          </note>
          <note>
            Nu sa statsrådet i sitt svar att man har kontakter med andra
            medlemsstater – gott så. Men vad betyder det? Det skickas dubbla
            budskap från regeringen. Jag undrar hur, i dessa goda relationer,
            de andra medlemsstaterna ser på vår uppfattning.
          </note>
          <note>
            Regeringen skrev inte under det gemensamma brev som tio andra
            medlemsstater gjorde. Jag menar att Sveriges regering har misslyckats
            inom EU att driva frågor som är viktiga och relevanta för Sverige.
            Vad menas med kontakter? Kan statsrådet svara på varför man inte
            skrev under brevet?
          </note>
          <note>
            Lars Hjälmereds interpellation är än viktigare i dag än när den
            skrevs. De senaste dagarna har jag försökt att begripa vad regeringen
            säger. Vi har haft en öppen utfrågning med statsministern och
            sedan en återrapport. Där har statsministern uttalat – vilket
            statsrådet säger här i dag också – att kärnkraften kan tas med
            i taxonomin, men man kan inte säga hur den ska klassificeras.
            Jag får inte ihop de delarna, och det tror jag gäller många andra
            med mig.
          </note>
          <note>
            Interpellanten har skrivit i interpellationen att EU:s forskningscenter
            Joint Research Centre och två andra EU-institutioner har varit
            tydliga med att det inte finns vetenskapligt stöd för att kärnkraften
            inte ska klassas som hållbar – jag vet att många inte vill det
            – men jag tror att statsrådet förstår.
          </note>
          <note>
            Kärnkraften är inte mer skadlig än andra tekniker som enligt
            regelverket anses vara hållbara. Det råder inget tvivel om att
            kärnkraften ska klassificeras som hållbar. Jag tycker inte att
            regeringen är tydlig i sitt svar. Jag ställer därför frågan igen:
            Ska kärnkraften klassificeras som hållbar?
          </note>
          <note>
            Anf. 139 Statsrådet MAX ELGER (S):
          </note>
          <note>
            Fru talman! Jag tackar ledamoten Roswall för att vi får ha denna
            diskussion. Jag börjar i det jag sa tidigare.
          </note>
          <note>
            Regeringens uppfattning är att kärnkraften kan inkluderas i taxonomin,
            och taxonomin sammanställer verksamheter som är hållbara. Det
            är klart att det ligger i sakens natur att taxonomin kommer att
            fastställa ett antal tekniska granskningskriterier för de ekonomiska
            aktiviteter som är kopp ­ lade till kärnkraften. Dit räknas bland
            annat brytningen av uran, som är ett bränsle som är nödvändigt
            för driften av kärnkraften. Det inkluderar också hanteringen av
            avfall. De tekniska granskningskriterierna måste sättas på vetenskaplig
            grund och utifrån vad som är teknikneutralt. Därnäst får man avgöra
            om hela verksamheten är hållbar. Detta är en fråga som kommis
            ­ sionen just nu behandlar, och det finns många uppgifter om att
            de ska åter ­ komma den 22 december i ärendet. Då får vi ta del
            av hur de har samman ­ ställt de tekniska granskningskriterierna.
            Det ser vi fram emot med stort intresse.
          </note>
          <note>
            Det är helt riktigt att regeringen har förfäktat de uppfattningar
            som har kommunicerats från bland annat finansutskottet i Europeiska
            unionens ministerråd. Inte minst har jag själv gjort det. Senast
            i går, om jag inte misstar mig, var statsministern där och framförde
            denna uppfattning. Det är den kanal som finns för att föra fram
            Sveriges uppfattningar. Därvidlag har aktiviteten varit mycket
            god.
          </note>
          <note>
            Med allt detta sagt kan vi konstatera – och det gjorde också
            Roswall inledningsvis – att vi är överens om vikten av att kärnkraften
            fungerar väl i Sverige. Det är en viktig källa till elektricitet
            och har en viktig roll att spela i omställningen. Det är en uppfattning
            som regeringen har fört fram en längre tid.
          </note>
          <note>
            Med allt detta sagt tror jag att jag har besvarat de frågor jag
            har fått. Men jag kan tillföra en fråga. Jag delar Roswalls bedömning
            om att vi är överens i frågan. Vad är det vi inte är överens om?
          </note>
          <note>
            Anf. 140 JESSIKA ROSWALL (M):
          </note>
          <note>
            Fru talman! Vi är inte överens om själva ”kan” eller ”hur”. Mitt
            största problem i dag efter de olika mötena med statsministern
            inför Europeiska rådets möte är att jag inte blir riktigt klar
            över vad det är regeringen säger. Man säger att man kan tänka
            sig att kärnkraften ska ingå i taxonomin, men precis som statsrådet
            säger betyder det inte att den kommer att klassas som hållbar
            eftersom det tillkommer ett antal tekniska regler.
          </note>
          <note>
            Från moderat sida säger vi – och det säger många andra medlemsstater
            – att kärnkraften ska klassificeras som hållbar. Frågan är hur.
            Hur tycker regeringen att kärnkraften ska klassificeras? Vi anser
            att den ska klassificeras som hållbar, tillsammans med flera andra
            expertmyndigheter.
          </note>
          <note>
            En annan problematisk del i Sveriges hållning som tas upp i Lars
            Hjälmereds interpellation – tack för att jag får vara här, men
            det är tack vare Lars Hjälmered som statsrådet Elger får vara
            här i dag – är att regeringen skickar de här dubbla budskapen.
            Det gör att andra medlemsstater inte får förtroende för Sveriges
            åsikt, och det är i sig mycket illa.
          </note>
          <note>
            Att vi har kommit fram till detta är också därför att poängen
            med taxo ­ nomiregelverket är att klassificera vilka energislag
            som är hållbara och klimatvänliga. Regelverket utgår från ett
            livscykelperspektiv för produkter och produktion för att avgöra
            om den energi som används för att producera en produkt ska anses
            som hållbar eller inte. Jag undrar om regeringen ser denna koppling.
            Det är olyckligt om man inte gör det.
          </note>
          <note>
            Det kommer också många uttalanden från näringslivet som pekar
            på att den här politiska osäkerheten skapar en total osäkerhet.
            Lägg till det den förvirring som jag tycker att regeringen nu
            visar.
          </note>
          <note>
            Jag undrar alltså om regeringen ser kopplingen mellan livscykelperspektivet
            och energiproduktionen.
          </note>
          <note>
            Sedan hoppas jag att jag svarade på frågan vad som skiljer mellan
            Moderaterna och regeringen, det vill säga att vi anser att kärnkraften
            ska klassas som hållbar.
          </note>
          <note>
            Anf. 141 Statsrådet MAX ELGER (S):
          </note>
          <note>
            Fru talman! Jag tackar för detta förtydligande svar.
          </note>
          <note>
            Det är emellertid inte så förordningen fungerar. Verksamheter
            tas med i taxonomiförordningen, men sedan måste man granska de
            olika aktiviteterna och huruvida de genomförs på ett hållbart
            sätt eller inte. För att vara väldigt tydlig: Det är ju inte entydigt
            så att all kärnkraft i hela världen är hållbar. Det kan vara så
            att den bedrivs lite bättre på vissa ställen än på andra ställen.
            Det är därför vi kommer att ha de här tekniska granskningskriterierna,
            som kommer att fastställa huruvida de aktiviteter som är förenade
            med kärnkraftsdrift är hållbara.
          </note>
          <note>
            Men regeringens uppfattning är entydig. Där skulle jag nog vara
            lite oenig. Här skickas inga dubbla budskap. Vi anser att kärnkraften
            är viktig, och vi anser att den kan inkluderas i taxonomin. Detta
            är en uppfattning som vi har framfört i Europeiska unionens olika
            organ en längre tid.
          </note>
          <note>
            Anf. 142 JESSIKA ROSWALL (M):
          </note>
          <note>
            Fru talman! Det vi har sagt är att europeisk och svensk kärnkraft
            bör och ska klassas som hållbar inom ramen för taxonomin.
          </note>
          <note>
            Det är vi som sagt inte ensamma om att tycka. Som jag förstått
            det av medierapporteringen var det bland annat därför man inte
            kom överens i energifrågan. Nu är det här inte någon återrapport,
            fru talman, men det var därför regeringscheferna inte lyckades
            komma överens om energin i går, i natt, oklart vilken tid det
            var. Jag tycker att det är sorgligt.
          </note>
          <note>
            Att det är dubbla budskap vidhåller jag. Man säger en sak i Bryssel
            men en annan sak här och dessutom lite dubbla saker på olika möten.
            Vi har en uppfattning i EU-nämnden och en uppfattning i riksdagens
            kammare. Det tycker jag också är problematiskt.
          </note>
          <note>
            Den andra frågan är varför regeringen inte kan säga detta. Man
            säger att kärnkraften kommer att behövas långsiktigt framöver
            – då måste man också kunna skapa konkurrenskraftiga, långsiktiga
            spelregler för dem som vill investera i kärnkraften.
          </note>
          <note>
            Jag skulle också vilja veta vad det är regeringen grundar sina
            beslut på. Jag sa ju vad Moderaterna har grundat sitt beslut på
            – bland annat att två olika EU-institutioner och EU:s eget forskningscentrum
            är tydliga med att kärnkraften kan klassas som hållbar.
          </note>
          <note>
            Avslutningsvis, fru talman, vill jag återgå till våra klimatmål.
            Även om vi är överens om vissa delar tycker jag att regeringen
            är svaret skyldig hur vi ska nå våra mål om vi inte möjliggör
            investeringar i hållbar fossilfri kärnkraft.
          </note>
          <note>
            Vi har en fantastisk industrisektor i Sverige, som ligger i framkant
            för vår omställning . M en det kräv s också att politiken ger
            tydliga svar, och här tycker inte jag att regeringen har lyckats
            med det.
          </note>
          <note>
            Klockan tickar. Tack så hemskt mycket för debatten, statsrådet
            Elger! God jul, statsrådet och fru talman!
          </note>
          <note>
            Anf. 143 Statsrådet MAX ELGER (S):
          </note>
          <note>
            Fru talman! Jag tar vid där vi började, då vi konstaterade att
            vi var överens i allt väsentligt.
          </note>
          <note>
            Den uppfattning från expertorganen som Roswall nu refererar till
            är också regeringens uppfattning, det vill säga att kärnkraften
            kan inkluderas i taxonomin. Det är den uppfattning vi driver,
            och nu emotser vi med stort intresse kommissionens analyser och
            de tekniska granskningskriterier som fastställts. Jag uppfattar
            i sak ingen större skillnad därvidlag.
          </note>
          <note>
            Att sedan kammaren och EU-nämnden haft lite olika uppfattningar
            i den här frågan är tyvärr inget som regeringen kan lastas för,
            utan det utgår jag från att de som är aktiva i dessa organ hanterar
            själva. Jag har all respekt för den processen.
          </note>
          <note>
            Tack för denna diskussion! Det var mycket trevligt och roligt
            att vara här.
          </note>
          <note>
            Jag vill även passa på att önska Jessika Roswall och talmannen
            god jul.
          </note>
          <note>
            (FÖRSTE VICE TALMANNEN: Tack så mycket för den hälsningen! Jag
            vill önska er båda detsamma.
          </note>
          <note>
            Ett stort och varmt tack också till er som sitter här bredvid
            i denna, får vi väl ändå säga, sena timme! God jul och gott nytt
            år till er alla!)
          </note>
          <note>
            Interpellationsdebatten var härmed avslutad.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2021) 817 Förslag till rådets direktiv om ändring av direktiv
            2008/118/EG och direktiv (EU) 2020/262 (omarbetning) vad gäller
            skattefria butiker i tunneln under Engelska kanalens franska terminal
          </note>
          <note>
            Motioner
          </note>
          <note>
            med anledning av prop. 2021/22:65 En ytterligare förlängning
            av anståndstiden för att möjliggöra avbetalning av tillfälliga
            anstånd
          </note>
          <note>
            2021/22:4343 av Per Åsling m.fl. (C)
          </note>
          <note>
            2021/22:4345 av Gulan Avci m.fl. (L)
          </note>
          <note>
            2021/22:4346 av Hampus Hagman m.fl. (KD)
          </note>
          <note>
            2021/22:4347 av Niklas Wykman m.fl. (M)
          </note>
          <note>
            med anledning av prop. 2021/22:69 Fortsatt beredskap genom förlängd
            giltighet av covid-19-lagen och lagen om tillfälliga smittskyddsåtgärder
            på serveringsställen
          </note>
          <note>
            2021/22:4344 av Lina Nordquist m.fl. (L)
          </note>
          <note>
            2021/22:4348 av Karin Rågsjö m.fl. (V)
          </note>
          <note>
            2021/22:4349 av Acko Ankarberg Johansson m.fl. (KD)
          </note>
          <note>
            2021/22:4350 av Camilla Waltersson Grönvall m.fl. (M)
          </note>
          <note>
            2021/22:435 1 av Linda Lindberg m.fl. (SD)
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 16 december
          </note>
          <note>
            2021/22:218 Bemanningsföretag
          </note>
          <note>
            av Ciczie Weidby (V)
          </note>
          <note>
            till arbetsmarknads- och jämställdhetsminister Eva Nordmark (S)
          </note>
          <note>
            2021/22:219 Kommande vinter-OS
          </note>
          <note>
            av Hampus Hagman (KD)
          </note>
          <note>
            till utrikesminister Ann Linde (S)
          </note>
          <note>
            2021/22:220 Ungdomsrån
          </note>
          <note>
            av Mikael Damsgaard (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:221 Fördraget om icke-spridning av kärnvapen
          </note>
          <note>
            av Håkan Svenneling (V)
          </note>
          <note>
            till utrikesminister Ann Linde (S)
          </note>
          <note>
            2021/22:222 Regelverk för arbetskraftsinvandring
          </note>
          <note>
            av Arin Karapet (M)
          </note>
          <note>
            till statsrådet Anders Ygeman (S)
          </note>
          <note>
            2021/22:223 Finansiering av nya isbrytare
          </note>
          <note>
            av Maria Stockhaus (M)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:224 Det svenska jordbrukets konkurrenskraft
          </note>
          <note>
            av John Widegren (M)
          </note>
          <note>
            till statsrådet Anna-Caren Sätherberg (S)
          </note>
          <note>
            2021/22:225 Uppföljning av tillkännagivanden som rör jakt och
            sportskytte
          </note>
          <note>
            av Marléne Lund Kopparklint (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 16 december
          </note>
          <note>
            2021/22:636 Utbyggnaden av bredband
          </note>
          <note>
            av Kjell-Arne Ottosson (KD)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:637 Gårdsförsäljning av alkoholhaltiga drycker
          </note>
          <note>
            av Sofia Nilsson (C)
          </note>
          <note>
            till socialminister Lena Hallengren (S)
          </note>
          <note>
            2021/22:638 Alkobommar i gränshamnar
          </note>
          <note>
            av Sten Bergheden (M)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:639 En jämlik och tillgänglig ätstörningsvård
          </note>
          <note>
            av Alexandra Anstrell (M)
          </note>
          <note>
            till socialminister Lena Hallengren (S)
          </note>
          <note>
            2021/22:640 Svenska storföretags klimatpåverkan
          </note>
          <note>
            av Jens Holm (V)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:641 Vaccinbevis till personer som vaccinerats med godkänt
            vaccin
          </note>
          <note>
            av Camilla Waltersson Grönvall (M)
          </note>
          <note>
            till socialminister Lena Hallengren (S)
          </note>
          <note>
            2021/22:642 Återbetalning av biljettkostnad vid krav på vaccinationsbevis
          </note>
          <note>
            av Angelica Lundberg (SD)
          </note>
          <note>
            till statsrådet Max Elger (S)
          </note>
          <note>
            2021/22:643 Stärkt rättssäkerhet kring omvårdnadsbidraget
          </note>
          <note>
            av Pia Steensland (KD)
          </note>
          <note>
            till statsrådet Ardalan Shekarabi (S)
          </note>
          <note>
            2021/22:644 Kopparstölder
          </note>
          <note>
            av David Perez (SD)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:645 Hushållens skuldsättning
          </note>
          <note>
            av David Perez (SD)
          </note>
          <note>
            till finansminister Mikael Damberg (S)
          </note>
          <note>
            2021/22:646 Ekobrottsmyndighetens effektivitet
          </note>
          <note>
            av David Perez (SD)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:647 Stora brister vid organiserandet av OSSE-mötet
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2021/22:648 Regeringens styrning av jämställdhetsarbetet inom
            Försvarsmakten
          </note>
          <note>
            av Daniel Bäckström (C)
          </note>
          <note>
            till försvarsminister Peter Hultqvist (S)
          </note>
          <note>
            2021/22:649 Beräkning av antalet personer som vistas i Sverige
            utan tillstånd
          </note>
          <note>
            av Maria Malmer Stenergard (M)
          </note>
          <note>
            till statsrådet Anders Ygeman (S)
          </note>
          <note>
            2021/22:650 Bekämpning av pandemier tillsammans
          </note>
          <note>
            av Ann-Sofie Alm (M)
          </note>
          <note>
            till statsrådet Anna Hallberg (S)
          </note>
          <note>
            2021/22:651 Samverkan över gränser
          </note>
          <note>
            av Ann-Sofie Alm (M)
          </note>
          <note>
            till socialminister Lena Hallengren (S)
          </note>
          <note>
            2021/22:652 Reformer för unga vuxna på bostadsmarknaden
          </note>
          <note>
            av Dennis Dioukarev (SD)
          </note>
          <note>
            till statsrådet Max Elger (S)
          </note>
          <note>
            2021/22:653 Straffrabatten för 18–20-åringar
          </note>
          <note>
            av Ellen Juntti (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:654 Översyn av straffpåföljder för 15–17-åringar
          </note>
          <note>
            av Ellen Juntti (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:655 Inrättandet av särskilda ungdomsdomstolar
          </note>
          <note>
            av Ellen Juntti (M)
          </note>
          <note>
            till justitie- och inrikesminister Morgan Johansson (S)
          </note>
          <note>
            2021/22:656 Arbetsintegrerande sociala företag och Arbetsförmed
            ­ lingens reformering
          </note>
          <note>
            av Ali Esbati (V)
          </note>
          <note>
            till arbetsmarknads- och jämställdhetsminister Eva Nordmark (S)
          </note>
          <note>
            2021/22:657 Mark för kärnkraftsutbyggnad
          </note>
          <note>
            av Lotta Olsson (M)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:658 Kommunalt veto och vindkraftverk
          </note>
          <note>
            av Lotta Olsson (M)
          </note>
          <note>
            till statsrådet Khashayar Farmanbar (S)
          </note>
          <note>
            2021/22:659 Lärarförsörjningen
          </note>
          <note>
            av Betty Malmberg (M)
          </note>
          <note>
            till statsrådet Lina Axelsson Kihlblom (S)
          </note>
          <note>
            2021/22:660 Ombildningen av Mälardalens högskola
          </note>
          <note>
            av Maria Nilsson (L)
          </note>
          <note>
            till utbildningsminister Anna Ekström (S)
          </note>
          <note>
            2021/22:661 Miljölagars motverkande effekt
          </note>
          <note>
            av Betty Malmberg (M)
          </note>
          <note>
            till klimat- och miljöminister Annika Strandhäll (S)
          </note>
          <note>
            2021/22:662 En ändamålsenlig ANDTS-strategi
          </note>
          <note>
            av Pia Steensland (KD)
          </note>
          <note>
            till socialminister Lena Hallengren (S)
          </note>
          <note>
            § 20 Kammaren åtskildes kl. 14.25.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 7 anf.
            75 (delvis),
          </note>
          <note>
            av andre vice talmannen därefter till och med § 12 anf. 114 (delvis)
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            GERGÖ KISCH
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Särskild debatt om händelseutvecklingen i gränsområdena mellan
            Belarus och vissa medlemsländer
          </note>
          <note>
            Anf. 1 LUDVIG ASPLING (SD)
          </note>
          <note>
            Anf. 2 Utrikesminister ANN LINDE (S)
          </note>
          <note>
            Anf. 3 HANS WALLMARK (M)
          </note>
          <note>
            Anf. 4 LUDVIG ASPLING (SD)
          </note>
          <note>
            Anf. 5 KERSTIN LUNDGREN (C)
          </note>
          <note>
            Anf. 6 HÅKAN SVENNELING (V)
          </note>
          <note>
            Anf. 7 LARS ADAKTUSSON (KD)
          </note>
          <note>
            Anf. 8 MARIA NILSSON (L)
          </note>
          <note>
            Anf. 9 CAMILLA HANSÉN (MP)
          </note>
          <note>
            Anf. 10 Utrikesminister ANN LINDE (S)
          </note>
          <note>
            Anf. 11 HANS WALLMARK (M) replik
          </note>
          <note>
            Anf. 12 Utrikesminister ANN LINDE (S) replik
          </note>
          <note>
            Anf. 13 HANS WALLMARK (M) replik
          </note>
          <note>
            Anf. 14 Utrikesminister ANN LINDE (S) replik
          </note>
          <note>
            Anf. 15 LUDVIG ASPLING (SD) replik
          </note>
          <note>
            Anf. 16 Utrikesminister ANN LINDE (S) replik
          </note>
          <note>
            Anf. 17 LUDVIG ASPLING (SD) replik
          </note>
          <note>
            Anf. 18 Utrikesminister ANN LINDE (S) replik
          </note>
          <note>
            Anf. 19 KERSTIN LUNDGREN (C) replik
          </note>
          <note>
            Anf. 20 Utrikesminister ANN LINDE (S) replik
          </note>
          <note>
            Anf. 21 KERSTIN LUNDGREN (C) replik
          </note>
          <note>
            Anf. 22 Utrikesminister ANN LINDE (S) replik
          </note>
          <note>
            Anf. 23 HÅKAN SVENNELING (V) replik
          </note>
          <note>
            Anf. 24 Utrikesminister ANN LINDE (S) replik
          </note>
          <note>
            Anf. 25 HÅKAN SVENNELING (V) replik
          </note>
          <note>
            Anf. 26 Utrikesminister ANN LINDE (S) replik
          </note>
          <note>
            Anf. 27 LARS ADAKTUSSON (KD) replik
          </note>
          <note>
            Anf. 28 Utrikesminister ANN LINDE (S) replik
          </note>
          <note>
            Anf. 29 LARS ADAKTUSSON (KD) replik
          </note>
          <note>
            Anf. 30 Utrikesminister ANN LINDE (S) replik
          </note>
          <note>
            Anf. 31 MARIA NILSSON (L) replik
          </note>
          <note>
            Anf. 32 Utrikesminister ANN LINDE (S) replik
          </note>
          <note>
            Anf. 33 MARIA NILSSON (L) replik
          </note>
          <note>
            Anf. 34 Utrikesminister ANN LINDE (S) replik
          </note>
          <note>
            Anf. 35 CAMILLA HANSÉN (MP) replik
          </note>
          <note>
            Anf. 36 FÖRSTE VICE TALMANNEN
          </note>
          <note>
            Anf. 37 Utrikesminister ANN LINDE (S) replik
          </note>
          <note>
            Anf. 38 CAMILLA HANSÉN (MP) replik
          </note>
          <note>
            Anf. 39 Utrikesminister ANN LINDE (S) replik
          </note>
          <note>
            Anf. 40 HANS WALLMARK (M)
          </note>
          <note>
            Anf. 41 LUDVIG ASPLING (SD)
          </note>
          <note>
            Anf. 42 KERSTIN LUNDGREN (C) replik
          </note>
          <note>
            Anf. 43 LUDVIG ASPLING (SD) replik
          </note>
          <note>
            Anf. 44 KERSTIN LUNDGREN (C) replik
          </note>
          <note>
            Anf. 45 LUDVIG ASPLING (SD) replik
          </note>
          <note>
            Anf. 46 KERSTIN LUNDGREN (C)
          </note>
          <note>
            Anf. 47 HÅKAN SVENNELING (V)
          </note>
          <note>
            Anf. 48 HANS WALLMARK (M) replik
          </note>
          <note>
            Anf. 49 HÅKAN SVENNELING (V) replik
          </note>
          <note>
            Anf. 50 HANS WALLMARK (M) replik
          </note>
          <note>
            Anf. 51 HÅKAN SVENNELING (V) replik
          </note>
          <note>
            Anf. 52 LARS ADAKTUSSON (KD)
          </note>
          <note>
            Anf. 53 MARIA NILSSON (L)
          </note>
          <note>
            Anf. 54 CAMILLA HANSÉN (MP)
          </note>
          <note>
            Anf. 55 HANS WALLMARK (M) replik
          </note>
          <note>
            Anf. 56 CAMILLA HANSÉN (MP) replik
          </note>
          <note>
            Anf. 57 HANS WALLMARK (M) replik
          </note>
          <note>
            Anf. 58 CAMILLA HANSÉN (MP) replik
          </note>
          <note>
            Anf. 59 LUDVIG ASPLING (SD) replik
          </note>
          <note>
            Anf. 60 CAMILLA HANSÉN (MP) replik
          </note>
          <note>
            Anf. 61 LUDVIG ASPLING (SD) replik
          </note>
          <note>
            Anf. 62 CAMILLA HANSÉN (MP) replik
          </note>
          <note>
            Anf. 63 KERSTIN LUNDGREN (C) replik
          </note>
          <note>
            Anf. 64 CAMILLA HANSÉN (MP) replik
          </note>
          <note>
            Anf. 65 KERSTIN LUNDGREN (C) replik
          </note>
          <note>
            Anf. 66 CAMILLA HANSÉN (MP) replik
          </note>
          <note>
            Anf. 67 LARS ADAKTUSSON (KD) replik
          </note>
          <note>
            Anf. 68 CAMILLA HANSÉN (MP) replik
          </note>
          <note>
            Anf. 69 LARS ADAKTUSSON (KD) replik
          </note>
          <note>
            Anf. 70 CAMILLA HANSÉN (MP) replik
          </note>
          <note>
            Anf. 71 Utrikesminister ANN LINDE (S)
          </note>
          <note>
            § 2 Justering av protokoll
          </note>
          <note>
            § 3 Anmälan om betänkande
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om granskningsrapport
          </note>
          <note>
            § 6 Ärende för hänvisning till utskott
          </note>
          <note>
            § 7 Svar på interpellationerna 2021/22:122 och 123 om behovet
            av ökade kontroller på väg och åkerinäringens förtroende för polisen
          </note>
          <note>
            Anf. 72 Justitie- och inrikesminister MORGAN JOHANSSON (S)
          </note>
          <note>
            Anf. 73 THOMAS MORELL (SD)
          </note>
          <note>
            Anf. 74 Justitie- och inrikesminister MORGAN JOHANSSON (S)
          </note>
          <note>
            Anf. 75 THOMAS MORELL (SD)
          </note>
          <note>
            Anf. 76 Justitie- och inrikesminister MORGAN JOHANSSON (S)
          </note>
          <note>
            Anf. 77 THOMAS MORELL (SD)
          </note>
          <note>
            Anf. 78 Justitie- och inrikesminister MORGAN JOHANSSON (S)
          </note>
          <note>
            § 8 Svar på interpellation 2021/22:125 om åtgärder för att få
            extra poliser
          </note>
          <note>
            Anf. 79 Justitie- och inrikesminister MORGAN JOHANSSON (S)
          </note>
          <note>
            Anf. 80 ALEXANDRA ANSTRELL (M)
          </note>
          <note>
            Anf. 81 THOMAS MORELL (SD)
          </note>
          <note>
            Anf. 82 Justitie- och inrikesminister MORGAN JOHANSSON (S)
          </note>
          <note>
            Anf. 83 ALEXANDRA ANSTRELL (M)
          </note>
          <note>
            Anf. 84 THOMAS MORELL (SD)
          </note>
          <note>
            Anf. 85 Justitie- och inrikesminister MORGAN JOHANSSON (S)
          </note>
          <note>
            Anf. 86 ALEXANDRA ANSTRELL (M)
          </note>
          <note>
            Anf. 87 Justitie- och inrikesminister MORGAN JOHANSSON (S)
          </note>
          <note>
            § 9 Svar på interpellation 2021/22:140 om brister i krisberedskapen
          </note>
          <note>
            Anf. 88 Justitie- och inrikesminister MORGAN JOHANSSON (S)
          </note>
          <note>
            Anf. 89 ALEXANDRA ANSTRELL (M)
          </note>
          <note>
            Anf. 90 Justitie- och inrikesminister MORGAN JOHANSSON (S)
          </note>
          <note>
            Anf. 91 ALEXANDRA ANSTRELL (M)
          </note>
          <note>
            Anf. 92 Justitie- och inrikesminister MORGAN JOHANSSON (S)
          </note>
          <note>
            Anf. 93 ALEXANDRA ANSTRELL (M)
          </note>
          <note>
            Anf. 94 Justitie- och inrikesminister MORGAN JOHANSSON (S)
          </note>
          <note>
            § 10 Svar på interpellation 2021/22:134 om vägslitageavgift
          </note>
          <note>
            Anf. 95 Finansminister MIKAEL DAMBERG (S)
          </note>
          <note>
            Anf. 96 JENS HOLM (V)
          </note>
          <note>
            Anf. 97 Finansminister MIKAEL DAMBERG (S)
          </note>
          <note>
            Anf. 98 JENS HOLM (V)
          </note>
          <note>
            Anf. 99 Finansminister MIKAEL DAMBERG (S)
          </note>
          <note>
            Anf. 100 JENS HOLM (V)
          </note>
          <note>
            Anf. 101 Finansminister MIKAEL DAMBERG (S)
          </note>
          <note>
            § 11 Svar på interpellation 2021/22:141 om överskottsmålets avskaffande
          </note>
          <note>
            Anf. 102 Finansminister MIKAEL DAMBERG (S)
          </note>
          <note>
            Anf. 103 NIKLAS WYKMAN (M)
          </note>
          <note>
            Anf. 104 Finansminister MIKAEL DAMBERG (S)
          </note>
          <note>
            Anf. 105 NIKLAS WYKMAN (M)
          </note>
          <note>
            Anf. 106 Finansminister MIKAEL DAMBERG (S)
          </note>
          <note>
            Anf. 107 NIKLAS WYKMAN (M)
          </note>
          <note>
            Anf. 108 Finansminister MIKAEL DAMBERG (S)
          </note>
          <note>
            § 12 Svar på interpellation 2021/22:166 om utlänningars identitet
          </note>
          <note>
            Anf. 109 Statsrådet ANDERS YGEMAN (S)
          </note>
          <note>
            Anf. 110 HANS EKLIND (KD)
          </note>
          <note>
            Anf. 111 Statsrådet ANDERS YGEMAN (S)
          </note>
          <note>
            Anf. 112 HANS EKLIND (KD)
          </note>
          <note>
            Anf. 113 Statsrådet ANDERS YGEMAN (S)
          </note>
          <note>
            Anf. 114 HANS EKLIND (KD)
          </note>
          <note>
            Anf. 115 Statsrådet ANDERS YGEMAN (S)
          </note>
          <note>
            § 13 Svar på interpellation 2021/22:167 om höjda klimatmål efter
            COP 26
          </note>
          <note>
            Anf. 116 Klimat- och miljöminister ANNIKA STRANDHÄLL (S)
          </note>
          <note>
            Anf. 117 JENS HOLM (V)
          </note>
          <note>
            Anf. 118 Klimat- och miljöminister ANNIKA STRANDHÄLL (S)
          </note>
          <note>
            Anf. 119 JENS HOLM (V)
          </note>
          <note>
            Anf. 120 Klimat- och miljöminister ANNIKA STRANDHÄLL (S)
          </note>
          <note>
            Anf. 121 JENS HOLM (V)
          </note>
          <note>
            Anf. 122 Klimat- och miljöminister ANNIKA STRANDHÄLL (S)
          </note>
          <note>
            § 14 Svar på interpellation 2021/22:190 om beslut om slutförvaret
          </note>
          <note>
            Anf. 123 Klimat- och miljöminister ANNIKA STRANDHÄLL (S)
          </note>
          <note>
            Anf. 124 JESSIKA ROSWALL (M)
          </note>
          <note>
            Anf. 125 Klimat- och miljöminister ANNIKA STRANDHÄLL (S)
          </note>
          <note>
            Anf. 126 JESSIKA ROSWALL (M)
          </note>
          <note>
            Anf. 127 Klimat- och miljöminister ANNIKA STRANDHÄLL (S)
          </note>
          <note>
            Anf. 128 JESSIKA ROSWALL (M)
          </note>
          <note>
            Anf. 129 Klimat- och miljöminister ANNIKA STRANDHÄLL (S)
          </note>
          <note>
            § 15 Svar på interpellation 2021/22:144 om pandemistöd till företag
          </note>
          <note>
            Anf. 130 Näringsminister KARL-PETTER THORWALDSSON (S)
          </note>
          <note>
            Anf. 131 ALEXANDRA ANSTRELL (M)
          </note>
          <note>
            Anf. 132 Näringsminister KARL-PETTER THORWALDSSON (S)
          </note>
          <note>
            Anf. 133 ALEXANDRA ANSTRELL (M)
          </note>
          <note>
            Anf. 134 Näringsminister KARL-PETTER THORWALDSSON (S)
          </note>
          <note>
            Anf. 135 ALEXANDRA ANSTRELL (M)
          </note>
          <note>
            Anf. 136 Näringsminister KARL-PETTER THORWALDSSON (S)
          </note>
          <note>
            § 16 Svar på interpellation 2021/22:164 om kärnkraftens hållbarhet
          </note>
          <note>
            Anf. 137 Statsrådet MAX ELGER (S)
          </note>
          <note>
            Anf. 138 JESSIKA ROSWALL (M)
          </note>
          <note>
            Anf. 139 Statsrådet MAX ELGER (S)
          </note>
          <note>
            Anf. 140 JESSIKA ROSWALL (M)
          </note>
          <note>
            Anf. 141 Statsrådet MAX ELGER (S)
          </note>
          <note>
            Anf. 142 JESSIKA ROSWALL (M)
          </note>
          <note>
            Anf. 143 Statsrådet MAX ELGER (S)
          </note>
          <note>
            § 17 Bordläggning
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Kammaren åtskildes kl. 14.25.
          </note>
          <note>
            Tryck: Elanders Sverige AB, Vällingby 2022
          </note>
        </div>
      </body>
    </text>
  </TEI>
</teiCorpus>
