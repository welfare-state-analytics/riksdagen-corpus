<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--46</head>
          <docDate when="2021-12-15">2021-12-15</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 24 november justerades.
          </note>
          <note>
            § 2 Avsägelse
          </note>
          <note>
            Andre vice t almannen meddelade att Karolina Skog ( MP ) avsagt
            sig uppdraget som ledamot av riksdagen från och med den 11 januari
            2022.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om kompletteringsval
          </note>
          <note>
            Andre vice talmannen meddelade att Socialdemokraternas parti
            grupp anmält Marie Granlund som ledamot i konstitutionsutskottet
            .
          </note>
          <note>
            Andre vice talmannen förklarade vald till
          </note>
          <note>
            ledamot i konstitutionsutskottet
          </note>
          <note>
            Marie Granlund (S)
          </note>
          <note>
            § 4 Anmälan om vice ordförande i utskott
          </note>
          <note>
            Andre vice talmannen anmälde att Jennie Nilsson (S) valts till
            vice ordförande i näringsutskottet från och med den 14 december
            .
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2021/22 : 137
          </note>
          <note>
            Till riksdagen
          </note>
          <note>
            Interpellation 2021/22:137 Ökad matchning på arbetsmarknaden
          </note>
          <note>
            av Lars Beckman (M)
          </note>
          <note>
            Interpellationen kommer att besvaras fredagen den 21 januari
            2022.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 13 december 2021
          </note>
          <note>
            Arbetsmarknadsdepartementet
          </note>
          <note>
            Eva Nordmark (S)
          </note>
          <note>
            Enligt uppdrag
          </note>
          <note>
            Charlotte Kugelberg
          </note>
          <note>
            Expeditionschef
          </note>
          <note>
            Interpellation 2021/22 : 145
          </note>
          <note>
            Till riksdagen
          </note>
          <note>
            Interpellation 2021/22:145 Gränspolisens tekniska utrustning
          </note>
          <note>
            av Arin Karapet (M)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är andra sedan tidigare inbokade arrangemang.
          </note>
          <note>
            Interpellationen kommer att besvaras den 13 januari 2022.
          </note>
          <note>
            Stockholm den 14 december 2021
          </note>
          <note>
            Justitiedepartementet
          </note>
          <note>
            Morgan Johansson (S)
          </note>
          <note>
            Enligt uppdrag
          </note>
          <note>
            Jenny Kvarnholt
          </note>
          <note>
            Expeditionschef
          </note>
          <note>
            Interpellation 2021/22 : 153
          </note>
          <note>
            Till riksdagen
          </note>
          <note>
            Interpellation 2021/22:153 Återinförd fastighetsskatt
          </note>
          <note>
            av Kjell Jansson (M)
          </note>
          <note>
            Interpellationen kommer att besvaras tisdagen den 11 januari
            2022.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 14 december 2021
          </note>
          <note>
            Finansdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Johan Ndure
          </note>
          <note>
            Departementsråd
          </note>
          <note>
            Interpellation 2021/22 : 185
          </note>
          <note>
            Till riksdagen
          </note>
          <note>
            Interpellation 2021/22:1 8 5 Brister i vinterväghållningen
          </note>
          <note>
            av Thomas Morell (SD)
          </note>
          <note>
            Interpellationen kommer att besvaras tisdagen den 18 januari
            2022.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 13 december 2021
          </note>
          <note>
            Infrastrukturdepartementet
          </note>
          <note>
            Tomas Eneroth (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 6 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2021/22:67 till socialförsäkringsutskottet
          </note>
          <note>
            2021/22:68 till konstitutionsutskottet
          </note>
          <note>
            2021/22:72 till socialutskottet
          </note>
          <note>
            Motioner
          </note>
          <note>
            2021/22:4334–4338 till miljö- och jordbruksutskottet
          </note>
          <note>
            EU-dokument
          </note>
          <note>
            COM(2021) 731 till konstitutionsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 1 mars 2022 .
          </note>
          <note>
            § 7 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Finansutskottets betänkanden
          </note>
          <note>
            2021/22:FiU2 Utgiftsområde 2 Samhällsekonomi och finansförvaltning
          </note>
          <note>
            2021/22:FiU3 Utgiftsområde 25 Allmänna bidrag till kommuner
          </note>
          <note>
            2021/22:FiU4 Utgiftsområde 26 Statsskuldsräntor m.m.
          </note>
          <note>
            2021/22:FiU5 Utgiftsområde 27 Avgiften till Europeiska unionen
          </note>
          <note>
            Socialutskottets betänkande
          </note>
          <note>
            2021/22:SoU1 Utgiftsområde 9 Hälsovård, sjukvård och social omsorg
          </note>
          <note>
            § 8 Förstärkt skydd för väljare vid röstmottagning
          </note>
          <note>
            Konstitutionsutskottets betänkande 2021/22:KU6
          </note>
          <note>
            Förstärkt skydd för väljare vid röstmottagning (prop. 2021/22:52)
          </note>
          <note>
            föredrogs.
          </note>
          <note>
            Anf. 1 ERIK OTTOSON (M):
          </note>
          <note>
            Fru talman! Vårt valsystem är en av grundbultarna i vår demokrati.
            Det är det som gör att vi alla sitter här med en legitimitet som
            gör att vi på ett demokratiskt vis kan fatta beslut om rikets
            alla angelägenheter, och det är föremålet för dagens debatt.
          </note>
          <note>
            Några förändringar görs i och med detta. Det handlar om att våra
            valnämnder och utlandsmyndigheter vid utlandsröstning får ansvar
            för att lägga ut valsedlar i val- och röstningslokalerna.
          </note>
          <note>
            Det handlar om att Valmyndigheten ska ges ett uttryckligt ansvar
            för att skapa och distribuera ett utbildningsmaterial inför att
            våra röstmottag ­ are ska utbildas så att de klarar sin uppgift
            lika galant som tidigare år.
          </note>
          <note>
            Det innebär ett klargörande att man som röstmottagare i en vallokal
            har möjlighet att avvisa personer som stör ordningen på ett sätt
            som skapar problem för röstmottagningen.
          </note>
          <note>
            Det innebär förtydliganden om att varje röst ska göras i ordning
            i enskildhet så att det inte råder några tvivel om var gränsen
            går för den egna valhemligheten.
          </note>
          <note>
            Det innebär möjligheter för funktionsnedsatta att få hjälp att
            göra i ordning sin röst om den möjligheten behövs. Man kan begära
            att få hjälp av en av röstmottagarna. Men man kan också begära
            att få hjälp av ett eget biträde där man tar med sig en person
            som man har förtroende för.
          </note>
          <note>
            Fru talman! Jag skulle dock vilja problematisera lite grann kring
            denna sista punkt. En viktig del i betänkandet, i propositionen
            som ligger till grund för betänkandet och i utredningen som låg
            till grund för propositio ­ nen – en utredning som flera av konstitutionsutskottets
            ledamöter var en del av – handlade om att motverka så kallad grupp-
            och familjeröstning.
          </note>
          <note>
            Ett tyvärr alltmer tydligt inslag i den svenska valproceduren
            är att vi får situationer där det är fler än en person bakom avskärmningarna.
            En upplevelse kan uppstå där man inte känner sig helt fri att
            välja exakt vad man ska rösta på. Därför var just punkten om att
            en röst ska göras i ordning i avskildhet väldigt viktig. När vi
            öppnar upp för funktionsnedsatta att få hjälp att göra detta trots
            behovet av enskildhet måste det göras varsamt.
          </note>
          <note>
            En omständighet i detta är att vi inte vill hamna i en situation
            där en funktionsnedsatt person på något sätt måste bevisa sin
            funktionsnedsättning eller funktionsvariation. Om vi skulle hamna
            där skulle vi hamna i ett mycket osmakligt läge där man potentiellt
            skulle kunna ha en funktionsnedsättning eller en funktionsvariation
            men ändå bli nekad hjälpen, efter ­ som man inte kan leda i bevis
            att man har just den variationen eller den nedsättningen.
          </note>
          <note>
            I stället är det upp till varje enskild väljare att avgöra om
            man behöver den här hjälpen. Det är, fru talman, enligt mitt förmenande
            också någonting som innebär att man kan utsättas för påtryckningar
            att uppge att man har en funktionsnedsättning eller en funktionsvariation
            som man faktiskt inte har, i syfte att en person som vill påtrycka
            en att rösta på någonting man annars inte hade röstat på då ska
            få följa med en bakom avskärm ­ ningarna. Annars hotar någon form
            av konsekvenser, sociala repressalier, besvikelser eller andra
            bekymmer för den enskilde.
          </note>
          <note>
            Därför var det utredningens förslag att om ett eget biträde som
            man tar med sig själv ska följa med bakom avskärmningarna och
            göra i ordning rösten ska detta också vara under överinseende
            av en röstmottagare för att se till att det inte sker några oegentligheter
            bakom avskärmningarna.
          </note>
          <note>
            Regeringen valde unilateralt, efter att utredningen hade lämnat
            sitt betänkande, att göra ett avsteg från den överenskommelse
            som fanns inom ramen för utredningen som låg till grund för propositionen
            och ta bort detta obligatorium att det ska finnas någon sådan
            form av överinseende från en röstmottagare.
          </note>
          <note>
            Det gjorde att när regeringen lade fram sin proposition till
            riksdagen inför behandlingen här i dag fanns inte det med. Konstitutionsutskottet
            tillkännager med en bred majoritet för regeringen att det behöver
            ses över och att vi behöver komma till rätta med det.
          </note>
          <note>
            Utöver det, fru talman, lämnade utredningen ett förslag om att
            ett enskilt biträde som följer med bakom avskärmningarna ska beläggas
            med en tystnadsplikt. Det är en tystnadsplikt som innebär att
            du inte få r röja valhemligheten för den person som du hjälper.
            Det är något som jag tror att de flesta tycker är fullständigt
            naturligt.
          </note>
          <note>
            Det följde inte med hela vägen genom Regeringskansliet till riksdagen.
            Regeringen lade inte fram något förslag om en sådan tystnadsplikt.
            M a n hänvisade till att det skulle vara ett alltför stort åtagande
            och alltför komplicerat för biträdet att förstå konsekvenserna
            av att bryta en sådan tystnadsplikt som är behäftad med ett straffansvar.
          </note>
          <note>
            Vi menar att det är att svårligen underskatta vanliga personer
            som hjälper människor bakom avskärmningarna. Vi menar att det
            är fullständigt självklart, åtminstone för de flesta av oss, att
            detta är någonting som man måste hålla hemligt och att det rimligtvis
            också kan komma konsekvenser av att man förråder en person i en
            utsatt ställning som man är där för att hjälpa.
          </note>
          <note>
            Att det finns ett straffansvar kopplat till detta är såklart
            ingenting som ska gå någon obemärkt förbi. Vi menar att det borde
            finnas och att det också borde informeras om det. Det skulle bli
            ytterligare en tydliggörande barriär gentemot framför allt dem
            som inte vill väl och som inte är bakom avskärmningarna för att
            hjälpa någon med en funktionsnedsättning, utan som kanske är där
            för att utöva en påtryckning gentemot någon att rösta på någonting
            som den annars inte hade röstat på.
          </note>
          <note>
            Med det, fru talman, vill jag yrka bifall till reservation nummer
            8 och i övrigt i enlighet med betänkandet.
          </note>
          <note>
            Anf. 2 FREDRIK LINDAHL (SD):
          </note>
          <note>
            Fru talman! Först vill jag börja med att yrka bifall till vår
            reservation nummer 1 i betänkande KU6. Jag vill dock förtydliga
            att vi givetvis står bakom samtliga av Sverigedemokraternas reservationer
            även om jag inte yrkar bifall till dessa i mitt anförande.
          </note>
          <note>
            Frågor som rör vårt valsystem ska behandlas med eftertänksamhet
            och helst utifrån en tydlig och bred politisk samsyn. Att utskottet
            kunnat enas kring ett tillkännagivande gällande röstmottagares
            närvaro vid användning av biträde är därför mycket positivt.
          </note>
          <note>
            Dock hade vi gärna sett att regeringen i större utsträckning
            hörsammat valutredningens delbetänkande. Kommitténs resultat var
            otvetydigt. På flera områden behöver det nuvarande systemet med
            röstmottagning ses över. Kommittén lämnade därför flera konkreta
            förslag till hur detta kan göras, med sikte just på att förstärka
            skyddet för väljare vid röstmottagning.
          </note>
          <note>
            Regeringen har tagit till sig vissa av dessa förslag men valt
            att urvattna andra. Regeringens försiktighet hade kanske varit
            befogad om inte den parlamentariska kommittén varit enig. Nu framstår
            det som att man gör avkall på försiktighetsprincipen snarare än
            respekterar den.
          </note>
          <note>
            Exempelvis anser vi därför, i likhet med kommittén, att en av
            de närvarande röstmottagarna ska vara ordförande. Detta skulle
            underlätta arbetet, tydliggöra ansvarsfördelningen och säkerställa
            en hög och likvärdig kvalitet i röstförfarandet.
          </note>
          <note>
            Stökigt och opassande beteende från ett fåtal personer får inte
            störa den demokratiska processen för andra medborgare. För att
            förstärka skyddet för väljare vid röstmottagning hade Sverigedemokraterna
            velat se att följande förslag från kommittén vunnit bifall: ”Den
            som inte följer röstmottagarnas anvisningar får tillfälligt avvisas
            från lokalen, utrymmet … om det har väsentlig betydelse för genomförandet
            av röstmottagningen.”
          </note>
          <note>
            I likhet med utredningens förslag anser vi att det i förtydligande
            syfte borde införas en bestämmelse i vallagen som uttryckligen
            anger att röstmottagning är offentlig, om inte annat föreskrivs
            i vallagen eller annan lag.
          </note>
          <note>
            För att skydda väljarna från otillbörlig valpåverkan anser vi
            att propagandaförbudet bör utvidgas till att även gälla området
            närmast val- eller röstningslokalen.
          </note>
          <note>
            Men, herr talman, den mest fundamentala frågan rör själva valsedel
            ­ systemet. Sverigedemokraterna har under många år lyft frågan
            om sårbar ­ heterna med det nuvarande valsedelsystemet och bidragit
            med verknings ­ fulla och konstruktiva förslag.
          </note>
          <note>
            Man har genom åren från regeringens sida försökt lindra bristerna
            med bland annat valhemligheten, och många av de frågor som valutredningen
            har tagit upp har sitt ursprung i just valsedlarna. Men när aktörer
            som Riksrevisionen och Valmyndigheten flaggar torde det stå bortom
            allt rimligt tvivel att nuvarande tankesätt som går ut på att
            varje parti har unika valsedlar behöver ses över till förmån för
            en mer robust och hållbar ordning.
          </note>
          <note>
            I Valmyndighetens erfarenhetsrapport från Europaparlamentsvalet
            2019 kan man läsa följande: ”Frågan om valsedlar har blivit ett
            olöst problem i valadministrationen där grundproblemet, det vill
            säga den stora mängden valsedlar, aldrig löses. Så länge Sverige
            har så många olika valsedlar som presenteras och distribueras
            på olika sätt kommer olika problem att uppstå. Därför kvarstår
            Valmyndighetens bedömning att valsedelssystemet är det allra viktigaste
            att förändra när det gäller svenska val.”
          </note>
          <note>
            Om man ska komma till rätta med problemen behövs en grundlig
            valsedelsreform där man börjar titta på ett system med en gemensam
            valsedel. Vi välkomnar att andra partier nu verkar ansluta sig
            till samma linje. Oavsett om valsedlarna kallas neutrala eller
            gemensamma är huvudsaken att förändringen går i linje med rekommendationerna
            i Riksrevisionens rapport samt det som Valmyndigheten tydligt
            lyfte i sin erfarenhetsrapport från 2018 års val: att en valsedel
            per val och person särskilt övervägs .
          </note>
          <note>
            Sammanfattningsvis välkomnar vi, som jag nämnde tidigare, att
            utskottet valt att följa kommitténs förslag om röstmottagares
            närvaro vid användning av väljarbiträde. Men trots och utöver
            detta anser vi att det är en självklarhet att tystnadsplikt för
            väljarbiträden ska införas då det är en del av paketet av åtgärder
            för att säkra och skydda valhemligheten för dem som behöver ta
            hjälp av andra för att kunna nyttja sin rösträtt.
          </note>
          <note>
            Anf. 3 PER SCHÖLDBERG (C):
          </note>
          <note>
            Herr talman! Först och främst yrkar jag bifall till Centerpartiets
            reservation 2, Valsedelsystemet och tillhandahållande av valsedlar.
            I övrigt ställer jag mig bakom utskottets förslag.
          </note>
          <note>
            Betänkandet KU6 Förstärkt skydd för röstmottagare , som vi debatterar
            i dag, handlar om en del av det svenska valsystemet.
          </note>
          <note>
            Själva valproceduren, där långt över 6 miljoner svenskar röstar
            i Sverige och i världen, är ett centralt nervsystem i vår demokrati.
            Rent allmänt kan man säga att vi har förtroende för proceduren.
            Vi litar på röstmottagares oförvitlighet och på att det hela vägen
            fram till valresultatet hanteras korrekt, oavsett utfall. Dock
            har vi sett en ökning av protester mot enskilda händelser, anmälningar
            om valfusk, incidenter som skapar osäkerhet, köbildningar, osämja,
            incidenter vid valsedlars sortering på valställen med mera.
          </note>
          <note>
            Jag vill i sammanhanget lyfta fram att Swedish International
            Liberal Centre och Democracy Volunteers i sina rapporter efter
            de allmänna valen 2014 och 2018 säger att det har redovisats observationer
            om att så kallad gruppröstning är relativt vanligt förekommande
            i Sverige.
          </note>
          <note>
            Vilket parti den enskilde röstar på är den enskildes sak och
            ingen an ­ nans. Att grupper står bakom valskärmen och röstar
            innebär att valhemlig ­ heten inte skyddas. De nämnda organisationerna
            har flera rekommendatio ­ ner, såsom att hålla antalet personer
            i vallokalen på en rimlig nivå och att informera om hur man gör
            i ordning sina valsedlar och vilka rutiner som gäller.
          </note>
          <note>
            Herr talman! Vi behöver rusta vårt valsystem och stärka skyddet
            för våra väljare och valfunktionärer. Vi har sett hur andra demokratier
            haft problem i anslutning till vallokalerna, antingen reella eller
            påstådda. I bägge fallen skapar det revor i tilltron till demokratin.
          </note>
          <note>
            Vi ska inte vara naiva när det gäller vare sig fenomenet med
            gruppröstning eller odemokratiska krafters intresse av att manipulera
            valen. Skapas osäkerhet, faktisk eller påstådd, om valens legitimitet
            är det direkt skadligt för tilltron till demokratin. Därför är
            det så viktigt att skydda och skapa förutsättningar för väljare,
            röstmottagare, vallokaler och rösträkning samt för valnämnder,
            länsstyrelser och Valmyndigheten, som har att ställa samman valresultatet.
          </note>
          <note>
            I betänkandet föreslår vi att valnämnderna och utlandsmyndigheterna
            tar över ansvaret för att lägga ut valsedlar i samtliga röstningslokaler.
            Valmyndigheten bör få ett uttryckligt ansvar att inför varje val
            ta fram utbildningsmaterial. De som inte följer röstmottagarnas
            anvisningar bör uppmanas att tillfälligt lämna lokalerna, och
            det bör förtydligas att väljarna själva ska göra i ordning sina
            valsedlar i enskildhet. Vi säger också att det bör införas bestämmelser
            om att en röstmottagare ska vara närvarande när en väljare får
            biträde vid röstningen men att en utvärdering vid valen 2022 först
            bör genomföras.
          </note>
          <note>
            Herr talman! Centerpartiet vill utreda ett förändrat, förstärkt
            och förbättrat valsedelsystem . Vid valen 2018 trycktes 673 miljoner
            valsedlar. Jag tror efter huvudräkning att det är ungefär 100
            valsedlar per väljare.
          </note>
          <note>
            Valmyndigheten har lyft upp frågan om valsedelsystemet i erfarenhetsrapporter
            efter de tre senaste allmänna valen. Även Riksrevisionen har tryckt
            på frågan. Det finns ett antal argument för stärkt skydd av valhemligheten,
            enklare röstning med mera.
          </note>
          <note>
            Mot bakgrund av detta förstår jag också vad propositionen säger
            om att det är en mycket genomgripande åtgärd och att det rör sig
            om ett system som partierna känner igen. Allt detta är förståeligt,
            men det innebär inte att det inte skulle kunna genomföras en ordentlig
            utredning som tittar på hur valsedelsystemet kan förbättras. Förändringar
            i valsystem – det kan gälla sedlar eller annat – måste dock ske
            med god samsyn och stegvis.
          </note>
          <note>
            Personligen anser jag att det är viktigt att partierna arbetar
            för att höja de lokala valnämndernas status – att partierna nominerar
            bästa tänkbara ledamöter och att de på olika sätt ser till att
            synliggöra det värde och den vikt för demokratin som valnämnderna
            har. Vi vet att valnämnderna inte alltid är det som står högst
            upp på förtroendevaldas önskelistor efter valen. Jag tycker att
            detta är viktigt.
          </note>
          <note>
            Till sist går min hyllning till alla de valarbetare i hela landet
            som på frivillig grund arbetar för att säkerställa det som är
            en kritisk punkt i vår demokrati: att den enskilde väljaren i
            lugn och ro och utan störningar får lägga sin röst på sitt parti
            och på den kandidat som denne anser vara den bäste att fullgöra
            förpliktelserna som förtroendevald.
          </note>
          <note>
            Anf. 4 TINA ACKETOFT (L):
          </note>
          <note>
            Herr talman! Julen är sannerligen en undrens tid, för nu ska
            jag citera Bibeln: Det är lättare att se grandet i sin nästas
            öga än bjälken i sitt eget. Var det rätt, Tuve? Jag hoppas det.
          </note>
          <note>
            (TUVE SKÅNBERG (KD): Säkert!)
          </note>
          <note>
            Min första valobservation för många år sedan var ute på den armeniska
            landsbygden. Det är nog den viktigaste resa jag gjort under min
            tid som riksdagsledamot, dels för arbetet som utfördes där och
            då, dels för de erfarenheter som jag senare tog med mig hem. Plötsligt
            blev jag uppmärksam på hur naiv jag hade varit tidigare när jag
            delat ut valsedlar i våra svenska valstugor. Plötsligt kunde jag
            se blottor också i vårt ändå, det ska sägas, mycket robusta valsystem.
          </note>
          <note>
            Med erfarenhet från dessa en aning mer sköra demokratier – låt
            oss kalla dem så – kom jag också till insikt om den verkliga,
            fundamentala betydelsen av sjysta och säkra processer där väljarna
            garanteras en oförvitlig röst per person. Demokrati betyder ju
            ungefär folkmakt, och vår representativa demokrati bygger just
            på regelbundna val som folk litar på.
          </note>
          <note>
            Även om det svenska systemet som sagt mycket väl uppfyller höga
            krav på rättssäkerhet, transparens och motståndskraft mot manipulationer
            finns det svagheter som vi har observerat, både vad gäller valhemlighet
            och vad gäller valsäkerhet.
          </note>
          <note>
            Låt mig ta några exempel. Personer med synnedsättning saknar
            möjlighet att personrösta med full valhemlighet, något som vi
            tar för givet. Att familjeröstning, där flera personer samtidigt
            ställer sig bakom valskärmen och tillsammans gör i ordning sina
            valkuvert, förekommer vet vi. Möjligheten att våra valsedlar blandas
            och manipuleras tror jag att vi alla kan ha varit utsatta för
            i valarbetet.
          </note>
          <note>
            Det är därför Liberalerna länge har arbetat för en översyn av
            formerna för valförrättning. Vi välkomnar det delbetänkande som
            den parlamentariska valutredningen lämnade och som ligger till
            grund för regeringens proposition. Vi välkomnar också de färdiga
            lagförslag som nu finns. Vi är dock fortsatt kritiska till att
            regeringen är uttalat negativ till att göra en bredare översyn
            av det svenska valsedelssystemet.
          </note>
          <note>
            Det svenska systemet med en valsedel per parti är sällsynt, och
            det var i full parlamentarisk enighet som 2020 års valutredning
            i sitt delbetän ­ kande framhöll att en sådan översyn kan ingå
            i den utvärdering som ska göras efter 2022 års val, något som
            både Valmyndigheten och Riksrevi ­ sionen har föreslagit upprepade
            gånger. I ljuset av det är det anmärknings ­ värt att regeringen
            inte heller nu hörsammar detta.
          </note>
          <note>
            Då är det något mer glädjande att konstitutionsutskottet har
            hittat en mer positiv väg framåt än den regeringen föreslog när
            det gäller förslaget att väljare som på grund av funktionsnedsättning
            eller liknande inte själva kan ta sina valsedlar på den avskärmade
            plats där dessa finns på begäran ska få hjälp med detta av röstmottagarna.
            Utöver röstmottagaren får väljaren också ta hjälp av en annan
            person, till exempel en vän, en släkting eller en ledsagare.
          </note>
          <note>
            Jag förstår dem som höjer ett varnande finger och menar att detta
            kan vara integritetskränkande för personer med funktionsnedsättning.
            Det fick åtminstone mig att fundera ett varv extra. Men jag tror
            ändå att det inte alls behöver bli så, under förutsättning att
            alla är införstådda med varför man gör på detta sätt och att röstmottagarna
            agerar med den professionalitet de uppvisar i allt annat de gör.
          </note>
          <note>
            Bakgrunden till kommitténs förslag var ju problemet med gruppröstning
            eller kontrollerande beteende som gör att den enskilda väljarens
            valhemlighet kan undergrävas. Förslaget innebär inte att röstmottagaren
            ska kontrollera vilken valsedel som läggs i kuvertet utan bara
            att det ska finnas en närvaro av röstmottagare för att säkerställa
            att valhandlingen utförs i enlighet med väljarens önskemål och
            att väljaren, i den utsatta situation som det innebär att anlita
            en annan person, inte utsätts för övertalningar eller otillbörlig
            kontroll.
          </note>
          <note>
            Herr talman! Som vanligt är konstitutionsutskottet tämligen överens.
            Dock finns det vissa punkter där vi vill reservera oss från Liberalernas
            sida. Det handlar om reservation nummer 3, som jag yrkar bifall
            till. I övrigt yrkar jag bifall till utskottets förslag.
          </note>
          <note>
            Jag började med ett bibelcitat och kan sluta med ett talesätt:
            Minns att dåliga politiker väljs av goda medborgare som inte röstar!
            Låt oss se till att alla medborgare får rösta.
          </note>
          <note>
            Med detta önskar jag god jul och gott nytt år.
          </note>
          <note>
            Anf. 5 DANIEL ANDERSSON (S):
          </note>
          <note>
            Herr talman! I år firar vi med pompa och ståt runt om i hela
            Sverige för att uppmärksamma demokratin. Låt oss stanna upp en
            stund och vara stolta över hur vi har främjat vår demokrati och
            min enskilda rätt att få avlägga en röst precis som jag vill.
          </note>
          <note>
            Med det sagt är det alltså Förstärkt skydd för väljare vid röstmottagning
            , KU6, som vi behandlar här i dag.
          </note>
          <note>
            Vi väljer företrädare till både kyrka och Europaparlament. Det
            är något speciellt att både se och förstå hela den bredden i vad
            det faktiskt betyder. Vart fjärde år går vi till vallokalerna
            för att rösta till kommuner och regio ­ ner runt om i landet,
            men även för att rösta in vilka företrädare som ska få stå just
            här där jag står i dag.
          </note>
          <note>
            Herr talman! Jag står här för att jag har fått ett förtroende,
            ett förtroende byggt på att människor har avlagt en röst och tror
            på mig, detta genom vårt valsystem. Det är mycket det KU6 handlar
            om i grunden: att bibehålla – det är ju självklart – men också
            stärka förtroendet så att människor känner tillit till det sätt
            vi gemensamt kommit överens om att tillämpa i vår demokrati och
            att använda det som ledstång när det handlar om just röstförfarandet.
          </note>
          <note>
            Herr talman! Jag hade tillsammans med flera här i salen förmånen
            att få sitta i 2020 års valutredning, vars betänkande ligger till
            grund för vad som debatteras här i dag. Utredningen kan i korthet
            sammanfattas med att den visade på en bred samsyn i de utmaningar
            som finns. Vi fick ta del av både organisationers och experters
            inspel i frågorna för att få en djupare förståelse av vad det
            faktiskt handlar om.
          </note>
          <note>
            Vi har berört frågor som vem som har ansvaret för att valsedlarna
            finns tillgängliga i vallokalerna. Vem gör detta? Vem bär huvudansvaret?
            Vad är Valnämndens uppgift? Är det något vi dammar av vart fjärde
            eller vart femte år? Så är det ju inte. Uppdraget till Valnämnden
            är betydligt större och mycket viktigare, vilket speglades av
            min centerpartistiske kollega här tidigare. Vi har också sagt
            att Valmyndigheten vid varje val ska presentera ett utbildningsmaterial
            avseende valet för att våra röstmottagare ska känna sig så trygga
            som möjligt i att faktiskt kunna utföra sitt uppdrag.
          </note>
          <note>
            Herr talman! Flera före mig har tagit upp flera intressanta områden
            och utmaningar som berörs i KU6. Vi har i konstitutionsutskottet
            haft givande diskussioner, som oftast, och tillsammans kommit
            fram det vi har framför oss här i dag.
          </note>
          <note>
            Herr talman! Om 270 dagar kommer min morfar att som vid varje
            val stå vid spegeln, sätta på sig slipsen och med stolthet gå
            till vallokalen för att göra just sin röst hörd. Han är liksom
            jag stolt över vad vi som land har åstadkommit och har som system
            i dag.
          </note>
          <note>
            Med det sagt är det med glädje jag instämmer i parollen: Länge
            leve demokratin! Därmed yrkar jag bifall till konstitutionsutskottets
            förslag i betänkande KU6.
          </note>
          <note>
            Anf. 6 MIA SYDOW MÖLLEBY (V):
          </note>
          <note>
            Herr talman! Vi diskuterar alltså förslag om förstärkt skydd
            för väljare vid röstmottagning. I betänkandet finns flera delar
            som ska underlätta för väljare att rösta utan att behöva avslöja
            vad eller vem väljaren röstar på. Flera ledamöter före mig har
            redogjort för innehållet som helhet. Jag tänker därför uppehålla
            mig vid punkten om biträde åt väljare, där utskottet föreslår
            ett tillkännagivande till regeringen.
          </note>
          <note>
            Att alla ska kunna rösta utan att avslöja vilket parti eller
            vilken person man röstar på är självklart för de flesta av oss.
            Men det är också så att några av oss behöver hjälp med att välja
            valsedlar och att göra i ordning rösten. Då måste det göras en
            avvägning mellan principerna att rösta hem ­ ligt och att över
            huvud taget ha möjlighet att rösta. Båda principerna är viktiga,
            men vi måste göra visst avkall på den ena.
          </note>
          <note>
            Om valhemligheten ska hålla fullt ut mot alla andra kommer rösträtten
            att begränsas för alla bland oss som behöver hjälp. Om vi inte
            medger att de som behöver hjälp får det kan de inte använda sig
            av sin rösträtt.
          </note>
          <note>
            Regeringens proposition bygger på förslag från en parlamentariskt
            sammansatt kommitté där jag och flera härifrån KU var med. Den
            kommittén lade fram ytterligare några förslag som regeringen har
            valt att inte gå vidare med, och det har utskottets majoritet
            tyckt är okej utom när det gäller punkten om biträde åt väljare.
            Där vill utskottet att det införs en sådan bestämmelse som kommittén
            föreslog men att det görs först efter att en utvärdering av situationen
            vid det kommande valet 2022 har gjorts.
          </note>
          <note>
            Kommitténs förslag var att det alltid ska finnas en röstmottagare
            med när en enskild väljare får hjälp att välja valsedlar eller
            göra i ordning sin röst. Den väljare som behöver hjälp kan be
            en röstmottagare eller någon annan person som den litar på att
            hjälpa till. Men kommitténs uppfattning var att en röstmottagare
            också skulle vara med och att det var för att säkerställa att
            den medföljande personen inte påverkar den som ska rösta att rösta
            på ett särskilt sätt.
          </note>
          <note>
            Vid behandlingen av förslaget från kommittén var det flera remiss
            ­ instanser, bland annat företrädare för funktio nshindersrör
            elsen, som inte tyckte det fanns grund för att anta att så kallad
            otillbörlig påverkan i det här sammanhanget faktiskt var ett problem.
            Man efterlyste också ytterli ­ gare analyser av hur kommitténs
            förslag skulle påverka personer med funktionsnedsättning och deras
            möjlighet att faktiskt använda sig av sin rösträtt. Regeringen
            valde då att inte gå vidare med förslaget. Jag har stor förståelse
            för det och håller med funkti onshindersrörels en med flera om
            att det här inte är tillräckligt belyst.
          </note>
          <note>
            Eftersom tillkännagivandet från utskottet innebär att regeringen
            ska återkomma efter att det gjorts en utvärdering av valet 2022
            och alltså inte handlar om ett skarpt förslag att rakt av genomföra
            kommitténs förslag har jag valt att inte reservera mig. Jag har
            i stället lagt ett särskilt yttrande där jag påtalar att det är
            viktigt att eventuella nya förslag är till gagn för dem som berörs
            och att man hämtar in synpunkter från funk tionshindersröre lsen.
          </note>
          <note>
            Jag förutsätter att de synpunkter som kommer fram, från direkt
            berörda och övriga i utvärderingen, också beaktas när man tar
            ställning till om ytterligare bestämmelser bör införas och hur
            de i så fall bör vara utfor ­ made. Med det sagt yrkar jag bifall
            till utskottets förslag. Jag vill också tillönska herr talmannen
            en god jul!
          </note>
          <note>
            Anf. 7 ERIK OTTOSON (M) replik:
          </note>
          <note>
            Herr talman! Det är inte tradition att vi i KU-debatter begär
            replik, men jag har en fråga jag vill ställa. Den rör just det
            här med biträdet bakom avskärmningarna.
          </note>
          <note>
            Det finns också en annan punkt i detta där utredningen var enig
            men där man inte har gått fram, och det gäller tystnadsplikten
            för en person som är biträde. Jag tror att vi är många som hade
            haft lättare att smälta att man får ta med sig någon bakom avskärmningarna
            och det inte finns någon övervakning av om saker och ting går
            rätt till om det hade funnits en tystnadsplikt med ett straffansvar.
          </note>
          <note>
            Min fråga till Mia Sydow Mölleby blir: Varför välja att lämna
            även den punkten, som kommittén stod bakom, när all möjlighet
            till kontroll över att saker och ting går rätt till bakom avskärmningarna
            försvinner med regeringens förslag?
          </note>
          <note>
            Anf. 8 MIA SYDOW MÖLLEBY (V) replik:
          </note>
          <note>
            Herr talman! Skälet till att regeringen inte gick fram med förslaget
            om tystnadsplikt var att man såg svårigheter i hur det skulle
            säkerställas att den som gick med fick rätt information, hur röstmottagaren
            ska avgöra och sedan leverera informationen på ett bra sätt och
            hur detta sedan ska kunna följas upp. Det var också sådant som
            bemöttes ganska mycket från remissinstanserna.
          </note>
          <note>
            Det är väldigt tydligt i propositionen varför man inte gick vidare
            med det, och det var också med hänvisning till de remissinstanser
            som har lämnat synpunkter.
          </note>
          <note>
            Kommittén hade flera förslag som regeringen inte har gått vidare
            med. Det handlar framför allt om att man har fått synpunkter i
            den fortsatta behandlingen. KU brukar vara väldigt noga med att
            när det läggs en proposition ska det vara ordentligt berett. Utredning
            är en sak. Sedan går det vidare i remissrundor, och berörda instanser
            yttrar sig.
          </note>
          <note>
            Det här med tystnadsplikt har varit uppe tidigare, och då fanns
            det invändningar mot det. Vi hade det uppe i kommittén, och som
            du säger var den enig, men det har kommit fram synpunkter i remissrundan,
            och jag tycker att det är bra att regeringen lyssnar på remissrundorna.
            Annars förstår jag inte vad vi ska ha dem till.
          </note>
          <note>
            Anf. 9 ERIK OTTOSON (M) replik:
          </note>
          <note>
            Herr talman! Ett sätt att lyssna på remissrundorna är ju att
            utveckla förslagen och förtydliga och precisera. En sådan väg
            framåt hade kunnat vara att till exempel se till att det kommer
            rutiner på plats för att säkerställa just informationen till de
            personliga biträdena och att röstmottagarna har den kompetens
            och utbildning som krävs. Icke förty är det dessutom så att det
            i betänkandet finns ett krav på Valmyndigheten att ta fram ett
            utbildningsmaterial till just röstmottagare där just den här detaljen
            såklart skulle ha kunnat vara en viktig del.
          </note>
          <note>
            Jag undrar fortfarande: Varför ta bort i princip varenda säkerhetsmekanism
            för att säkerställa valhemligheten och det fria valet för den
            som får hjälp av ett biträde bakom avskärmningarna?
          </note>
          <note>
            När det gäller avvägningen som Mia Sydow Mölleby beskrev mellan
            möjligheten att få rösta över huvud taget och valhemligheten hade
            vi en balans som innebar att man skulle få möjlighet att rösta
            och att det skulle finnas ytterligare säkerhetsmekanismer för
            att den fria rösten och valhemligheten skulle kunna säkerställas.
            Men när de skyddsmekanismerna har plockats bort av regeringen
            inför att man lägger propositionen rubbas balansen. Det kan man
            inte bara låta gå obemärkt förbi, så jag ställer frågan igen:
            Varför släppa båda de här punkterna, och varför inte backa upp
            utskottets tillkännagivande fullt ut om att det här på något sätt
            måste hanteras?
          </note>
          <note>
            Anf. 10 MIA SYDOW MÖLLEBY (V) replik:
          </note>
          <note>
            Herr talman! Jag misstänker att ledamoten Ottoson inte hörde
            vad jag sa. Jag har inte reserverat mig mot det här tillkännagivandet,
            utan jag tyck ­ er att det är viktigt att man tittar på frågan.
            Men då ska man också lyssna in vad funktionshindersrörelsen tycker.
            Vad tycker de särskilt berörda, och hur ser man på det?
          </note>
          <note>
            I en sådan utvärdering kan det också dyka upp synpunkter som
            man måste ta in i det fortsatta arbetet. De kan beröra flera saker,
            men mitt ställningstagande gäller ett förtydligande om att man
            också måste prata med dem som det här gäller och inte utgå från
            att vi från början har tänkt rätt i en utredning.
          </note>
          <note>
            Vi har inte alla samma behov. Det är därför vi vill ha särskilda
            regler. Då måste man också förstås lyssna på dem som det berör.
            Det är det jag säger i mitt särskilda yttrande, alltså att jag
            tycker att det är viktigt att den här utredningen görs som utskottet
            har sagt att man vill ha 2022 och att man efter det får återkomma
            med förslag för att förstärka röstmöjligheten och rösthemligheten
            för den som har behov av hjälp.
          </note>
          <note>
            Det är också viktigt att den som har behov av hjälp kan få det
            av personer den litar på, att det sker på ett sätt som är vettigt
            för den det gäller och att det ser bra ut i sådana här granskningar
            som vi har haft i Sverige. Man kan ju tänka sig att det finns
            de som skulle kunna tycka att det är lite märkligt att vi i Sverige
            i så fall skulle införa att det ska vara en myndighetsperson med
            bakom skärmen. Det kanske man skulle kunna ha synpunkter på vid
            en valobservation.
          </note>
          <note>
            Det gäller att väga flera delar mot varandra, och det finns flera
            olika problem i det här sammanhanget. Jag tycker att det är bra
            att det görs en utredning.
          </note>
          <note>
            Anf. 11 TUVE SKÅNBERG (KD):
          </note>
          <note>
            Herr talman! Tina Acketoft från Liberalerna fullföljde den gamla
            goda seden och förstärkte sitt anförande med ett citat och ett
            talesätt, och j ag vill inte vara sämre . M an kan återge en dikt,
            ett bibelord eller ett talesätt . Jag vill citera Göran Persson,
            Socialdemokraternas store partiledare. År 1997 använde han en
            formulering ur en dikt och sa att de vackraste ord han känner
            i svenska språket är ”Votering är begärd och skall verkställas.”
          </note>
          <note>
            Det finaste vi har i demokratin är naturligtvis en votering.
            Och de finaste voteringarna vi har i vårt land är valen. Valen
            är oerhört centrala. Därför finns det en tröghet i konstitutionsutskottets
            sätt att göra ändringar i vallagen, som är nödvändig. Vi söker
            konsensus, därför att det ska vara så stabilt och legalt som möjligt
            och så allmänt accepterat och tryggt som det kan bli. Det är för
            att slå vakt om demokratin.
          </note>
          <note>
            Det finns goda förslag. Ibland är det en reservation, och ibland
            är det ett särskilt yttrande. De ska få gälla som goda förslag.
            Men till dess att allmän samsyn har nåtts är de förslag, uppkast,
            idéer och tankar som måhända hjälper oss i processen med att få
            en ännu bättre vallag, men här söker vi samsyn. Det är det viktiga.
          </note>
          <note>
            Utskottet föreslår därför att riksdagen antar regeringens förslag
            om ändring i vallagen. Konstitutionsutskottet föreslår vidare
            att riksdagen tillkännager för regeringen att det bör införas
            bestämmelser om att en röstmottagare ska vara närvarande när en
            väljare får biträde vid röstningen eller med att ta sina valsedlar
            bakom avskärmningen, men att en utvärdering vid valen 2022 först
            bör genomföras.
          </note>
          <note>
            De lagförslag som vi för fram och ger vår bekräftelse till är
            bland annat följande:
          </note>
          <note>
             Valnämnderna och utlandsmyndigheterna tar över ansvaret för
            att lägga ut samtliga valsedlar i val- och röstningslokalerna.
          </note>
          <note>
             Valmyndigheten ges ett uttryckligt ansvar för att inför varje
            val ta fram utbildningsmaterial om valet. Materialet ska tillhandahållas
            länsstyrelserna och valnämnderna.
          </note>
          <note>
             Det klargörs att den som inte följer röstmottagarnas anvisningar
            får uppmanas att tillfälligt lämna val- eller röstningslokalen,
            om det är av väsentlig betydelse för att genomföra röstmottagningen.
          </note>
          <note>
             Det förtydligas att väljaren ska välja sina valsedlar och göra
            i ordning sina röster i enskildhet.
          </note>
          <note>
             Väljare som på grund av funktionsnedsättning eller liknande
            inte själva kan ta sina valsedlar på den avskärmade plats där
            valsedlarna finns utlagda ska på begäran få hjälp med detta av
            röstmottagarna. En sådan väljare får också anlita någon annan
            person som hjälper honom eller henne med detta.
          </note>
          <note>
            Herr talman! Jag yrkar därmed bifall till förslaget i betänkandet.
          </note>
          <note>
            Jo, jag vill säga en liten sak till. Jag önskar god jul till
            utskottet och kansliet, som gör ett enormt arbete som gör det
            möjligt för oss att fungera, och god jul till kammarens kansli
            och personalen här och till talmannen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 9 Arbetsmarknad och arbetsliv och Arbetsmarknadspolitik och
            arbetslöshetsförsäkringen
          </note>
          <note>
            Arbetsmarknadsutskottets betänkande 2021/22:AU2
          </note>
          <note>
            Utgiftsområde 14 Arbetsmarknad och arbetsliv (prop. 2021/22:1
            delvis) och
          </note>
          <note>
            Arbetsmarknadsutskottets betänkande 2021/22:AU6
          </note>
          <note>
            Arbetsmarknadspolitik och arbetslöshetsförsäkringen
          </note>
          <note>
            föredrogs .
          </note>
          <note>
            Anf. 12 ANNA JOHANSSON (S):
          </note>
          <note>
            Herr talman! Jag vill börja med att berätta att Marianne Fundahn
            skulle ha varit här för att diskutera funktionsnedsattas situation
            på arbetsmarknaden. Hon har tyvärr blivit sjuk. Det är därför
            som vi inte kommer att prata så mycket om just det i dag.
          </note>
          <note>
            Jag vill också klargöra att vi socialdemokrater avstår från att
            delta i beslutet om anslagsfördelningen på utgiftsområde 14 och
            i stället hänvisar till Socialdemokraternas och Miljöpartiets
            särskilda yttrande. Detta beror på att regeringens förslag till
            ekonomiska ramar har avvisats av riksdagen. Det förtjänar dock
            att nämnas att det även på det här området till absolut övervägande
            delen är regeringens budgetförslag som ligger till grund för politiken.
            Jag vill också passa på att yrka bifall till förslaget i arbetsmarknadsutskottets
            betänkande AU6.
          </note>
          <note>
            Herr talman! Det är människors arbete som skapar välstånd och
            välfärd. Jobbet ger oss i bästa fall frihet, personlig utveckling
            och stolthet. Vår position i arbetslivet påverkar hur vi har det
            också i andra delar av livet, vår hälsa, vår ekonomiska trygghet
            och vår status. Det är därför helt naturligt att jobben har varit
            och är en helt central del av vår socialdemokratiska politik.
          </note>
          <note>
            Målet har formulerats på olika sätt: arbete åt alla, full sysselsättning
            eller alla som kan jobba ska jobba. Det uttrycker en insikt om
            att alla behöver ingå i arbetsgemenskapen, både för sin egen och
            för vår t gemensammas skull. Men det räcker inte att ha ett arbete;
            det ska också vara jobb som ger tillräcklig inkomst och har anställnings-
            och arbetsvillkor som bidrar till trygghet, utveckling och hälsa.
          </note>
          <note>
            De senaste åren har utvecklingen på arbetsmarknaden, precis som
            i samhället i övrigt, dragit åt olika håll. Sysselsättningen är
            rekordhög samtidigt som en stor grupp människor har varit arbetslösa
            under väldigt lång tid och arbetsgivarna har svårt att hitta rätt
            kompetens. Lönerna har höjts för de allra flesta. Arbetsmiljö
            och arbetsinnehåll har förbättrats för stora grupper samtidigt
            som allt fler har otrygga anställningar och alltför många blir
            sjuka eller slits ut av jobbet.
          </note>
          <note>
            Regeringens recept för en välfungerande arbetsmarknad är fler
            jobb, trygga anställningar, en god arbetsmiljö och ett arbetsliv
            fritt från fusk, utnyttjande och kriminalitet. Det är ett hållbart
            arbetsliv för både kvinnor och män och bättre möjligheter till
            kompetensutveckling för att kunna utvecklas i det jobb man redan
            har eller för att kunna byta bana. Det är starka parter som tar
            ansvar för spelreglerna och åstadkommer både konkurrenskraft och
            anständiga jobb. Det är ekonomisk trygghet för den som förlorar
            jobbet och en aktiv arbetsmarknadspolitik som både stärker den
            enskildes möjligheter att komma i arbete och bidrar till kompetensförsörjningen
            i näringslivet och i offentlig sektor.
          </note>
          <note>
            Herr talman! Under pandemin har Arbetsförmedlingen varit hårt
            ansträngd då antalet varslade och inskrivna har ökat enormt. Många
            i myndigheten har slitit hårt och gjort fantastiska insatser för
            att klara uppdraget i en väldigt utmanande tid. Arbetsförmedlingen
            är den aktör som bär den statliga arbetsmarknadspolitiken och
            som ska bidra till målen om full sysselsättning och kompetensförsörjning.
            Den ska finnas närvarande i hela landet, antingen med egna lokaler,
            i form av statens servicecenter eller i samverkan med kommuner.
          </note>
          <note>
            Myndigheten ska samverka med både kommuner och andra aktörer,
            såväl på strategisk som på operativ nivå, för att kunna möta lokala
            behov av arbetskraft och för att kunna ge rätt stöd till arbetslösa
            och arbetsgivare. Arbetsförmedlingen ska även i fortsättningen
            vara en stor och viktig myndighet med en bredd i de insatser som
            kan erbjudas arbetslösa och arbetsgivare.
          </note>
          <note>
            Noterbart är att högerpartierna minskar anslaget till arbetsmarknads
            ­ utbildning jämfört med regeringens budget. Det är olyckligt,
            eftersom allt fler arbetslösa skulle behöva just kortare yrkesutbildningar
            för att komma i arbete. Den mest framträdande gemensamma faktorn
            för den grupp som har svårast att få fäste på arbetsmarknaden
            är just låg utbildningsnivå. Sam ­ tidigt är kompetensbristen
            ett av de absolut största hindren för företag att växa och för
            kommuner och regioner att öka kvaliteten i välfärden.
          </note>
          <note>
            Det är också beklagligt att de högerkonservativa vill avskaffa
            extratjänsterna, som är en insats som inte minst har bidragit
            till att nyanlända kvinnor har fått värdefull arbetslivserfarenhet
            och språkträning, inte sällan i kombination med eller som förberedelse
            för yrkesutbildning inom vård- och omsorgssektorn.
          </note>
          <note>
            Att en insats inte direkt leder till ett osubventionerat arbete
            är faktiskt inte detsamma som att den har varit ineffektiv, och
            omvänt är en insats med hög övergång till reguljärt arbete inte
            nödvändigtvis en effektiv åtgärd. För många med arbetshinder är
            vägen till ett vanligt jobb lång, och en extratjänst kan vara
            ett viktigt första steg på den resan.
          </note>
          <note>
            Herr talman! När man lyssnar på företrädare från högerpartierna
            kan man lätt få intrycket att allt på arbetsmarknaden går käpprätt
            åt fel håll. Jag vill därför ägna en del av mitt anförande åt
            att nyansera den bilden med hjälp av lite statistik.
          </note>
          <note>
            Låt oss börja med sysselsättning kontra arbetslöshet. Arbetslöshet
            är ett mått på hur många som söker arbete men ännu inte har fått
            ett. Om målet, som för oss socialdemokrater, är att alla som kan
            jobba ska jobba är sysselsättning sannolikt ett bättre mått, eftersom
            det mäts i relation till hela den vuxna befolkningen. Sverige
            ligger mycket väl till vad gäller sysselsättningsgrad, både jämfört
            med övriga EU och i en internationell jämförelse. Sveriges sysselsättningsgrad
            var drygt 80 procent till och med under pandemiåret 2020. EU-snittet
            låg på 72,4.
          </note>
          <note>
            En grupp som med rätta särskilt uppmärksammats är utlandsfödda
            kvinnor. Vi behöver göra mer på många olika områden för att fler
            utlandsfödda kvinnor ska komma i arbete. Dock är det viktigt med
            perspektiv. Sysselsättningsgraden för utrikes födda kvinnor i
            Sverige var 58,9 procent år 2020, medan den för samtliga kvinnor
            i EU låg på 66,7 procent. Som jämförelse kan nämnas att sysselsättningsgraden
            i USA för hela befolkningen låg på ungefär samma nivå som den
            gör för utrikes födda kvinnor i Sverige – 59,2 procent. Det är
            inte heller så att Sverige sticker ut särskilt påtagligt jämfört
            med andra länder vad gäller utrikes födda kvinnors sys ­ selsättning.
          </note>
          <note>
            Tar det då allt längre tid för nyanlända kvinnor att komma i
            arbete, vilket ofta antyds i debatten? Nej, faktiskt inte alls
            – tvärtom. I gruppen kvinnor som var nyanlända år 2008 hade 12,4
            procent fått arbete efter fyra år i Sverige. I den grupp som kom
            till vårt land 2014 var det i stället 28 procent.
          </note>
          <note>
            Låt oss då titta lite på arbetslöshetsstatistiken. Senast Moderaterna
            satt i regering, september 2014, var arbetslösheten i Sverige
            7,9 procent. I november 2021, efter ett och ett halvt år med en
            pandemi som slagit hårt mot jobben, var 7,2 procent inskrivna
            som arbetslösa på Arbetsförmedlingen.
          </note>
          <note>
            Vi kan nu ta oss an frågan om hur många som försörjs med sociala
            ersättningar och bidrag. Högern vill ofta göra gällande att det
            är någonting som ökar i omfattning, men inte heller det stämmer
            med verkligheten. År 2014 var det ungefär 850 000 personer i den
            gruppen. År 2019 hade den minskat med cirka 100 000 till ungefär
            750 000 personer, trots en stor befolkningsökning under åren däremellan.
            Högst var antalet i början av 1990-talet, då det var mer än 1,1
            miljoner människor.
          </note>
          <note>
            Vad vill jag då säga med det här statistikrabblandet? Att allt
            är bra och att vi är nöjda? Inte alls. Vårt mål är att alla som
            kan jobba ska jobba, och det målet är vi långt från. Däremot menar
            jag att bilden att allt går åt skogen är rent felaktig. Mycket
            tyder på att de reformer som regeringen genomfört de senaste åren,
            med bland annat stärkt utbildningsfokus och förstärkningar av
            välfärden, ger positiva resultat.
          </note>
          <note>
            Att högern alltid vill sänka ersättningar och löner för att fler
            ska jobba är ideologiskt betingat. I verkligheten får däremot
            människor jobb när efterfrågan på produkter och tjänster från
            näringslivet ökar, när välfärden får mer resurser och när människor
            kan skaffa sig den kompetens som efterfrågas av arbetsgivarna.
          </note>
          <note>
            För att rå på den oroväckande ökande långtidsarbetslösheten behövs
            mer av individuellt anpassade aktiva insatser som möter arbetsgivarnas
            behov tillsammans med krav på att den som står utanför arbetsmarknaden
            aktivt deltar för att öka sin arbetsförmåga. Plikt men också rätt
            – det är socialdemokratisk arbetsmarknadspolitik.
          </note>
          <note>
            (Applåder)
          </note>
          <note>
            Anf. 13 MATS GREEN (M) replik:
          </note>
          <note>
            Herr talman! När jag hör Anna Johanssons anförande förstår jag
            att det faktum att Sverige har en av EU:s högsta arbetslösheter
            och att långtids ­ arbetslösheten är rekordhög egentligen är att
            betrakta som ett hälsotecken i Socialdemokraternas värld. Jag
            har egentligen många frågor, men jag får konkretisera dem till
            tre stycken. Jag skulle vilja gå igenom det som Anna Johansson
            brukar framhäva som regeringens stora åtgärder som ska göra skillnad
            för den unikt höga svenska arbetslösheten.
          </note>
          <note>
            Låt mig börja med frågan om extratjänster, som är en unikt dyr
            och ineffektiv åtgärd som man hittills har lagt 12 miljarder på.
            De som får riktiga osubventionerade jobb efter det här är mindre
            än 4 procent, vilket gör att varje jobb som man får efter en extratjänst
            kostar skattebetalarna 7 miljoner kronor. På vilket sätt, Anna
            Johansson, är detta en lyckad politik från regeringen?
          </note>
          <note>
            Sedan har vi utbildningsplikten. Endast var tionde, 10 procent,
            av dem som omfattas av utbildningsplikten går också en reguljär
            utbildning. 90 procent av dem som omfattas av utbildningsplikten
            går alltså inte någon reguljär utbildning över huvud taget. På
            vilket sätt är det här framgångsrikt för regeringens politik?
          </note>
          <note>
            Den tredje frågan gäller intensivåret, där mindre än 340 personer
            deltar. Kärnan i intensivåret, det vill säga den intensiva praktiken,
            omfattar mindre än 40 personer i hela Sverige. På vilket sätt
            är det här ett framgångstecken för din regering, Anna Johansson?
          </note>
          <note>
            Anf. 14 ANNA JOHANSSON (S) replik:
          </note>
          <note>
            Herr talman! Jag tackar Mats Green för frågorna. Det finns väldigt
            mycket kvar att göra i svensk arbetsmarknadspolitik. Vi har en
            ganska lång väg att gå innan vi kan säga att alla människor som
            kan jobba också har ett jobb.
          </note>
          <note>
            Men under de sju åren med regeringen Löfven och nu Magdalena
            Anderssons regering har arbetsmarknadspolitiken lagts om, från
            passivt mottagande av stöd till aktiva insatser med ett allt tydligare
            utbildningsfokus. Vi har också gjort förändringar i andra system.
            Etableringsprogrammet är numera ett arbetsmarknadspolitiskt program
            precis som alla andra, med samma krav och förväntningar som på
            andra arbetslösa. Vi har gjort om föräldraförsäkringen för att
            motivera fler utlandsfödda kvinnor att komma fort i arbete. Vi
            har vidtagit en ganska lång rad olika åtgärder. Vi har också de
            senaste åren gjort det möjligt för Arbetsförmedlingen att anvisa
            till utbildning.
          </note>
          <note>
            När jag ser på Mats Greens budgetförslag på det här området ser
            jag att ambitionsnivån minskar vad gäller hur många som ska gå
            arbetsmarknadsutbildning. Jag kan inte heller se några satsningar
            på vuxenutbildning, som behandlas i ett annat utgiftsområde. Det
            skulle ju kunna tänkas att man inte tycker att arbetslivsutbildning
            är en särskilt bra form utan tycker att folk ska gå på komvux
            i stället. Men där finns det inte heller några pengar. Det är
            alltså de facto ett mindre antal utbildningsplatser. Varför vill
            Moderaterna möta ett ökat kompetensbehov med mindre av arbetsmarknadsutbildning?
            Det tycker jag är en intressant fråga att få svar på.
          </note>
          <note>
            När man sjösätter nya reformer är det klart att det tar lite
            tid innan allting är på plats, i synnerhet när det sker under
            ett pandemiår. Det finns absolut förbättringspotential, bland
            annat vad gäller att få full fart på intensivåret. Men det är
            en ganska ny åtgärd. Vi kan väl utvärdera den när den har varit
            igång några år.
          </note>
          <note>
            Anf. 15 MATS GREEN (M) replik:
          </note>
          <note>
            Herr talman! Anna Johansson säger att ”det finns väldigt mycket
            kvar att göra”. Ja, det är väl ett understatement. Sverige är
            det enda land i EU där arbetslösheten har ökat sedan 2014, då
            ni tog över regeringsmakten. Det gavs ett högtidligt löfte om
            att Sverige skulle ha EU:s lägsta arbetslöshet 2020. Det blev
            tvärtom – före pandemin. Då låg vi på femte plats från botten.
            Nu ligger vi på fjärde plats från botten.
          </note>
          <note>
            Jag noterar att jag inte får några som helst svar på varför mindre
            än 10 procent av dem som omfattas av utbildningsplikten går en
            reguljär utbildning och varför mindre än 4 procent av dem som
            har en extratjänst får ett jobb sedan. Om extratjänsterna är ett
            exempel på en lyckad åtgärd, Anna Johansson, vad är då ett exempel
            på en misslyckad åtgärd?
          </note>
          <note>
            Anf. 16 ANNA JOHANSSON (S) replik:
          </note>
          <note>
            Herr talman! Extratjänsterna har aldrig varit avsedda att i första
            hand ge en snabb väg till jobb för människor som står nära arbetsmarknaden.
            Extratjänsterna är ju till för en grupp som står långt ifrån arbetsmarknaden,
            som har svårt att få en osubventionerad anställning och som väldigt
            ofta har kort tidigare arbetslivserfarenhet och låg utbildningsnivå.
            Väldigt många som börjar extratjänster gör det i vård- och omsorgsyrken
            inom kommuner eller annat. De startar där sin väg mot ett reguljärt
            arbete – som inte behöver vara en direkt följd av en extratjänst.
            I stället är det kanske så att man sedan går in i en yrkesutbildning.
          </note>
          <note>
            Jag tycker att det är bra att ge möjligheter även för dem som
            står väldigt långt ifrån arbetsmarknaden. Vilka andra alternativ
            har Mats Greens parti för att hjälpa människor som står långt
            ifrån arbetsmarknaden att komma i arbete?
          </note>
          <note>
            Anf. 17 MAGNUS PERSSON (SD) replik:
          </note>
          <note>
            Herr talman! Anna Johansson ägnar nästan hela sitt anförande
            åt att beskriva den utsatta situationen för utrikes födda kvinnor,
            en situation de har hamnat i på grund av Anna Johanssons regerings
            politik. Genom en ansvarslös invandringspolitik har man själv
            skapat den utsatta situationen för dessa kvinnor, och nu försöker
            man att lägga över ansvaret på andra personer.
          </note>
          <note>
            Felet ligger alltså hos Anna Johansson och hennes regering, och
            i sitt anförande nämner hon inte med ett ord hur hon ser på de
            svenska löntagare som går till jobbet varje dag och som ska betala
            hela den här processen och utanförskapet med sina skattepengar.
          </note>
          <note>
            Vad är det egentligen som är fel med den här budgeten för svenska
            löntagare? Anna Johansson säger att vi sänker bidrag och löner.
            Var i budgeten står det att vi sänker lönerna? Vi behåller en
            stark a-kassa. Vi satsar mer än regeringen på arbetsmiljöarbetet,
            både till Arbetsmiljöverket och till Mynak, en myndighet som fått
            utökade resurser för att kunna forska.
          </note>
          <note>
            Jag vill därför gärna höra vad i denna budget som är så dåligt
            för svenska löntagare som går till arbetet varje dag.
          </note>
          <note>
            Anf. 18 ANNA JOHANSSON (S) replik:
          </note>
          <note>
            Herr talman! Jag tror att Magnus Persson kanske skrev sin replik
            innan jag hade hållit mitt anförande.
          </note>
          <note>
            Eftersom jag inte sa att den här budgeten är dålig för löntagare
            är frågan därför lite svår att svara på. Johan Andersson från
            Socialdemokraterna kommer om en liten stund att fördjupa sig i
            de frågor som handlar om arbetsmiljö. Jag nämnde också i inledningen
            av mitt anförande vikten av goda jobb, fritt från fusk och kriminalitet
            och så vidare.
          </note>
          <note>
            Jag skulle vilja ställa en motfråga till Magnus Persson. Hur
            tror Magnus Persson att till exempel äldreomsorgen, kollektivtrafiken
            och industrin i Sverige skulle klara sig utan alla dem som är
            födda i andra länder och som varje dag går till jobbet med ibland
            ganska dåliga löner, precis som andra som jobbar i de sektorerna,
            och som ser till att det här samhället fungerar och går runt?
            Vilka insatser vill Magnus Persson sätta in för att de utlandsfödda
            kvinnor som ännu inte har en fast förankring på arbetsmarknaden
            faktiskt ska komma dit? Det skulle vara jätteintressant att höra.
          </note>
          <note>
            Vi fick inga svar i diskussionen i måndags om etablering, så
            det skulle vara jättespännande att höra vad Magnus Persson har
            för lösningar på den utmaning det innebär att så många utlandsfödda
            kvinnor inte har ett jobb.
          </note>
          <note>
            Anf. 19 MAGNUS PERSSON (SD) replik:
          </note>
          <note>
            Herr talman! Det är ganska enkelt att svara på den frågan: Vi
            får ju nu städa upp efter Socialdemokraternas haveri i integrationspolitiken
            och invandringspolitiken.
          </note>
          <note>
            För det första måste vi ha ett asylstopp för att kunna ge alla
            dessa utrikes födda kvinnor en chans att bli en del av samhället.
            Ni har aldrig gett dem chansen. Ni har tagit hit x tusen invandrare
            som ska ha utbildning och sedan jobb. Sedan tar ni hit x tusen
            invandrare till, och vad gör ni då med de andra? Jo, då sätter
            ni dem i bidragsberoende, för nu finns det inte tid för dem.
          </note>
          <note>
            Det är er politik som har skapat denna situation, och nu får
            andra reda ut den.
          </note>
          <note>
            Jag har en liten fråga angående budgeten och att vi sänker bidrag
            och löner. Var i budgeten står det att vi sänker lönerna? Vi respekterar
            den svenska modellen. För oss är det parterna som förhandlar om
            lönerna, inte EU och ingen annan heller. För oss är det parterna
            som gör det. Svara därför gärna på frågan om var i budgeten det
            står att vi vill sänka lönerna i Sverige.
          </note>
          <note>
            En sak till när det gäller arbetskraftsinvandringen: Kan vi lita
            på Socialdemokraterna? Kommer man att skärpa kraven denna gång,
            eller kommer man att gå ut med rumpan mellan benen efter förhandlingar
            med Miljöpartiet eller andra partier som man har gjort vartenda
            val sedan 2006?
          </note>
          <note>
            Anf. 20 ANNA JOHANSSON (S) replik:
          </note>
          <note>
            Herr talman! Den sista frågan skulle jag nog kunna ställa tillbaka.
            I det sällskap Magnus Persson befinner sig i kanske det är svårare
            att hitta lösningar på just den problematiken. Jag kan lova att
            vi socialdemokrater alltid har ambitionen att ha ordning och reda
            i arbetskraftsinvandringen. Den oreda som råder nu är definitivt
            inte socialdemokratisk politik, utan det var någonting som infördes
            2008, något som jag tror att Magnus Persson är väl medveten om.
          </note>
          <note>
            Jag noterar att Magnus Persson inte har några som helst ambitioner
            att skapa förutsättningar för utlandsfödda kvinnor på arbetsmarknaden
            och inte heller några politiska förslag som skulle underlätta
            integrationen. Magnus Persson lever i villfarelsen att man kan
            lösa det här med någon sorts trolleritrick. Så är inte fallet,
            utan här krävs åtgärder, och vi är beredda att sätta in de åtgärderna.
            Vi gör det, och vi ser att arbetskraftsdeltagandet bland utlandsfödda
            kvinnor ökar. Det är glädjande, och jag hoppas att Magnus Persson
            också ser att det är positivt.
          </note>
          <note>
            Anf. 21 ROGER HADDAD (L) replik:
          </note>
          <note>
            Herr talman! Det var ett anmärkningsvärt anförande av socialdemokraten
            Anna Johansson om läget på arbetsmarknaden. Det blir ännu mer
            obegripligt och långt från verkligheten när Socialdemokraterna
            försöker ge sken av att ha lyckats inte bara med arbetsmarknadspolitiken
            utan också med integrationspolitiken. Där har ju Liberalerna ägnat
            decennier åt att jaga er och skjuta er framför oss efter etableringsinsatserna.
          </note>
          <note>
            Det var vi som införde etableringsreformen och inte ni. Ni hade
            inte någon nationell integrationspolitik. Det första Socialdemokraterna
            gjorde 2014 var ju att avskaffa integrationsministerposten.
          </note>
          <note>
            Herr talman! Efter fyra år i Sverige har utrikes födda kvinnor
            37 pro ­ cent lägre chans till ett förvärvsarbete jämfört med
            utrikes födda män. Det kallar jag inte att ge en balanserad bild
            eller att ha lyckats med integra ­ tions ‑ och jämställdhetspolitiken
            inom arbetsmarknadsområdet.
          </note>
          <note>
            Arbetsförmedlingen är statens främsta insats för att få ut de
            här kvinnorna på arbetsmarknaden. Svaret är inte extratjänster,
            Anna Johansson; bara 3 procent går vidare till riktiga jobb. Men
            det är som vanligt med socialdemokratisk arbetsmarknadspolitik:
            Det är bidrag, och det är programinsatser. Så går det runt, och
            så skriver man in dem i program igen.
          </note>
          <note>
            Det är inte riktiga jobb! Det är subventionerade jobb. Det är
            inte riktiga jobb, utan vi måste få ut dem i program och utbildning
            och sänka skatten och arbetsgivaravgifterna för företag. Inte
            minst måste vi få in kvalitet i Arbetsförmedlingens insatser,
            för på jämställdhetsområdet har ju Arbets ­ förmedlingen och regeringen
            misslyckats kapitalt när det gäller utrikes födda kvinnor.
          </note>
          <note>
            Anf. 22 ANNA JOHANSSON (S) replik:
          </note>
          <note>
            Herr talman! Det är inte alltid man får mer rätt för att man
            höjer ton ­ läget.
          </note>
          <note>
            Jag konstaterar, som jag också sa i mitt anförande, att vi har
            väldigt mycket kvar att göra, inte minst när det gäller att minska
            sysselsättningsgapet mellan inrikes och utrikes födda och mellan
            kvinnor och män i gruppen utrikes födda. Det är en av våra stora
            utmaningar.
          </note>
          <note>
            När Roger Haddads parti satt i regering hade vi ett vårdnadsbidrag.
            Vi hade i princip samma föräldraförsäkring för den som kom hit
            med ganska stora barn som för den som fick barn i Sverige. Detta
            har vi ändrat på. Vi har genomfört ett antal reformer som ska
            göra vägen till jobb för utlandsfödda kvinnor snabbare.
          </note>
          <note>
            Det är ju inte så att alla utlandsfödda kvinnor ska ha extratjänster.
            Det hoppas jag verkligen inte att Roger Haddad tycker. Extratjänsterna
            är till för en grupp, oavsett om man är man eller kvinna, som
            behöver en väldigt hög subventionsgrad därför att man helt enkelt
            inte är så gångbar på arbetsmarknaden. Det är för att få in en
            första fot på arbetsmarknaden på samma sätt som med praktikplats,
            arbetsträning och andra åtgärder för dem som faktiskt behöver
            komma in på arbetsmarknaden och visa att man fungerar i en grupp
            och att man kan passa tider. Det handlar om att lära sig jobbet
            på jobbet och använda språket i kontakt med sina arbetskamrater.
            Det är det insatsen syftar till.
          </note>
          <note>
            Sedan ska kvinnor precis som män ha tillgång till arbetsmarknads
            ­ utbildning, till olika typer av andra subventionerande anställningar
            som är lite närmare ett reguljärt arbete och inte minst naturligtvis
            till hela det ut ­ bildningsutbud som står till förfogande.
          </note>
          <note>
            Jag skulle vilja fråga Roger Haddad: När Liberalerna satt i regering
            senast, 2014, hur lång tid tog det då för en utrikes född kvinna
            att komma i arbete? Hur lång tid tar det nu? Var det bättre förr,
            Roger Haddad?
          </note>
          <note>
            Anf. 23 ROGER HADDAD ( L ) replik:
          </note>
          <note>
            Herr talman! Vi skulle inte ha sett de här resultaten om inte
            Folkpartiet i dåvarande regeringen, mot Socialdemokraternas uppfattning,
            genomför t en statlig integrationspolitik för första gången. Vi
            tog ett solidariskt ansvar och kom bort från det kommunala lotteriet
            där man tog emot nyanlända utan samhällsinformation, utan sfi,
            utan systematiska insatser och heldagsverksamhet. Ni hade tappat
            kontrollen över integrationspolitiken.
          </note>
          <note>
            Jag ställde samma fråga redan när Ylva Johansson var arbetsmarknadsminister,
            för Arbetsförmedlingen levererar inte på sitt jämställdhetsuppdrag.
            Man skrivs in för sent, man får sämre stöd och sämre råd, och
            man upphandlar inte programmen utifrån kvinnornas förhållanden
            och behov på arbetsmarknaden.
          </note>
          <note>
            Det är vårt svar, och det är vår kritik. Jag har hävdat detta
            både två, tre och fyra gånger men jag har ännu inte sett några
            resultat. När ska ni leverera så att vi slipper vara beroende
            av extratjänsterna?
          </note>
          <note>
            Anf. 24 ANNA JOHANSSON (S) replik:
          </note>
          <note>
            Herr talman! Det fanns en stor enighet i riksdagen om att lägga
            över etableringsansvaret på Arbetsförmedlingen. Det skedde inte
            i någon stor konflikt. Dessutom har det varit en rent felaktig
            beskrivning av hur integrationspolitiken fungerade dessförinnan,
            men det kan vi lägga åt sidan. Det spelar inte så stor roll. Vi
            ska ju framåt.
          </note>
          <note>
            Arbetsförmedlingen har fått tydliga direktiv och uppdrag. Det
            har skett förtydliganden i regleringsbrev och på andra sätt om
            att förstärka jämställdhetsarbetet i myndigheten, se till att
            samma bedömningar görs för kvinnor och män och se till att de
            ges samma insatser utifrån individuella behov. Det är en jätteviktig
            åtgärd. Det här gäller inte bara Arbetsförmed ­ lingen, utan det
            gäller många myndigheter som under den här regeringen har fått
            uppdraget att arbeta med jämställdhetsintegrering som en del av
            arbetet.
          </note>
          <note>
            Olika förväntningar på män och kvinnor går igen, och det ska
            vi ändra på – och det gör vi nu.
          </note>
          <note>
            Jag fick inget svar på min fråga från Roger Haddad, och jag konstaterar
            att det inte var bättre förr.
          </note>
          <note>
            (Applåder)
          </note>
          <note>
            Anf. 25 MICHAEL ANEFUR (KD) replik:
          </note>
          <note>
            Fru talman! Det är så lätt att i replikskiften bara tala om vad
            man själv tycker. Jag skulle vilja ha ett samtal om extratjänsterna.
            Jag förstår varför de finns, och jag tror att de kan vara till
            nytta för enskilda personer. Däremot är de dyra. Det är en oerhört
            dyr reform. Få går till reguljärt arbete. Man kan argumentera
            att det kommer lite längre fram, och jag kan köpa en del av det
            argumentet.
          </note>
          <note>
            Det som jag tycker är jobbigt är att det här är ett system som
            öppnar för kommuner att lägga över kostnaden på staten. I stället
            för att upphandla eller i stället för att anställa människor använder
            man extratjänster. Det är naturligtvis inte meningen, men om vi
            tittar ut över Sverige i dag sker det på många ställen.
          </note>
          <note>
            Finns det någon tanke hos Socialdemokraterna och Anna Johansson
            om hur man ska komma till rätta med det problemet?
          </note>
          <note>
            Anf. 26 ANNA JOHANSSON (S) replik:
          </note>
          <note>
            Fru talman! Det som Michael Anefur beskriver i sin replik är
            en utmaning vad gäller alla subventionerade anställningar. Å ena
            sidan finns ett stort behov av att människor som inte kommer in
            på arbetsmarknaden faktiskt får tillfälle att få ett arbete, visa
            vad de går för, skaffa ett utökat nätverk, lära sig hur det fungerar
            på en arbetsplats och så vidare. Å andra sidan finns alltid en
            risk. Beroende på hur platserna utformas kan de tränga undan ordinarie
            arbetstillfällen. Just när det gäller extratjänster vill jag påstå
            att den risken är något lägre eftersom de i stor utsträckning
            handlar om människor med mycket svag anknytning till arbetsmarknaden.
            Utvärderingar visar snarare att det är en utmaning att ta emot
            extratjänster därför att de ofta kräver en stor del handledning
            för att man ska få full utväxling på extratjänsten.
          </note>
          <note>
            När det gäller utkomster i form av arbete kan man tänka sig en
            subventionerad anställningsform som leder till en hundraprocentig
            övergång till ordinarie arbete. Skulle det vara en effektiv åtgärd?
            Nej, sannolikt inte. Förmodligen skulle en sådan åtgärd innebära
            mycket skattepengar för att bekosta en anställning för någon som
            ändå skulle få ett jobb.
          </note>
          <note>
            Om man tittar på nystartsjobben, som ska vara den stora given
            i er budget, finns det mycket som tyder på att den utformningen
            snarare bidrar till mer av undanträngning än vad extratjänsterna
            gör.
          </note>
          <note>
            Det finns absolut anledning att fortsätta att diskutera hur man
            kan säkerställa en hög kvalitet och minska risken för undanträngning
            och överutnyttjande. Men den diskussionen gäller inte bara extratjänster,
            Michael Anefur, utan den gäller i allra högsta grad även andra
            subventionerade anställningar.
          </note>
          <note>
            Anf. 27 MICHAEL ANEFUR (KD) replik:
          </note>
          <note>
            Fru talman! Om varje jobb man får från extratjänster kan kosta
            5 − 7 miljoner är det alltså en dyr åtgärd. Den är inte gratis
            på något sätt.
          </note>
          <note>
            Jag tror att undanträngningseffekten är betydligt mer utbredd
            än vad Anna Johansson tror, vet eller vill veta.
          </note>
          <note>
            Låt oss exempelvis se på grönyteskötsel. Många kommuner handlar
            upp den tjänsten av privata företag. Men det kan vara betydligt
            billigare att ta in extratjänster till arbetsuppgifter som man
            de facto kan lära sig hyfsat fort. Vi behöver inte diskutera huruvida
            det är mycket eller litet, men där finns ett stort problem.
          </note>
          <note>
            Anf. 28 ANNA JOHANSSON (S) replik:
          </note>
          <note>
            Fru talman! Det är möjligt att det finns sådana undanträngningseffekter.
            Jag tycker att vi ska säkerställa att de blir så små som möjligt.
            Men när det gäller personer som skulle kunna få ett reguljärt
            arbete ska de inte ha en extratjänst, utan de ska i så fall få
            en arbetsmarknadsutbildning.
          </note>
          <note>
            Därför är det olyckligt att Kristdemokraterna tillsammans med
            Moderaterna och Sverigedemokraterna inte utökar arbetsmarknadsutbildningarna
            på samma sätt som regeringen hade föreslagit i sin proposition.
            Det hade gjort att parkarbetaren i stället hade fått en yrkesutbildning
            och ett riktigt jobb.
          </note>
          <note>
            Jag hoppas att Kristdemokraterna framöver satsar mer på utbildning
            i arbetsmarknadspolitiken än på otrygga och konstiga subventionerade
            anställningar utan kontroll.
          </note>
          <note>
            Anf. 29 MATS GREEN (M):
          </note>
          <note>
            Fru talman! Jag vill börja med att yrka bifall till utskottets
            förslag till beslut, det vill säga det gemensamma förslaget till
            budget från Moderaterna, Kristdemokraterna och Sverigedemokraterna.
            Jag vill även vad gäller motionsbetänkande AU6, som behandlas
            samtidigt, yrka bifall till reservation 1.
          </note>
          <note>
            Fru talman! Drygt 60 000 fler iva-sjuksköterskor, 72 000 fler
            grundskollärare eller 88 000 fler undersköterskor är vad detta
            ärende handlar om. Särskilt iva-sjuksköterskor hade behövts just
            nu. Hade arbetslösheten i Sverige utvecklats som EU-snittet under
            Magdalena Anderssons tid som finansminister hade kostnaderna för
            den svenska arbetslösheten varit 42 miljarder kronor lägre per
            år. Det är pengar som kunde, borde och skulle ha lagts på välfärden.
          </note>
          <note>
            Men tvärtom tillhör Sverige nu Europas strykklass. Bara Italien,
            Grek ­ land och Spanien har högre arbetslöshet än vad vi har.
            Vi är alltså fjärde sämst i EU. Jag har en nyhet till Anna Johansson:
            Sverige är alltså inte ensamt om att ha haft pandemi.
          </note>
          <note>
            Att Sverige utvecklats sämre än nästan alla andra länder beror
            på att regeringen faktiskt har misslyckats med jobben, inte på
            krisen eller att arbetskraftsdeltagandet ökar. Andelen som jobbar
            i Sverige har utvecklats sämre än i något annat EU-land sedan
            2014. Det är fakta, fru talman.
          </note>
          <note>
            Redan innan coronan hade Sverige lägst tillväxt per person i
            hela EU. Innan Magdalena Andersson blev finansminister låg Sverige
            tvärtom bland de högsta. Trots Socialdemokraternas löfte om att
            Sverige skulle ha EU:s lägsta arbetslöshet 2020 hade vi redan
            innan krisen tvärtom EU:s femte högsta. Sverige var också det
            enda landet där arbetslösheten ökade mellan hösten 2014, då Socialdemokraterna
            tillträdde, och att coronakrisen bröt ut.
          </note>
          <note>
            Fru talman! Arbetslösheten är Sveriges största ekonomiska och
            sociala problem, framför allt givetvis för den enskilde som förlorar
            arbetet och minskar möjligheterna till egen försörjning men också
            för samhället som helhet. Arbetslösheten försvårar inte bara förstärkningar
            av välfärden när färre betalar skatt och mer skattepengar går
            till bidrag; den leder i längden också till sämre pensioner och
            omöjliggör integration för dem som i stället fastnar i ett ofta
            livslångt utanförskap. Det i sin tur medför den hopplöshet och
            frustration – för det är vad det handlar om – som bland annat
            lägger grunden för de kriminella gängens rekrytering. Att pressa
            tillbaka arbetslösheten, fru talman, är avgörande för Sveriges
            framtid.
          </note>
          <note>
            Allvarligast och störst är den rekordhöga långtidsarbetslösheten.
            Nästan 200 000 personer är långtidsarbetslösa, det vill säga nästan
            hälften av alla arbetslösa. Långtidsarbetslösheten har ökat med
            20 procent på ett år och 30 procent på två år. Trots en bättre
            konjunktur väntas inte regeringen kunna få ned antalet långtidsarbetslösa
            under 170 000 personer det närmaste året. Detta är enligt Arbetsförmedlingens
            egna bedömningar.
          </note>
          <note>
            Fru talman! Regeringen lämnar dessutom långtidsarbetslösa helt
            åt sitt öde genom allt från att försätta långtidsarbetslösa i
            en alarmerande passi ­ vitet – två av tre långtidsarbetslösa har
            inte någon aktivitet planerad, och en av tre har inte haft någon
            aktivitet sedan 2019 – till att försämra för nystartsjobben, det
            vill säga den åtgärd som infördes av alliansregeringen och som
            regeringen själv erkänner i budgetpropositionen är den mest effektiva
            insatsen för att få in långtidsarbetslösa i riktiga och osubventio
            ­ nerade jobb.
          </note>
          <note>
            Detta gör man dessutom till förmån för de så kallade extratjänsterna,
            som bevisligen är motsatsen till nystartsjobben, det vill säga
            dyra och ineffektiva – bara 4 procent får riktiga, osubventionerade
            jobb efter det. Men de fyller ett syfte, som Anna Johansson var
            inne på här: De får bort arbetslösa ur arbetslöshetsstatistiken.
            Eller, för att vara tydligare, de döljer ar ­ betslösheten bland
            framför allt utlandsfödda kvinnor. Det är därför extrajobben finns
            – för att hyfsa arbetslöshetsstatistiken. Men om vi ska vara ärliga
            hjälper det inte någon enskild människa.
          </note>
          <note>
            Detta och mer adresserar vi i Moderaterna tillsammans med Kristdemokraterna
            och Sverigedemokraterna i den budget som vunnit bifall i riks
            ­ dagen. Vi förstärker nystartsjobben över hela linjen, det vill
            säga sänker arbetsgivaravgifter för den som anställer långtidsarbetslösa.
            Det är den bevisat mest effektiva åtgärden för att få långtidsarbetslösa
            i riktiga, osub ­ ventionerade jobb. Men vi gör också en räcka
            andra saker i vår budget för att påbörja kampen mot arbetslöshet,
            klyftor och utanförskap.
          </note>
          <note>
            Vi lägger också 1 miljard mer än Socialdemokraterna vill göra
            på utbildning, på arbetsmarknadsutbildningar och på vuxenutbildning.
            Det som påstods här tidigare är alltså direkt felaktigt.
          </note>
          <note>
            Fru talman! Vi sänker också skatten för dem som arbetar. Vi gör
            det för att det är rätt, för att det ger fler arbetstillfällen
            och ökar sysselsättningen, och vi gör det för att det är rättvist
            – ansträngning ska löna sig.
          </note>
          <note>
            Vi sänker skatten för alla som jobbar, med fokus på låga och
            medelstora inkomster. Vi sänker också marginalskatterna för de
            flesta med vanliga yrken som barnskötare, undersköterska och busschaufför.
            Det blir alltså mer lönsamt för dem att jobba en extra timme eller
            att gå upp till heltid. Genom förstärkningen av jobbskatteavdraget
            får vi fler händer i välfärden.
          </note>
          <note>
            Tillsammans med en bidragsreform med bland annat ett bidragstak
            är sänkta skatter på låga och medelstora inkomster avgörande för
            att knäcka arbetslösheten.
          </note>
          <note>
            Vi vill också ställa också krav på att den som invandrat till
            Sverige gradvis kvalificerar sig till de svenska bidragssystemen
            och börjar förtjäna dessa.
          </note>
          <note>
            Fru talman! Låt mig avsluta med att slå fast övertygelsen att
            alla Sveriges stora samhällsproblem går att lösa. Den som påstår
            motsatsen har fel, så sluta måla framtiden i bara dystra färger!
            Men det kommer att ta tid. Vi är övertygade om att det går att
            vända utvecklingen och samla en majoritet av svenska folket, alldeles
            oberoende av ursprung, till en ny och bättre kurs. Denna budget,
            fru talman, är det första steget till det.
          </note>
          <note>
            Anf. 30 ALI ESBATI (V) replik:
          </note>
          <note>
            Fru talman! Jag noterar att Moderaterna i sin egen budgetmotion
            föreslår att arbetslöshetsförsäkringen ska försämras. Moderaterna
            fortsätter med andra ord med att utifrån sin politik, som är frikopplad
            från fakta och statistik, säga att det är viktigt att människor
            som drabbats av arbetslöshet har ännu mindre pengar att röra sig
            med medan de söker nytt arbete.
          </note>
          <note>
            Detta är ju en idé som är fast förankrad i en sorts framgångsevangelist
            ­ isk människo- och samhällssyn, där det är viktigt att de som
            har drabbats av strukturella samhälleliga problem också blir tydligt
            nedtryckta i de offentliga systemen. Det jag försöker förstå är
            hur långt Moderaterna vill gå i detta den här gången när man vill
            sänka ersättningarna till dem som deltar i arbetslöshetsförsäkringen.
          </note>
          <note>
            Det vi vet är att efter de tidigare moderata aktiviteterna blev
            a-kassesystemet i Sverige det sämsta i Norden. Man prioriterade
            att flytta medel till villaägare och konsumenter av städ- och
            pooltjänster. Men det jag undrar är om det är viktigt att fortsätta.
            Är det viktigt för Moderaterna att Sverige har det sämsta a-kassesystemet
            i EU? Eller siktar man högre, det vill säga lägre – ska det vara
            det sämsta systemet i OECD? Vad är det man vill göra för att fortsätta
            sin ideologiskt betingade resa nedåt i socialförsäkringssystemen?
          </note>
          <note>
            Anf. 31 MATS GREEN (M) replik:
          </note>
          <note>
            Fru talman! Nej, det vi föreslår i den här budgeten är att vi
            behåller de tillfälligt höjda nivåerna under hela 2022 och sedan
            återgår till de ursprungliga nivåerna.
          </note>
          <note>
            Det är vad också Socialdemokraterna har föreslagit, och det är
            också vad Ali Esbati och hans parti har sagt sig vara beredda
            att rösta för. Där skiljer det alltså inte någonting alls mellan
            M, KD och SD och S, MP och V.
          </note>
          <note>
            Sedan är det givetvis så att vi vill ha en a-kassa som också
            stimulerar till aktivitet och till att söka arbete. Det var väldigt
            tydligt att när Socialdemokraterna förändrade a-kassan under tidigare
            mandatperioder minskade sysselsättningen. Rättare sagt ökade arbetslösheten
            i Sverige ganska påtagligt.
          </note>
          <note>
            Det är klart att man hela tiden måste ha en a-kassa som å ena
            sidan ger grundtrygghet men å andra sidan stimulerar till att
            söka jobb och att göra sig anställbar.
          </note>
          <note>
            Vänsterpartiet är ju det enda partiet i Sveriges riksdag som
            kanske inte riktigt köper den bilden. Det ska naturligtvis bli
            intressant i framtiden att se hur det kommer att hanteras i budgetar
            som eventuellt ska ha stöd av både Vänsterpartiet och Centerpartiet.
          </note>
          <note>
            Jag har också en fråga till Ali Esbati. När man läser ert budgetförslag
            ser man inte ett enda förslag för att få in fler människor i arbete
            mer än det som gäller utbildning. Och jag konstaterar att vi lägger
            mer på utbildning än vad regeringen gör. Ni har däremot dubbelt
            så många förslag för att få folk ur arbete. Det handlar om arbetstidsförkortning
            och det ena med det andra.
          </note>
          <note>
            Min fråga till Ali Esbati är: Hur ska det här hjälpa de rekordmånga
            långtidsarbetslösa i Sverige?
          </note>
          <note>
            Anf. 32 ALI ESBATI (V) replik:
          </note>
          <note>
            Fru talman! Mats Green hade rekordmånga märkligheter i sitt lilla
            inlägg här. Jag pratade om Moderaternas egen budgetmotion. Om
            det är så att man direkt efter att man lämnade in den till riksdagen
            insåg att man hade fel på en rad punkter är det också intressant
            att höra. Det var inte det Mats Green sa, men jag noterar att
            det är en möjlighet att det är så. Jag ser fram emot att se hur
            Moderaternas politik och resonemang förändras framöver.
          </note>
          <note>
            Det som påstås om sambandet mellan arbetslöshetsersättning och
            arbetslöshet är också fel. Men det är inte heller något nytt,
            utan det har vi hört hela dagen i dag från Mats Greens sida.
          </note>
          <note>
            Jag fick inget svar på min ursprungliga fråga, men jag ska svara
            på Mats Greens fråga. Han har inte hittat något i vårt budgetförslag
            som handlar om hur det ska bli fler jobb. Hela vårt budgetförslag
            handlar om detta. Jag kommer strax att redogöra mer för det i
            mitt anförande.
          </note>
          <note>
            Anf. 33 MATS GREEN (M) replik:
          </note>
          <note>
            Fru talman! Det är alltid en utmaning att diskutera arbete och
            arbetslinjen med Vänsterpartiet. Det blir lite som att försöka
            förklara religion för en ateist.
          </note>
          <note>
            I teorin har Socialdemokraterna och vi samma bild. Vi vill att
            så många som möjligt ska arbeta, för vi vet att välfärden behöver
            det. Sedan kanske det inte alltid rimmar i praktiken. Men Vänsterpartiet
            köper inte ens det.
          </note>
          <note>
            Det finns fortfarande inte ett enda förslag i Vänsterpartiets
            budget för fler arbeten i Sverige, i synnerhet inte för dem som
            är långtidsarbetslösa. Det tycker jag är ganska anmärkningsvärt.
            Det ska bli intressant att höra beskrivningen av alla dessa förslag
            senare, och det ska också bli intressant att höra hur man beskriver
            de förslag om arbetstidsförkortning som finns.
          </note>
          <note>
            När det gäller a-kassan är det återigen så att vi har samma inriktning
            som regeringen, det vill säga att vi behåller de tillfälligt högre
            nivåerna 2022 och sedan återgår till de tidigare. Det har också
            Ali Esbatis parti sagt sig vara berett att rösta för. Det är fakta,
            fru talman.
          </note>
          <note>
            Anf. 34 ANNA JOHANSSON (S) replik:
          </note>
          <note>
            Fru talman! Jag skulle vilja börja med att fråga Mats Green var
            de där extra pengarna till utbildning finns. Jag har läst det
            gemensamma M-KD-SD-budgetförslaget, och jag hittar faktiskt inte
            några mer pengar till vuxenutbildning eller arbetsmarknadsutbildning.
            Tvärtom står det uttryckligen i betänkandet på vårt område att
            man minskar regeringens ökade satsning på arbetsmarknadsutbildning
            och tar bort extratjänster.
          </note>
          <note>
            Till följd av det – och det här blir min andra fråga – ökar man
            anslaget till arbetslöshetsersättning och etableringsersättning
            eftersom man räknar med att fler personer kommer att vara i öppen
            arbetslöshet med er budget än med regeringens budget. Jag skulle
            gärna vilja ha en förklaring till detta. Tycker Mats Green att
            det är en bra ordning att människor är passivt arbetslösa snarare
            än i aktiva åtgärder?
          </note>
          <note>
            Jag har ytterligare en fråga, som handlar om de av Moderaterna
            så omhuldade nystartsjobben. Vi pratade tidigare här i dag, och
            även i en del andra sammanhang, om hur problematiskt det är att
            Arbetsförmedlingen inte bedömer kvinnor och män lika och att kvinnor
            i mindre utsträckning än män får del av arbetsnära insatser.
          </note>
          <note>
            År 2019 var nystartsjobben 31 772 till antalet. Av dessa var
            det 9 368 kvinnor och 22 403 män som fick del av insatsen. Det
            var alltså mer än dubbelt så många män som kvinnor i insatsen
            både 2019, 2020 och 2021, medan extratjänsterna har en jämn könsfördelning
            med en liten övervikt kvinnor.
          </note>
          <note>
            Varför, Mats Green, vill Moderaterna satsa mer på män än på kvinnor?
          </note>
          <note>
            Anf. 35 MATS GREEN (M) replik:
          </note>
          <note>
            Fru talman! Då vet jag inte riktigt hur Socialdemokraterna i
            arbetsmarknadsutskottet läser budgeten. Men jag förstår ju att
            det är en sak att läsa något och en helt annan att förstå vad
            det är man läser.
          </note>
          <note>
            Vi vill satsa 7 miljarder kronor totalt på arbetsmarknadsutbildning
            och vuxenutbildning. Ni föreslår satsningar på 6 miljarder kronor.
            Precis som i förra debatten ska jag försöka att inte plåga Anna
            Johansson med alltför mycket faktakunskaper, men man måste ändå
            ha respekt för att fakta är fakta.
          </note>
          <note>
            När det gäller extratjänster är detta alltså en insats som är
            unik i sin ineffektivitet och unik för att den är så pass dyr.
            Man har hittills satsat 12 miljarder och vill satsa ytterligare
            9 miljarder på denna ineffektiva insats, där mindre än 4 procent
            kommer i jobb. Mindre än 4 procent – det innebär att varje jobb
            som man får kostar skattebetalarna 7 miljoner kronor!
          </note>
          <note>
            När det gäller nystartsjobben å andra sidan får fem gånger så
            många personer jobb som med extratjänster. Extratjänsterna är
            dessutom dubbelt så dyra som nystartsjobben. Under den här regeringen
            har också antalet nystartsjobb halverats. Regeringen konstaterar
            själv – och där tycker jag också att ni ska fortsätta att läsa
            budgeten – i sitt eget budgetförslag, fru talman, att nystartsjobben
            är den absolut mest effektiva åtgärden för att få ut i synnerhet
            långtidsarbetslösa i arbete.
          </note>
          <note>
            När Anna Johansson står här och påstår att extratjänsterna är
            väldigt effektiva för att få utlandsfödda kvinnor i arbete är
            det direkt fel. Det är betydligt fler utlandsfödda kvinnor som
            får ett riktigt, osubventionerat, varaktigt jobb med nystartsjobb
            än med extratjänster. Läs vad er egen regering skriver i sitt
            förslag!
          </note>
          <note>
            Anf. 36 ANNA JOHANSSON (S) replik:
          </note>
          <note>
            Fru talman! Det är möjligt att vi utgår från olika texter. Vi
            kan förmodligen reda ut det efter debatten.
          </note>
          <note>
            Jag noterar att Mats Green inte alls svarar på frågan om varför
            han tycker att det är rimligt att satsa på en åtgärd som mer än
            dubbelt så många män som kvinnor får ta del av. Vi kanske får
            svar i nästa replik; vi vet inte.
          </note>
          <note>
            Jag skulle vilja ställa en fråga till Mats Green, som ofta framhåller
            att så här dåligt har det minsann aldrig varit och att så uselt
            som det är i Sverige är det typ ingen annanstans. Det skulle vara
            jätteintressant att få höra honom svara på var någonstans, till
            exempel i EU eller någon annanstans i världen, det finns en mer
            välfungerande arbetsmarknad där exempelvis fler utrikes födda
            får jobb. Och var någonstans är långtidsarbetslösheten en lägre
            andel av den totala arbetslösheten? Under vilken tid i svensk
            historia var det bättre? Var det när Mats Greens moderater senast
            hade reger ­ ingsmakten? Var det bättre då på arbetsmarknaden
            för utrikes födda kvinnor när det gäller långtidsarbetslöshet?
          </note>
          <note>
            Berätta gärna! Finns det någon role model som vi kan titta på,
            Mats Green?
          </note>
          <note>
            Anf. 37 MATS GREEN (M) replik:
          </note>
          <note>
            Fru talman! Frågan är lite fel ställd. Vilka länder är sämre
            än Socialdemokraternas Sverige? Det är Spanien, Grekland och Italien.
            Sedan ligger alla andra länder bättre till än vad Sverige gör.
          </note>
          <note>
            När Socialdemokraterna pratar om sysselsättningsgrad och arbetskraftsdeltagande
            har jag lite svårt att se att detta skulle vara svaret. Om det
            handlar om sysselsättningsgrad har Sverige under Socialdemokraternas
            regeringstid tappat sin första position. Den är nu väck för första
            gången på jag vet inte hur många decennier. Om det handlar om
            arbetskraftsdeltag ­ ande undrar jag om det är ert svar till arbetslösa
            att de ändå ska vara nöjda med att de räknas in i arbetslöshetsstatistiken.
            Är detta det enda svar ni har att ge dem? De få åtgärder ni har
            föreslagit innebär ju egentligen inte någon förbättring för dem
            över huvud taget.
          </note>
          <note>
            Fru talman! När det gäller extratjänsterna handlar det bara om
            att få bort arbetslösa utlandsfödda kvinnor ur statistiken.
          </note>
          <note>
            Anf. 38 MAGNUS PERSSON (SD):
          </note>
          <note>
            Fru talman! Vi ska här i dag debattera AU2, Utgiftsområde 14
            Arbetsmarknad och arbetsliv , samt AU6, Arbetsmarknadspolitik
            och arbetslöshetsförsäkringen , med motioner från allmänna motionstiden.
            Jag vill börja med att yrka bifall till utskottets förslag i AU2
            och bifall till reservation 21 i AU6. Givetvis står vi bakom samtliga
            våra förslag, men vi förklarar i särskilda yttranden våra ställningstaganden
            i det som berörs av den gemensamma budgeten, som förhandlats fram
            mellan SD, M och Kristdemokraterna.
          </note>
          <note>
            Fru talman! Den gemensamma budgeten pekar på en tydlig inriktning
            av arbetsmarknadspolitiken med skarpare skrivningar och tydligare
            satsningar på skapandet av riktiga jobb i stället för de arbetsmarknadspolitiska
            åtgärder regeringen envist håller fast vid trots urusla resultat,
            vilket vi har kunnat höra om tidigare i debatten. Samtidigt behåller
            vi tryggheten med en bibehållen stark a-kassa och ökade satsningar
            på Arbetsmiljöverket och dess arbete samt utökade bidrag till
            forskning om arbetsmiljöproblem. Det är en budget som klart visar
            på arbetslinjen och trygghet för löntagarna i kontrast mot regeringens
            bidragslinje, där man helt saknar löntagarperspektiv, förutom
            att man i vanlig ordning ökar skattetrycket.
          </note>
          <note>
            Sverige behöver en ny kurs. Riksdagen har ställt sig bakom det
            som finansutskottet anför om riktlinjerna för den ekonomiska politiken
            och budgetpolitiken. De riktlinjerna gäller också som utgångspunkt
            för utskot ­ tets ställningstagande i detta betänkande. Trots
            det positiva konjunktur ­ läget släpar arbetslösheten efter och
            riskerar att bita sig fast. Utvecklingen är avsevärt sämre än
            i andra länder, som också har drabbats av coronakri ­ sen.
          </note>
          <note>
            Regeringen lovade EU:s lägsta arbetslöshet, men Sverige fick
            i stället EU:s fjärde högsta. Det är ett monumentalt misslyckande.
            Jämfört med andra liknande länder är kontrasten påtaglig. Arbetslösheten
            i Sverige är till exempel dubbelt så hög som i Danmark, Norge
            och Tyskland. Att Sverige har utvecklats sämre än andra länder
            beror framför allt på att reger ­ ingen har misslyckats med jobben,
            inte på coronakrisen eller på att arbetskraftsdeltagandet har
            ökat. Just arbetskraftsdeltagandet är för övrigt ett mått man
            använder för att vilseleda väljarna och få det att framstå som
            regeringen gjort något bra i stället för att erkänna sitt misslyckande.
          </note>
          <note>
            Fru talman! För Sverigedemokraterna framstår den rekordhöga långtidsarbetslösheten
            som särskilt problematisk. Nästan 200 000 personer är långtidsarbetslösa,
            det vill säga nästan hälften av alla arbetslösa. Långtidsarbetslösheten
            har ökat med 20 procent på ett år och 30 procent på två år, till
            en stor kostnad för både enskilda och samhälle. Trots en bättre
            konjunktur väntas inte regeringen kunna få ned antalet långtidsarbetslösa
            under 170 000 personer de närmaste kvartalen. Det är Arbetsförmedlingens
            egen bedömning.
          </note>
          <note>
            Fru talman! Ju längre tid en person befinner sig i arbetslöshet,
            desto svårare blir det att komma tillbaka till arbetsmarknaden
            och skaffa reguljär sysselsättning. Sverigedemokraterna anser
            att den politiska inriktningen på arbetsmarknadspolitiken måste
            vara att Sverige ska ha full sysselsättning, vilket innebär att
            alla som kan och vill arbeta också ska ha ett arbete att gå till.
            Det är viktigt för den enskildes ekonomi och för samhällsekonomin,
            men det ligger också ett värde i att alla får möjlighet att tillhöra
            en arbetsgemenskap, och då ska fokus ligga på skapandet av reguljära
            anställningar.
          </note>
          <note>
            De problem som står i vägen för att vi ska nå full sysselsättning
            skiljer sig över tid. Under det tidiga 2000-talet var den viktigaste
            uppgiften att bryta det breda utanförskap som drabbade människor
            som förtidspensio ­ nerades. I dag har utmaningen skiftat, och
            nu är det främst utomeuropeiskt födda och personer med lägre utbildning
            som hamnar utanför. Det är dyr ­ bara konsekvenser av den havererade
            invandringspolitik som pågått alltför länge i det här landet.
          </note>
          <note>
            För att få fler i arbete måste det bli mer lönsamt att gå från
            bidrag till arbete. Den som kan jobba ska jobba – inte alltid
            100 procent av heltid men 100 procent av sin egen förmåga. I dag
            kan den sammantagna nivån på bidrag och ersättningar innebära
            att det inte lönar sig tillräckligt att börja jobba i stället
            för att leva på bidrag.
          </note>
          <note>
            Det är Sverigedemokraternas bestämda uppfattning att det under
            de kommande åren är nödvändigt att genomföra reformer för att
            förhindra att människor hamnar i långvarigt bidragsberoende och
            för att underlätta för dem som befinner sig i det att ta sig ur.
            Vad det handlar om är sänkt skatt på arbete och sänkta kostnader
            för företag som anställer långtidsarbetslösa.
          </note>
          <note>
            Det handlar också om skärpta krav på den som invandrat att lära
            sig svenska, göra sig anställbar och vilja bli en del av samhället.
            Det handlar om bidragssystem som uppmuntrar till arbete och om
            en tillväxtpolitik som gör att företag kan växa och vågar anställa.
            Men det handlar också om att kraftigt minska invandringen till
            Sverige och kraftigt strama upp arbetskraftsinvandringen. I dag
            finns det personer som kan ta de jobb som finns. Vi måste kunna
            ge dem som redan i dag står långt från arbetsmarknaden en rimlig
            chans att få ett jobb och bidra till samhället.
          </note>
          <note>
            Dagens politik har försatt personer i ett utanförskap och inte
            gett dem en chans att bli en del av samhället. Detta är något
            som satt djupa spår i hela välfärden inom vård, omsorg och skola.
            Det har lett till ökat våld och ökad kriminalitet i samhället.
            Här är Socialdemokraterna och tidigare regeringar svaret skyldiga.
          </note>
          <note>
            Anf. 39 ALIREZA AKHONDI (C):
          </note>
          <note>
            Fru talman! Vi tar lite formalia först.
          </note>
          <note>
            Centerpartiet deltar inte i utskottsbehandlingen givet den arbetsordning
            som finns. Vi har utvecklat våra ställningstaganden i ett särskilt
            yttrande. I motionsbetänkandet AU6 står vi givetvis bakom alla
            våra yrkanden, men här yrkar jag bifall endast till reservation
            2.
          </note>
          <note>
            När man lyssnar till den här debatten, i synnerhet när dogmatiska
            sverigedemokrater och numera även moderater tar till orda, får
            man uppfattningen att världen håller på att gå under. Ändå är
            tonen här relativt sansad, i alla fall om man jämför med alla
            tyckare som härjar på sociala medier.
          </note>
          <note>
            Roten till allt elände stavas dock migration, enligt de blåbruna,
            oavsett plattform – i alla fall det elände som med en stor portion
            kreativitet kan kopplas till invandring, vilket i princip är allt
            numera: alltifrån brist på sylt på ålderdomshemmen till vänsterdominansen
            bland journalisterna. Ni hör själva hur absurt det har blivit.
          </note>
          <note>
            Cirka 600 000 utrikesfödda är inte egenförsörjda, säger man.
            Det är en ganska dåligt underbyggd siffra från en rapport som
            Entreprenörskaps ­ forum tagit fram och som numera dominerar den
            offentliga debatten. Den används dessutom för att tillsammans
            med andra lösryckta siffror stadfästa den sverigedemokratiska
            hittepåvärlden.
          </note>
          <note>
            Fru talman! Jag är en vän av ordning och fakta. Man ska kalla
            en spade för en spade. Problem ska inte sopas under mattan. Men
            man ska inte hitta på en egen verklighet med lösryckta siffror
            som inte säger så mycket var för sig. Man ska ha med sig något
            viktigt, nämligen perspektiv. Låt mig ge några exempel.
          </note>
          <note>
            Antalet biståndsmottagare och biståndshushåll minskade under
            år 2020. Drygt 198 000 hushåll eller 374 000 personer, för övrigt
            inklusive barn, fick ekonomiskt bistånd någon gång under 2020,
            vilket motsvarar ungefär vart tjugonde hushåll i Sverige.
          </note>
          <note>
            Lösryckt låter detta som extrema siffror. Jag kan ärligt hålla
            med om att det är väldigt många. Men jämför man med 1996, då 721
            040 personer fick ekonomiskt bistånd, hamnar siffran i ett annat
            ljus. Det var för övrigt femte året i följd som antalet biståndshushåll
            minskade. Det är bra att ha detta med sig.
          </note>
          <note>
            Antalet helårspersoner som försörjdes med sociala ersättningar
            och bidrag 2019 var 741 979 personer, vilket motsvarar 12,7 procent
            av befolkningen i arbetsför ålder.
          </note>
          <note>
            Det är en siffra som får en att bli både fundersam och orolig.
            Men det är en minskning med 4,3 procent jämfört med året innan,
            eller med 38 procent jämfört med mitten av 1990-talet, då närmare
            1,2 miljoner människor försörjdes av sociala ersättningar och
            bidrag. Och kom ihåg att Sveriges befolkning har ökat med närmare
            1,8 miljoner människor de senaste 30 åren!
          </note>
          <note>
            Förra året hade cirka 33 procent, eller 3,4 miljoner människor
            i Sverige, utländsk bakgrund. Av dessa är lejonparten skötsamma
            och arbetsamma människor, som vaknar varje morgon och som går
            till jobbet eller skolan och gör sitt bästa och bidrar till det
            gemensamma. De är städare, lärare, taxiförare, sjuksköterskor,
            ingenjörer, läkare, ekonomer, journalis ­ ter, företagare och
            så vidare. Några är sjukskrivna eller arbetslösa. Ytterst få är
            kriminella och förstör för alla andra.
          </note>
          <note>
            Fru talman! Perspektiv alltså! Tänk om fler kunde förstå innebörden
            av dessa tio bokstäver och sluta svartmåla vårt samhälle jämt
            och ständigt.
          </note>
          <note>
            Fru talman! Visst finns det problem i vårt älskade Sverige i
            dag. Det är vi alla överens om, oavsett kulör på politiken. Det
            finns ett stort utanförskap som klyver oss. Och det finns uppenbart
            problem med gängbrottsligheten. Det finns en tydlig missmatchning
            på svensk arbetsmarknad. Det finns över 118 000 lediga jobb anmälda
            i Platsbanken, men företagen menar att de inte kan hitta arbetskraft
            som är tillräckligt kvalificerad. Det är alarmerande.
          </note>
          <note>
            Problemet med dagens debatt är dock att den är så fragmenterad.
            Inget läggs i en kontext och analyseras på djupet. Förslag till
            lösningar är svårare att detektera än enhörningar. Och det värsta
            är att när det finns konkreta förslag, till exempel Centerpartiets,
            tar oheliga allianser vid för att sabotera i stället för att bidra.
          </note>
          <note>
            Fru talman! 369 762 personer, eller 7,2 procent av arbetskraften,
            var inskrivna som arbetslösa hos Arbetsförmedlingen i november
            2021. Motsvarande siffra föregående år var 450 820. Utvecklingen
            går alltså åt rätt håll, och vi är nästan på samma nivåer som
            innan pandemin slog till. Men på en punkt går det åt fel håll.
            Vi har nämligen 30 000 fler långtidsarbets ­ lösa, och vi närmar
            oss 200 000 människor som har varit utan ett arbete längre än
            tolv månader.
          </note>
          <note>
            Långtidsarbetslöshet är med andra ord ett stort och växande problem
            på svensk arbetsmarknad. Andelen arbetslösa med långa inskrivningstider
            på Arbetsförmedlingen har trendmässigt ökat de senaste åren. Det
            är en utveckling som förstärkts under pandemin. För den enskilde
            innebär en längre tid utan arbete ofta försämrade möjligheter
            att få ett arbete. Ens ut ­ bildning, erfarenheter och professionella
            nätverk tappar ju i värde. Dess ­ utom kan en utdragen period
            av arbetslöshet minska motivationen att söka arbete.
          </note>
          <note>
            Fru talman! Det var hög sysselsättningsgrad och högt arbetskraftsdeltagande
            i Sverige före corona, jämfört med andra länder i Europa, inte
            minst bland kvinnor och äldre. Arbetsmarknaden var dock redan
            då allvarligt tudelad, och tudelningen ökar nu ytterligare i samband
            med effekterna av pandemin.
          </note>
          <note>
            Om inte tudelningen bryts riskerar arbetslösheten att permanentas
            på oacceptabelt höga nivåer. Sverige behöver ett antal konkreta
            och ansvarsfulla reformer för att åstadkomma lägre trösklar till
            arbetsmarknaden, fler jobb utan utbildningskrav och en effektivare
            matchning. Den omfattande regleringen av arbetsmarknaden har försvårat
            omställningen på arbetsmarknaden, där förändringstakten ökat i
            och med digitaliseringen och accelererats ytterligare till följd
            av spridningen av covid-19.
          </note>
          <note>
            Historiska reformer för att bryta tudelningen på arbetsmarknaden
            vad gäller bland annat arbetsrätt, ingångslöner, arbetsförmedling,
            arbetslöshetsförsäkring, integration av nyanlända och skattekilar
            på arbete inleddes som en del i samarbetet mellan Centerpartiet,
            Liberalerna och regeringen utifrån januariavtalet. Dessa reformer
            är också nödvändiga för att åstadkomma en bättre återhämtning
            av arbetsmarknaden efter pandemin. Det är därför centralt att
            det arbete som påbörjats fortsätter i samma riktning som enligt
            januariavtalet och att den historiska transformering av arbetsmarknaden
            som presenterades i juni 2021, med bakgrund i januariavtalet och
            i enlighet med parternas överenskommelse, genomförs.
          </note>
          <note>
            Arbetstillfällen för många tusentals arbetslösa är direkt beroende
            av att vi löser dessa grundläggande problem på arbetsmarknaden.
            Det är också lösningen för att bryta utanförskapet.
          </note>
          <note>
            Låt oss sluta käbbla! Låt oss kavla upp ärmarna och lösa problemen
            utan att svartmåla!
          </note>
          <note>
            Anf. 40 MAGNUS PERSSON (SD) replik:
          </note>
          <note>
            Fru talman! Jag vill börja med att säga att jag tycker att Alireza
            Akhondi är en bra person och en duktig politiker. Jag tycker därför
            inte att han behöver sänka sig till denna nivå och klistra färger
            och färgkoder på andra politiker. Jag tycker helt enkelt att han
            är en för bra människa för att göra det. Han vinner inga pluspoäng
            på det.
          </note>
          <note>
            Jag har tittat en del på Centerpartiets budgetförslag, och jag
            skulle vilja ställa ett par frågor till Alireza Akhondi om hur
            man tänker och resonerar.
          </note>
          <note>
            När det gäller Arbetsförmedlingens förvaltningskostnader sänker
            man anslaget med 6 780 miljoner, och man lämnar kvar 1,2 miljarder.
            Hur motiverar man det? Arbetsförmedlingen ska vara en granskningsmyndighet
            och ha huvudansvaret för reformeringen och dylikt. Hur tänker
            Centerpar ­ tiet att man ens ska kunna genomföra sitt arbete med
            en sådan stor sänkning?
          </note>
          <note>
            Hur ser Centerpartiet på det fortsatta viktiga arbetsmiljöarbetet
            på våra svenska arbetsplatser? Man sänker anslaget till Arbetsmiljöverket
            väldigt kraftigt. Det är ett verk som fyller en viktig funktion
            när det gäller att granska fusket och arbetslivskriminaliteten
            på våra arbetsplatser. Hur ser Centerpartiet på det?
          </note>
          <note>
            Anf. 41 ALIREZA AKHONDI (C) replik:
          </note>
          <note>
            Fru talman! Tack, Magnus Persson, för frågorna! Jag tror tyvärr
            att Magnus Persson har läst siffrorna lite fel. Det är helt okej.
            Vi sänker dock inte alls förvaltningsanslaget till Arbetsförmedlingen
            så mycket som Magnus Persson vill göra gällande. Arbetsförmedlingens
            uppdrag har förändrats och kommer att förändras. Det föranleder
            en liten minskning av förvaltningsanslaget för att det ska vara
            i nivå med det uppdrag som myndigheten har.
          </note>
          <note>
            När det gäller Arbetsmiljöverket sänker Centerpartiet inte heller
            anslagen. Vi ligger lite lägre än den budget som har gått igenom.
            Men den ambitionshöjning som M, KD och SD har presenterat i sin
            budget finansieras ju med neddragningar på andra anslagsposter
            som vi har valt att inte göra. Det är skälet till att det ser
            lite olika ut.
          </note>
          <note>
            Anf. 42 MAGNUS PERSSON (SD) replik:
          </note>
          <note>
            Fru talman! Men ni sänker anslaget ganska ordentligt för Arbetsmiljö
            ­ verket, och då minskar per automatik deras möjligheter att göra
            inspektio ­ ner på arbetsplatserna. Hur vill Centerpartiet få
            till ett bättre arbetsmil ­ jö ­ arbete? Hur vill ni i Centerpartiet
            få bättre ordning och reda på svensk arbetsmarknad när ni sänker
            anslagen till de myndigheter som har huvud ­ ansvaret?
          </note>
          <note>
            Anf. 43 ALIREZA AKHONDI (C) replik:
          </note>
          <note>
            Fru talman! Återigen: Vi sänker inte anslaget för Arbetsmiljöverket
            – det är inte annat än den uppräkning av siffrorna som sker årsvis.
            Det är det som är skillnaden. Sedan finns det en ambitionshöjning
            i budgeten från M, KD och SD, och den sker på bekostnad av andra
            anslagsposter. Vi har valt att prioritera annorlunda. Det är så
            det ser ut.
          </note>
          <note>
            Arbetsmiljöarbetet är viktigt, och det är klart att Arbetsmiljöverkets
            inspektioner för att säkerställa att de problem som finns åtgärdas
            är viktiga. Det håller även Centerpartiet med om.
          </note>
          <note>
            Anf. 44 ALI ESBATI (V) replik:
          </note>
          <note>
            Fru talman! Jag har några funderingar angående Arbetsförmedlingen,
            som det har varit viktigt för Centerpartiet att nedmontera och
            privatisera. Nu pågår den utvecklingen. I den senaste vändan har
            de förslag som lagts fram av regeringen remitterats, och jag ska
            göra några nedslag i remisser ­ na.
          </note>
          <note>
            IFAU, Institutet för arbetsmarknads- och utbildningspolitisk
            utvärdering , konstaterar att det saknas evidens för att privata
            utförare når bättre resultat än offentliga. Om något verkar det
            bli högre kostnader för arbetsmarknadspolitiken.
          </note>
          <note>
            Ett antal kommuner har inkommit med synpunkter. Där kan man läsa
            saker som att det inte finns någon anledning över huvud taget
            att behålla kursriktningen och att det hade varit mer begripligt
            att göra ett ordentligt omtag. Man pratar om att personer som
            står långt ifrån arbetsmarknaden inte kommer att vara en tillräckligt
            intressant och lönsam grupp för leverantörerna att jobba med utifrån
            nuvarande upplägg.
          </note>
          <note>
            Man kan titta på vad de fackliga organisationerna säger. En så
            samhällsviktig funktion måste reformeras med gediget forskningsstöd,
            säger SSR, som konstaterar att dessa krav inte uppfylls och avstyrker
            förslaget i dess helhet.
          </note>
          <note>
            Jag undrar hur Alireza Akhondi tycker att det går. Nu ser vi
            effekterna av den så kallade reformeringen – det som i princip
            alla varnade för skulle uppstå. Centerpartiet verkar fast beslutna
            att fortsätta med denna utveck ­ ling i precis samma riktning,
            gärna snabbare och hårdare. Jag undrar: Varför?
          </note>
          <note>
            Anf. 45 ALIREZA AKHONDI (C) replik:
          </note>
          <note>
            Fru talman! Tack, Ali Esbati, för frågorna!
          </note>
          <note>
            Det synd att jag bara har två minuter på mig att svara på detta.
            Normalt brukar jag hålla en föreläsning på ungefär en timme om
            reformeringen av Arbetsförmedlingen. Jag lovar att skicka en inbjudan
            till Ali Esbati och Vänsterpartiet nästa gång jag ska hålla ett
            sådant föredrag.
          </note>
          <note>
            Vi har inte haft för avsikt att lägga ned Arbetsförmedlingen,
            någonsin, utan reformeringen av Arbetsförmedlingen har i mångt
            och mycket handlat om att tydliggöra uppdraget för myndigheten.
            Det är en jätteviktig myndighet som handhar ungefär 70 miljarder
            kronor av våra skattepengar.
          </note>
          <note>
            Det är ingenting som ska privatiseras eller nedmonteras. Jag
            brukar jämföra med att man går till en läkare när man går till
            en arbetsförmedlare: Man beskriver sina symtom och får ett recept.
            Var detta recept expedieras – Kronans Apotek eller Apotek Hjärtat
            – är egentligen egalt, men om man får hjärtmedicin när man har
            ont i ryggen, vilket så att säga är fallet i dag, blir det fel
            i hela systemet.
          </note>
          <note>
            Många utredningar har gjorts genom åren, däribland den stora
            arbetsmarknadsutredning som gjordes 2009 och som lämnades över
            till riksdagen. Den visade på bristerna i den statliga arbetsmarknadspolitiken.
          </note>
          <note>
            Jag ser att tiden tickar i väg, men för oss är detta viktigt.
            Om den oheliga alliansen inte hade fällt regeringen Löfven före
            sommaren hade arbetet med att reformera Arbetsförmedlingen fortsatt.
            Nu är den delen inte en del av överenskommelsen om att vi skulle
            släppa fram Magdalena, och därmed har vår insyn i detta arbete
            stannat av.
          </note>
          <note>
            Anf. 46 ALI ESBATI (V) replik:
          </note>
          <note>
            Fru talman! Genom åren tror jag nog i och för sig att jag har
            hört centerpartister prata betydligt mer än en timme om denna
            process, men jag kan inte påstå att det har haft någon lugnande
            effekt på mig. I praktiken har utvecklingen fortsatt i en mycket
            problematisk riktning. Och jag tror inte att någon blir gladare
            av jämförelsen med apoteken, om jag ska vara helt ärlig.
          </note>
          <note>
            Jag tror att man får fundera över om det viktiga med arbetsmarknadspolitiken
            är att den ska vara ett slags inkomstkälla för kommersiella aktörer
            eller om det viktiga är att vi ska rusta fler människor för den
            arbets ­ marknad som finns och utvecklas. Om man har det förstnämnda
            målet kan man tycka att den så kallade reformeringen är mycket
            lyckosam. Men jag har mer det andra målet, och det tror jag också
            är vad svenska folket vill se Arbetsförmedlingen göra. Då är nog
            Centerpartiets politik ett stort problem snarare än en lösning.
          </note>
          <note>
            Anf. 47 ALIREZA AKHONDI (C) replik:
          </note>
          <note>
            Fru talman! Det känns tråkigt att Ali Esbati och Vänsterpartiet
            gång på gång medvetet missförstår och vill sälja en bild av reformeringen
            av Arbetsförmedlingen som inte alls överensstämmer med verkligheten.
            Det finns inget som säger att man per automatik skulle uppnå bättre
            resultat bara för att det är privata aktörer som sköter förmedlandet.
            Detta har vi heller inte påstått.
          </note>
          <note>
            Om Ali Esbati lägger manken till och läser sig till vad vi faktiskt
            försöker göra kommer han att se att reformeringen av Arbetsförmedlingen
            handlar om det breda, stora ansvaret. Vi ska till att vi får en
            arbetsmarknadspolitisk bedömning som håller måttet och som inte
            bara bygger på var folk är folkbokförda och deras postnummer.
            Det handlar om att öka informationsutbytet mellan myndigheter,
            och det handlar om att riva de hinder som gör att människor inte
            kan nå sin fulla potential. Detta är vad reformeringen handlar
            om.
          </note>
          <note>
            Anf. 48 ALI ESBATI (V):
          </note>
          <note>
            Fru talman! Dagens debatt handlar både om ett antal motioner
            och om den del av budgeten som rör utgiftsområde 14 Arbetsmarknad
            och arbetsliv.
          </note>
          <note>
            Det har varit en märklig och möjligen förvirrande process runt
            årets budget. Det finns en budgetproposition som lades fram av
            regeringen Löf ­ ven, som många kanske minns och som bestod av
            två partier, S och MP. Regeringens budgetunderlag, det olycksaliga
            dokument som bar namnet januariavtalet, gick i upplösning innan
            budgetpropositionen skulle läggas fram. En av de tidigare avtalsparterna,
            i praktiken huvudförfattaren, Centerpartiet, förbjöd dock från
            sin isolerade position i den breda mitten regeringen att genom
            andra förhandlingar säkra stöd för sin budgetproposition.
          </note>
          <note>
            Eftersom det samtidigt stod klart för oss i Vänsterpartiet och
            för de flesta andra att riksdagens sammansättning inte förändras
            genom talepunkter och magiskt tänkande var det nödvändigt att
            hitta andra former för den parlamentariska processen runt regeringens
            budget. Från Vänsterpartiets sida gjorde vi vårt yttersta för
            att förbli konstruktiva i denna märkliga situation. Vi framförde
            våra krav genom medierna.
          </note>
          <note>
            Även om den budgetproposition som till sist presenterades lämnade
            mycket kvar att önska kan vi i alla fall konstatera att processen
            bland annat har lett till att sjukförsäkringen äntligen kan börja
            lappas ihop. Detta är viktigt.
          </note>
          <note>
            Centerpartiet däremot förhandlade med regeringen om sina krav
            på bland annat urholkad allemansrätt och nådde en överenskommelse
            med regeringen. Men så lade man ned sina röster ändå så att det
            i stället blev de blåbruna budgetändringarna som gick igenom.
            Dessa i sin tur utgör ett slags spretigt och ofärdigt grupparbete
            inlämnat strax före deadline. Å andra sidan har det primära syftet
            med den processen snarare varit team building runt Sverigedemokraternas
            rasistiska retorik, vilket har fungerat bättre än att exempelvis
            kolla upp konsekvenserna av förslag innan de läggs fram.
          </note>
          <note>
            Men, fru talman, en statsbudget är inte hä och häpp, utan det
            är det främsta verktyget för att styra ett land. Och det borde
            vara ett sammanhållet svar på reella problem i samhället – konkretiseringen
            av en viljeinriktning för att bygga det vi har gemensamt bättre
            och starkare.
          </note>
          <note>
            Vänsterpartiets budgetmotion Röd politik för en grön omställning
            handlar om detta – om att ställa om vårt samhälle för att möta
            klimatkrisen, om att se till att våra välfärdstjänster och försäkringssystem
            är det bästa vi kan bjuda varandra på och om att den ekonomiska
            politiken ska ha full sysselsättning som mål och långtidsarbetslösheten
            bekämpas genom aktiv arbetsmarknadspolitik.
          </note>
          <note>
            Dessa stora uppgifter hänger ihop. Det är i första hand – hoppas
            att Mats Green lyssnar nu – genom den ekonomiska politiken och
            näringspolitiken som förutsättningar för fler och bättre jobb
            skapas. Vi i Vänsterpartiet avsätter i vår budgetmotion drygt
            70 miljarder kronor mer än i budgetpropositionen för reformer
            som syftar till att påskynda den gröna omställningen, stärka landsbygden
            och kommunsektorn och rusta upp trygghetssystemen och sjukvården.
            Detta är reformer som i grund och botten – rakt igenom – är jobbreformer.
          </note>
          <note>
            Detta låter sig göras med en politik för omfördelning till välfärdstjänster
            och investeringar som gör samhället starkare och livet enklare
            och friare för många fler.
          </note>
          <note>
            En del av de satsningar som vi föreslår och finansierar handlar
            också om arbetsmarknadspolitiken. En aktiv och effektiv arbetsmarknadspolitik
            som ger trygghet och möjlighet till omställning vid arbetslöshet
            är central för att stärka löntagarna. Det innebär fokus på utbildning,
            en arbetsförmed ­ ling som rustar och stöder de arbetslösa att
            ta de jobb som finns och de jobb som växer fram samt en arbetslöshetsförsäkring
            som går att leva på.
          </note>
          <note>
            När det gäller arbetslöshetsförsäkringen konstaterar jag att
            de förstärkningar av nivåerna som gjordes efter pandemins utbrott
            och som Vänsterpartiet har krävt ska vara kvar blir kvar i denna
            budget. Det är bra. Det är självklart att de behöver öka från
            denna nivå också framgent, inte minska. De flesta begriper att
            behovet av trygghet vid arbetslöshet inte blir mindre om virusspridningen
            minskar och att den tryggheten – i motsättning till en del av
            de märkliga föreställningar som sprids högerifrån – inte är ett
            hinder för att fler ska arbeta utan tvärtom en förutsättning för
            att färre ska hamna längre bort från arbetsmarknaden.
          </note>
          <note>
            Fru talman! Samtidigt som antalet arbetslösa successivt minskar
            är långtidsarbetslösheten fortsatt mycket hög. Mer än hälften
            av dem som är inskrivna på Arbetsförmedlingen har varit arbetslösa
            i mer än två år. Här skulle en välfungerande arbetsmarknadspolitik
            spela stor roll. Men samtidigt är Arbetsförmedlingen den myndighet
            som ska verkställa arbetsmarknadspolitiken under stark press till
            följd av nedskärningar, uppsägningar och pågående reformering.
            Denna reformering, vars inriktning dikterades i det så kallade
            januariavtalet, innebär i praktiken att möjligheterna att över
            huvud taget föra en sammanhållen statlig arbetsmarknadspolitik
            vittrar bort.
          </note>
          <note>
            Till följd av de kraftiga nedskärningarna saknas i dag ett fast
            bemannat arbetsförmedlingskontor på många orter. På flera av dessa
            orter är långtidsarbetslösheten mycket hög. Långtidsarbetslösa
            behöver ofta betydligt mer stöd i form av bland annat fysiska
            möten än arbetslösa som varit utan arbete en kortare tid. För
            att motverka långtidsarbetslösheten föreslår Vänsterpartiet därför
            ökade resurser för att inrätta särskilda arbetsförmedlingskontor
            i de kommuner där andelen långtidsarbetslösa är särskilt stor
            och där det i dag saknas ett fast bemannat arbetsförmedlingskontor.
          </note>
          <note>
            Vad vi nu ser hända med Arbetsförmedlingen är att Sverige får
            ännu ett område där betydande offentliga medel på ett svårkontrollerat
            sätt pumpas ut till kommersiella aktörer. Det är anmärkningsvärt
            att regeringen fortsätter på denna väg, trots den massiva kritik
            som har riktats mot det som sker och trots att januariavtalet
            har fallit. Den reformering, eller i praktiken nedmontering, av
            Arbetsförmedlingen som vi ser är dessvärre något som numera också
            måste betraktas som socialdemokratisk politik. Det är verkligen
            beklagligt. Det som Sverige skulle behöva nu är ett riktigt nödstopp
            för den här nedbrytande processen som har skisserats ihop i den
            mest världsfrånvänt marknadsfundamentalistiska andan hos Centern
            och Liberalerna.
          </note>
          <note>
            Fru talman! Det ska också sägas att de blåbruna budgetförändringarna
            inte är så många, men på detta område går man i motsatt riktning
            mot det som skulle behövas. Man skär ned mer än 2 miljarder på
            arbetsmarknadspolitiska program och insatser. I stället lägger
            man en del av dessa pengar på att göra systemet med så kallade
            nystartsjobb mer lukrativt för arbetsgivare. Detta är en väldigt
            tveksam politik om syftet skulle vara att förbättra situationen
            på arbetsmarknaden för nyanlända. Däremot är risken betydande
            att en hel del av dessa pengar går till verksamheter som har satt
            utnyttjande av subventioner i system och som det är svårt att
            kontrollera. Detta fördjupar ett problem som redan är stort.
          </note>
          <note>
            Subventionerade anställningar är många gånger en bra och nödvändig
            åtgärd för att hjälpa personer som står långt ifrån arbetsmarknaden.
            Men det har också under lång tid funnits problem med oseriösa
            arbetsgivare som sätter i system att ta in arbetslösa från olika
            program i stället för att anställa personer som ordinarie arbetskraft.
            Ibland är det faktiskt fråga om ren arbetslivskriminalitet där
            detta omsätter stora pengar och samverkar med annan sorts brottslighet.
          </note>
          <note>
            Från Vänsterpartiets sida har vi drivit på för förbättringar
            på detta område under lång tid. Jag konstaterar att regeringen
            har tagit vissa steg på vägen för att komma åt oegentligheter,
            men det är mycket kvar som behöver göras. Vi har en lång rad förslag
            på detta område som behandlas i betänkande AU6. Det finns mängder
            av vittnesmål och varningssignaler runt detta, inte minst från
            fackligt håll där man möter denna verklighet. Våra förslag handlar
            om att kartlägga detta och att agera.
          </note>
          <note>
            Fru talman! Jag ska också mycket kortfattat säga något om en
            motion från Miljöpartiet angående arbetsintegrerande sociala företag.
            I motionen tar man upp behovet av en förordning med en definition
            av arbetsintegrerande sociala företag. Vid den första beredningen
            av detta ärende satt Miljöpartiet fortfarande i regeringen och
            lyfte inte själva fram motionen. Därefter har de plockat upp förslaget
            igen.
          </note>
          <note>
            Detta är något som vi i Vänsterpartiet har efterlyst länge som
            en av flera vägar till en rymligare arbetsmarknad, en arbetsmarknad
            mer anpassad till vilka som faktiskt lever i vårt samhälle, där
            fler kan jobba utifrån den egna fulla kapaciteten. Jag konstaterar
            att det är ett bra förslag. Och även om vi denna gång har andra
            förslag under denna punkt hoppas jag att vi kan bli fler som tar
            upp dessa frågor i framtiden.
          </note>
          <note>
            I övrigt hänvisar jag till vårt särskilda yttrande i betänkande
            AU2 angående vårt budgetförslag. När det gäller betänkande AU6
            står jag självklart bakom Vänsterpartiets samtliga reservationer
            men yrkar i dag bifall till reservation 10.
          </note>
          <note>
            Allra sist vill jag önska en god jul och ett gott nytt år i synnerhet
            till arbetsmarknadsutskottets kansli , som med hårt arbete och
            stor professio ­ nalitet har understött arbetet i utskottet.
          </note>
          <note>
            (Applåder)
          </note>
          <note>
            Anf. 49 ALIREZA AKHONDI (C) replik:
          </note>
          <note>
            Fru talman! Jag hade hoppats att det förra replikskiftet skulle
            föranleda vissa korrigeringar i Ali Esbatis anförande när jag
            ändå gjorde mitt yttersta för att förklara reformeringen av Arbetsförmedlingen.
            Men uppenbarligen behövs det mer tid för att förklara hur denna
            historiska transformation av svensk arbetsmarknad är tänkt att
            gå till.
          </note>
          <note>
            Sedan håller jag naturligtvis med Ali Esbati i fråga om berömmet
            till kansliet. Man har jobbat fantastiskt bra, och vi är väldigt
            tacksamma för det.
          </note>
          <note>
            När jag tittar på Vänsterpartiets och Ali Esbatis förslag till
            budget på utgiftsområdet finns det inte, förutom en allmän ökning
            av diverse bidrag och en ökad förvaltningsreform, några andra
            förslag på hur man ska få bukt med långtidsarbetslösheten och
            därmed också bryta utanförskapet.
          </note>
          <note>
            Nu när jag ändå har Ali Esbati på tråden, så att säga, undrar
            jag om han och Vänsterpartiet kan förklara hur de har tänkt att
            bryta grogrunden för kriminaliteten och utanförskapet. Vilka reformer
            vill ni lyfta fram som särskilt verksamma för att få bukt med
            dessa problem?
          </note>
          <note>
            Anf. 50 ALI ESBATI (V) replik:
          </note>
          <note>
            Fru talman! Först vill jag bara säga att jag gärna korrigerar
            mig när jag konfronteras med någon som har rätt, så att säga,
            men inte annars – som i detta fall.
          </note>
          <note>
            Det är helt riktigt att det inte är Vänsterpartiets tanke att
            alla djupgående samhällsproblem – kriminalitet, utanförskap och
            så vidare – ska lösas genom förvaltningsanslaget till Arbetsförmedlingen.
            Så fungerar inte samhället.
          </note>
          <note>
            Vi lägger fram de förslag som vi har när det gäller Arbetsförmedlingen
            utifrån de behov som just Arbetsförmedlingen har. Men vi har en
            rad andra förslag på andra utgiftsområden – det var jag inne på
            i mitt anförande – för att få fler människor i arbete. Vi behöver
            anställa många fler i de offentliga verksamheterna, där många
            behöver fler kollegor. Det handlar om sjukvården, äldreomsorgen
            och så vidare. Det ligger på ett annat utgiftsområde. Vi behöver
            investera mer i infrastruktur och en mängd andra saker som vi
            vet att samhället har behov av. Det genererar arbeten framför
            allt i privat sektor. Och vi behöver se till att de områden som
            är utsatta, eller snarare eftersatta, i vårt samhälle får det
            stöd som de behöver exempelvis i form av mer statlig närvaro,
            i form av förbättringar i människors privat ­ ekonomi och i form
            av fler arbeten att gå till.
          </note>
          <note>
            Det här är stora åtaganden, och det krävs en samlad budgetpolitik
            och en samlad offentlig politik för detta. Det är någonting som
            genomsyrar hela Vänsterpartiets motion. Det genomsyrar även det
            här utgiftsområdet, vilket vi har varit inne på, men man kan naturligtvis
            inte titta på ett eller två anslag på utgiftsområde 14 för att
            förstå Vänsterpartiets politik. Det är helt riktigt.
          </note>
          <note>
            Anf. 51 ALIREZA AKHONDI (C) replik:
          </note>
          <note>
            Fru talman! Tack för svaret, Ali Esbati! Tyvärr kan jag konstatera
            att fina ord inte alltid leder till konkreta resultat.
          </note>
          <note>
            Inte heller blir jag gladare av att konstatera att Vänsterpartiet
            som vanligt har tillgång till sedelpressar som alla andra partier
            de facto saknar. Ni avsätter ju betydligt högre belopp än alla
            andra på just det här utgiftsområdet, Ali Esbati. Det är klart
            att ni då också har mer resurser att strö omkring er till ökade
            förvaltningsanslag när myndighetens uppdrag de facto har blivit
            betydligt mindre och när resurser till rustande och matchande
            insatser tillförs även i Centerpartiets förslag.
          </note>
          <note>
            Anf. 52 ALI ESBATI (V) replik:
          </note>
          <note>
            Fru talman! Jag tror att det är viktigt att påminna om en grundläggande
            egenskap hos budgetar, nämligen att de består av utgifter och
            inkomster samlat. Det är så att säga så finansieringen fungerar:
            Man föreslår utgifter, och man föreslår förändringar även på inkomstsidan.
          </note>
          <note>
            Det är möjligt för Alireza Akhondi att efter det här replikskiftet
            kolla in Vänsterpartiets motion, där vi på ett mycket bra och
            tydligt sätt redogör för utgifterna och inkomsterna. Vi tycker
            till exempel att det är viktigare att använda pengar till de saker
            vi har pratat om i dag än att till att subven ­ tionera exempelvis
            poolrengöring och annat, men man kan ha olika ingångar när det
            gäller vad som är viktigt i ett samhälle.
          </note>
          <note>
            Jag håller dock med om att det inte är fina ord som räknas utan
            konkret handling, och det är de konkreta handlingarna – på en
            rad områden – som Vänsterpartiet föreslår i sin samlade budgetmotion.
          </note>
          <note>
            (Applåder)
          </note>
          <note>
            Anf. 53 MICHAEL ANEFUR (KD):
          </note>
          <note>
            Fru talman! Jag vill börja med att yrka bifall till förslaget
            i betänkande AU2 och på reservation 14 i betänkande AU6.
          </note>
          <note>
            Jag lever i den konstiga uppfattningen att vi bör ha respekt
            för varandra i kammaren. Jag måste säga att jag blir lite bedrövad
            när både Centerpartiet och Vänstern använder sig av epitetet ”blåbrunt”.
            Jag tycker att det är lite för lågt och att det inte passar sig
            i den här kammaren. Nu har jag sagt vad jag tycker om det.
          </note>
          <note>
            Jag vet att det kan kännas tjatigt och att det kanske kan upplevas
            som att ge sig på en som redan ligger, men det går inte att gå
            förbi att Socialdemokraterna i valrörelsen 2014 lovade att Sverige
            skulle ha EU:s lägsta arbetslöshet under innevarande mandatperiod.
            Jag utgår självklart från att Socialdemokraterna verkligen trodde
            på vad de lovade – allt annat hade ju varit att lura väljarna,
            och så ska och kan man inte göra – men utfallet blev milt sagt
            dystert. I stället för att ha EU:s lägsta arbetslöshet ligger
            vi nu fyra från slutet.
          </note>
          <note>
            Frågan är vad Socialdemokraterna kommer att våga lova inför valet
            2022. Om jag ska gissa tror jag inte att det kommer något löfte
            alls om arbetslöshetssiffror, och det kanske är lika bra.
          </note>
          <note>
            Varje gång någon tar upp detta kommer dock försvaret reptilsnabbt:
            Det är coronans fel. Det beror inte på regeringens politik, utan
            det är coronans fel. Det är lätt att förstå att man vill skylla
            ifrån sig när man inte kan eller vill ta ansvar för den politik
            man faktiskt har bedrivit, och coronan är alldeles utmärkt i det
            avseendet. Problemet är att ursäkten inte håller, för arbetslösheten
            var väldigt hög jämfört med andra länder i EU redan före corona.
            Dessutom ska vi inte glömma att alla länder i EU har drabbats
            av corona men att andra länder ändå har lyckats hålla arbetslösheten
            på en betydligt lägre nivå än Sverige.
          </note>
          <note>
            Svaret är alltså inte coronan utan en otillräcklig politik, och
            det är den förra regeringen och den nuvarande helt ansvariga för.
            För att vinna respekt bland väljarna borde man kunna vidgå att
            man till stora delar har misslyckats med arbetsmarknadspolitiken,
            men det kommer självklart aldrig att hända.
          </note>
          <note>
            Fru talman! Arbetsmarknad och arbetsmarknadsåtgärder har under
            lång tid ansetts vara Socialdemokraternas paradgren. Ibland har
            man till och med framställt sig som garanten för en bra arbetsmarknad.
            Frågan är om man kan säga att det ska gälla efter den här mandatperioden.
            Självklart finns det saker som fungerar, men arbetsmarknadspolitik
            måste rimligen utvecklas i takt med sin samtid. Åtgärder som fungerade
            för 20–30 år sedan kan i dagens samhälle vara direkt kontraproduktiva.
          </note>
          <note>
            Socialdemokraterna har under innevarande period lyckats prestera
            åtta – jag säger åtta – propositioner på arbetsmarknadsutskottets
            område. Ingen av dem handlar om långtidsarbetslöshet. Det är inte
            mycket att yvas över. Det visar på en icke-existerande handlingskraft
            när det gäller arbetsmarknadspolitiken, och detta inom ett för
            Sverige helt avgörande område som av tradition är en socialdemokratisk
            paradgren, fru talman. Det duger faktiskt inte.
          </note>
          <note>
            Arbetslösheten just nu är totalt 7,2 procent. Bland ungdomar
            är arbetslösheten 8,9 procent. Totalt antal inskrivna på Arbetsförmedlingen
            är 370 000 personer, och av dessa är 181 000 långtidsarbetslösa.
          </note>
          <note>
            Det är ju verkligen väl att den totala arbetslösheten nu verkar
            vända nedåt samtidigt som konjunkturen vänder uppåt, men antalet
            som varit arbetslösa längre än ett år, alltså långtidsarbetslösa,
            verkar inte minska utan snarare tvärtom. Vidtas inte åtgärder
            närmar vi oss 200 000 långtidsarbetslösa. Vi vet att ju längre
            tid man står utanför arbetsmarknaden, desto svårare är det att
            komma in igen. Är man dessutom 55-plus blir det ännu svårare.
          </note>
          <note>
            När snart 200 000 är långtidsarbetslösa borde varje regering
            göra allt för att vända trenden. Man borde göra allt för att långtidsarbetslösheten
            ska minska och allt för att den enskilde ska rustas för en återgång
            till arbetslivet. Men denna regering, liksom den tidigare, har
            få eller inga förslag på hur situationen ska förbättras. Det är
            anmärkningsvärt.
          </note>
          <note>
            Erfarenhet och forskning visar att arbetsmarknadsåtgärder som
            sker i riktiga arbeten ger bäst resultat. Därför vill vi utveckla
            nystartsjobben. Nystartsjobben har visat sig ge bäst resultat
            av de nu prövade arbetsmarknadspolitiska åtgärderna. Nystartsjobb
            ger arbetsgivaren nedsatt arbetsgivaravgift när man anställer
            en person som är långtidsarbetslös. Nystarts ­ jobb är riktiga
            jobb som arbetsgivarna efterfrågar, och med sänkt arbetsgivaravgift
            initialt får arbetsgivaren möjlighet att tidigarelägga anställning
            eller utveckla sin verksamhet med fler medarbetare.
          </note>
          <note>
            Att anställa innebär ett stort ansvarstagande, och som arbetsgivare
            vill man naturligtvis vara så säker som möjligt på att det blir
            en bra anställning för båda parter. Att minska den initiala kostnaden
            för att anställa unga, invandrare och långtidsarbetslösa har visat
            sig vara en effektiv väg att få fler i arbete.
          </note>
          <note>
            Därför, fru talman, är det ett mysterium varför regeringen beslutade
            sig för att minska antalet nystartsjobb. Varför dra ned på det
            som faktiskt fungerar? I stället införs, eller ökas resurserna
            till, extratjänster och introduk ­ tionsjobb som ger betydligt
            sämre utfall för den enskildes möjligheter att få ett reguljärt
            arbete. Självklart måste det finnas många arbetsmarknadsåtgärder,
            eftersom en metod inte kan passa alla, men att dra ned på den
            metod som har visat sig mest effektiv är faktiskt förvånansvärt.
          </note>
          <note>
            Fru talman! Jag kan inte låta bli att lyfta frågan om delade
            turer i äldreomsorgen. Detta är någonting som vi har brottats
            med länge ute i kommunerna. Det är någonting som regeringar har
            pratat om och sett problemet med utan att lyckas komma med något
            riktigt bra förslag.
          </note>
          <note>
            I den budget som nu läggs fram finns ett förslag om att motverka
            de delade turerna inom äldreomsorgen. Det är naturligtvis ett
            sätt att förbättra arbetsmiljön och ett sätt att förbättra villkoren
            för dem som jobbar.
          </note>
          <note>
            Delade turer försvårar sammanhängande ledighet och återhämtning
            och drar ned medarbetarnas livskvalitet. En delad tur innebär
            två arbetspass med ett uppehåll på över en timme emellan. Det
            är inte ovanligt med uppemot fyra timmars uppehåll mitt på dagen.
          </note>
          <note>
            I vår gemensamma budget med M och SD avsätter vi medel som kommunerna
            ska kunna söka för att införa den så kallade Söderhamnsmodel ­
            len, där ingen tvingas att arbeta delade turer men där den som
            frivilligt väljer att arbeta sådana pass får ekonomisk ersättning
            för tiden mellan de två turerna. För detta avsätts 300 miljoner
            för 2022 och 600 miljoner vardera för 2023 och 2024. Det här är
            ett historiskt steg för att verkligen förbättra för dem som sliter
            med delade turer i vår äldreomsorg.
          </note>
          <note>
            Jag är stolt över det reviderade förslag som nu ligger på riksdagens
            bord. Det är ett förslag som ger fler möjlighet till arbete i
            stället för bidrag. Det är ett förslag som fokuserar på att den
            enskilde ska bli anställbar. Det är ett förslag som stärker arbetsmiljöarbetet
            och inte minst ökar resurserna för att komma åt arbetslivskriminalitet.
          </note>
          <note>
            Anf. 54 ROGER HADDAD (L):
          </note>
          <note>
            Fru talman! Först och främst vill jag meddela att vi i Liberalerna
            avstår från att delta i beslutet om rambudgeten kring arbetsmarknadspolitiken
            eftersom vårt alternativ har fallit.
          </note>
          <note>
            När det gäller motionsbetänkandet följer vi upp vår reservation
            19 om funktionshinderspolitiken inom arbetsmarknadsfrågorna.
          </note>
          <note>
            Fru talman! Det måste ju löna sig att arbeta och att investera
            i sig själv. Tyvärr ser vi att Sverige avviker negativt inom OECD.
            Att personer har tagit på sig långa lån och investerat i tre,
            fyra eller fem år långa akademiska utbildningar återspeglas inte
            alltid i karriärmöjligheter och löneutveckling. Det handlar om
            hur vår ekonomiska politik är riggad.
          </note>
          <note>
            Sverige ska ju vara möjligheternas land. Detta börjar i skola
            och utbildning. Varför är det då viktigt, fru talman, att börja
            i skolan? Jo, det speglar direkt hur det sedan går för eleverna
            som lämnar grundskolan. Det är 15–16 procent som lämnar grundskolan
            utan godkända betyg och inte kommer in på gymnasiet. Så sent som
            på morgonen i dag sa Arbetsförmedlingen att den absolut viktigaste
            faktorn för att komma in och ha en chans att etablera sig på arbetsmarknaden
            är en fullständig och klar gymnasieexamen.
          </note>
          <note>
            Även om vi delvis ser en positiv utveckling i gymnasiet – till
            exempel är det fler som nu tar en yrkesexamen på de praktiska
            programmen jämfört med för tio år sedan – kvarstår det grundläggande
            strukturella problemet att 28–30 procent av dem som lämnar gymnasieskolan
            efter tre år inte har ett slutbetyg. De är utan gymnasieexamen.
            Risken att de kommer in i arbetslöshet eller kriminalitet är ju
            uppenbar.
          </note>
          <note>
            Oavsett om det handlar om pandemi, varsel, konkurser eller ekonomiska
            förändringar i samhället är arbetsmarknadspolitiken och Arbetsförmedlingen
            ett av statens absolut viktigaste skyddsnät. Det måste fungera.
            Det är därför flera av oss går in med kritiska ögon och tittar
            på denna verktygslåda, som får över 90 miljarder av skattebetalarnas
            pengar. Hur kan vi få leverans för de pengar som staten, regeringen
            och riksdagen avsätter?
          </note>
          <note>
            Det går knappt en vecka, fru talman, utan att Inspektionen för
            arbetslöshetsförsäkringen kommer med olika granskningsrapporter
            där man tittar på olika delar av Arbetsförmedlingen. När man tittar
            på aktivitetsrapporterna kommer hård kritik. När man tittar på
            handlingsplanerna kommer kritik. När man tittar på jämställdhetsuppdraget,
            som även andra har tittat på, riktar man kritik. När man tittar
            på etableringsuppdraget, som är en viktig del av Arbetsförmedlingen,
            riktar man kritik.
          </note>
          <note>
            Jag och Liberalerna menar att Socialdemokraterna har tappat kontrollen
            och styrningen av sin viktigaste myndighet, nämligen Arbetsförmed
            ­ lingen. När jag tittar på våra kollegor här förstår jag att
            det är svårt att ta in att man inte är självkritisk utifrån den
            förda politiken.
          </note>
          <note>
            Nu ser vi efter pandemin att det börjar balansera sig; vi börjar
            gå tillbaka till en normal arbetslöshetsnivå. Vi ligger dock fortfarande
            högre än 2019. Ungdomsarbetslösheten är högre, och det beror på
            decennier av strukturella brister i utbildningssystemet och på
            avsaknaden av riktiga praktiska utbildningar, yrkesutbildningar
            och lärlingsutbildningar i jämförelse med andra europeiska länder.
          </note>
          <note>
            Vi ser också att integrationspolitiken har misslyckats. Varför
            är detta relevant att ta upp här, fru talman? Jo, därför att av
            de långtidsarbetslösa, som är ungefär 181 000, är det 63 procent
            som är utrikes födda. Det är ett gigantiskt misslyckande för regeringens
            integrationspolitik. Av de långtidsarbetslösa har 63 procent varit
            inskrivna längre än tolv månader, och över hälften av dem har
            inte haft ett arbete de senaste två åren.
          </note>
          <note>
            Då räcker det inte att komma tillbaka år efter år med samma program
            och samma arbetsmarknadspolitiska åtgärder. Många av dessa personer
            riskerar att fastna permanent i utanförskap, i olika typer av
            bidragssystem och i olika typer av arbetslöshetsförsäkringar.
            Det måste alltid löna sig att komma ut i arbete, att studera vidare
            och att ta riktiga jobb för att komma vidare.
          </note>
          <note>
            Vi har strukturer – inhemsk extremism, radikalisering, patriarkala
            strukturer och hederskultur – som förhindrar många av de utrikes
            födda kvinnorna och som självklart också påverkar deras deltagande
            i sfi och i praktiska moment samt deras vilja och möjlighet att
            skriva in sig. Vi ser att de skriver in sig senare och har ett
            lägre deltagande. Som jag har varit inne på är det också så att
            stödet när det gäller utrikes födda kvinnor inte levereras.
          </note>
          <note>
            När det gäller funktionshinderspolitiken har vi nyligen drivit
            igenom ytterligare ett utskottsinitiativ om Samhall och behovet
            av att se över kodningen samt behovet av att se över hela funktionshinderspolitiken.
            Det är inte möjligt att fortsätta på den inslagna vägen. Funktionshindrade
            har högre arbetslöshet än övriga kategorier i samhället. Stödet
            måste bli bättre. Det är inte rimligt att man lämnar tillbaka
            över 1 miljard kronor från Arbetsförmedlingen till regeringen
            på grund av att Arbetsförmedlingen inte har lyckats stötta och
            erbjuda funktionshindrade personer bättre stöd i arbetslivet.
          </note>
          <note>
            Med detta, fru talman, vill jag önska god jul.
          </note>
          <note>
            Anf. 55 MARGARETA FRANSSON (MP):
          </note>
          <note>
            Fru talman! Jag står här i talarstolen i stället för Leila Ali-Elm
            i , som tyvärr är sjuk.
          </note>
          <note>
            Även jag ställer mig självklart bakom alla våra reservationer
            i AU6, men för att vinna tid yrkar jag bifall endast till reservation
            15 , som rör arbetsintegrerande sociala företag.
          </note>
          <note>
            Fru talman! Arbetslösheten hade börjat vända uppåt redan före
            pandemin på grund av konjunkturläget. Med pandemin och de restriktioner
            som den förde med sig började arbetslösheten rusa i höjden. De
            som drabbades allra hårdast var människor med en svag förankring
            på arbetsmarknaden.
          </note>
          <note>
            De senaste månaderna har vi sett en återhämtning på arbetsmarknaden.
            Nya jobb växer fram, och många människor kommer tillbaka i arbete
            efter pandemin. Samtidigt är det alldeles för många som riskerar
            att fastna i långtidsarbetslöshet.
          </note>
          <note>
            Regeringen har infört en rad olika åtgärder för att mildra konsekvenserna
            för enskilda människors ekonomi men också för att hjälpa företag
            att överleva under pandemin. Det är i sig viktiga åtgärder, och
            väldigt stora summor har avsatts. Bland de stöd som givits finns
            korttidspermitteringar och omställningsstöd till företag. Men
            vi har också gjort det enklare att kvalificera sig till arbetslöshetsförsäkringen
            och höjt både taket och grundbeloppet. Allt fler omfattas av arbetslöshetsförsäkringen.
            Ett förbättrat grundskydd är viktigt.
          </note>
          <note>
            Miljöpartiet vill att dessa förändringar permanentas. Det ligger
            helt i linje med vad vi länge har drivit: att fler ska omfattas
            av trygghetssystemen.
          </note>
          <note>
            Fru talman! Långtidsarbetslösheten var alltför hög redan före
            pandemin, och risken är, som sagt, stor att den biter sig fast
            på ännu högre nivåer efter den. Det är angeläget att vi utnyttjar
            de verktyg som vi vet fungerar för att förhindra en sådan utveckling.
          </note>
          <note>
            Arbetsintegrerande sociala företag kan spela en viktig roll i
            det arbetet, eftersom de skapar arbetstillfällen för grupper som
            annars har svårt att få tillträde till arbetsmarknaden. Det kan
            till exempel handla om personer som tidigare haft problem med
            missbruk eller kriminalitet, som varit långtidssjukskrivna på
            grund av psykisk ohälsa eller som har behov av extra språkstöd.
            Med andra ord är det de grupper i samhället som även i en högkonjunktur
            kan behöva extra stöd för att komma in på den reguljära arbetsmarknaden
            och med åter andra ord de grupper som riskerar att drabbas hårdast
            av pandemins effekter på arbetsmarknaden.
          </note>
          <note>
            Miljöpartiet har länge drivit en arbetsmarknadspolitik som sätter
            individens behov av stöd i centrum. Det måste finnas flera vägar
            till jobb för dem som står långt från arbetsmarknaden. Individers
            behov är olika, och det är nödvändigt att de arbetsmarknadspolitiska
            insatserna reflekterar detta.
          </note>
          <note>
            Arbetsintegrerande sociala företag har alltså som sitt övergripande
            syf ­ te att skapa arbetstillfällen för människor som av någon
            anledning står långt från arbetsmarknaden. Företagen erbjuder
            även arbetsträning och rehabilitering för att de som deltar i
            verksamheten ska kunna gå vidare till en anställning hos andra
            arbetsgivare. De arbetsintegrerande sociala företagen drivs ofta
            som arbetskooperativ och återinvesterar i huvudsak sina vinster
            i den egna verksamheten.
          </note>
          <note>
            Samhällsvinsterna med detta är uppenbara och väl dokumenterade.
            Bland annat har Tillväxtverket konstaterat att arbetsintegrerande
            sociala företag är särskilt bra för målgruppen nyanlända och långtidsarbetslösa
            utrikes födda personer. Efter att ha följt ett antal projekt har
            myndigheten sett att individen utvecklar både språket och andra
            förmågor som behövs på arbetsmarknaden. Verksamheterna stimulerar
            dessutom deltagarna till ledarskap och entreprenörskap, vilket
            i sin tur bidrar till att skapa nya jobb.
          </note>
          <note>
            Arbetsintegrerande sociala företag kan alltså spela en väldigt
            viktig roll i samhället och i arbetet för folkhälsa och mot utanförskap,
            segregation och arbetslöshet. Men deras position i Sverige är
            tyvärr ganska otydlig och behöver stärkas. Till skillnad från
            våra grannländer och många andra EU-länder har Sverige nämligen
            inte någon tydlig definition av vad som faktiskt är ett arbetsintegrerande
            socialt företag. Den definition som ibland används är från den
            dåvarande regeringens handlingsplan från 2010. Varken Tillväxtverket
            eller andra centrala aktörer inom området för socialt företagande
            tycker att den är tillräcklig utan vill se en tydligare definition.
          </note>
          <note>
            Miljöpartiet anser att samhället måste bli bättre på att stödja
            och utveckla arbetsintegrerande sociala företag. Som ett led i
            det ser vi ett stort behov av en tydlig och allmänt accepterad
            definition av vad arbetsintegrerande sociala företag är.
          </note>
          <note>
            En definition skulle skapa en större tydlighet för såväl de individer
            som kommer i kontakt med verksamheterna som för Arbetsförmedlingen,
            kommuner, myndigheter och andra aktörer som samarbetar, eller
            skulle vilja samarbeta, med arbetsintegrerande sociala företag.
            Genom en tydlig definition underlättas också för myndigheter och
            kommuner att skapa partnerskap med, rikta offentliga upphandlingar
            till och köpa tjänster från arbetsintegrerande sociala företag.
          </note>
          <note>
            I första hand skulle vi vilja se en sådan definition formulerad
            i en egen förordning – en förordning som dessutom legitimerar
            och lyfter upp ar ­ betsintegrerande sociala företag som viktiga
            aktörer för Sveriges utveck ­ ling.
          </note>
          <note>
            Miljöpartiet anser att det är väldigt angeläget att även andra
            hinder som står i vägen för de arbetsintegrerande sociala företagen
            kan undanröjas, så att dessa företag kan vara en möjlig ingång
            till arbetsmarknaden för fler människor än i dag. Vi vill även
            se att Arbetsförmedlingen anvisar personer till dessa företag
            i större utsträckning. Det sker i dagsläget alldeles för sällan
            med tanke på det behov som finns och den potential som verksamheten
            har. Inte minst är det av stor vikt att den reformerade arbetsmark
            ­ nadspolitiken skapar goda förutsättningar för de arbetsintegrerande
            sociala företagen att vara en del av den aktiva arbetsmarknadspolitiken.
          </note>
          <note>
            Därför föreslår vi att regeringen upprättar en ny handlingsplan
            för att främja arbetsintegrerande sociala företag som kan ersätta
            och utveckla den tidigare handlingsplanen från 2010.
          </note>
          <note>
            Till sist undrar jag om jag hörde rätt, nämligen att kristdemokraten
            Michael Anefur i talarstolen sa att KD vill införa Söderhamnsmodellen.
            Kanhända hörde jag fel.
          </note>
          <note>
            Anf. 56 JOHAN ANDERSSON (S):
          </note>
          <note>
            Fru talman! Jag tänkte ägna mig åt framför allt betänkande AU6,
            men i och med att det är en gemensam debatt om AU2, om utgiftsområdet,
            och AU6, om arbetsmarknadspolitik och arbetslöshetsförsäkringen,
            kommer jag att tala om både och.
          </note>
          <note>
            När det gäller AU2, utgiftsområdet, vill jag börja med att säga
            att efter ­ som vårt förslag till budgetramar har fallit hänvisar
            jag till det gemensam ­ ma yttrande t från S och MP. När det gäller
            AU6 vill jag yrka bifall till förslaget och avslag på reservationerna.
          </note>
          <note>
            Jag är stolt men inte nöjd med det arbetsmiljöarbete som regeringen
            driver utifrån de socialdemokratiska värderingarna. Vi vill mer
            när det gäller den delen.
          </note>
          <note>
            Vi har under våra sju års regeringsinnehav drivit utvecklingen
            framåt för att skapa ett bättre och mer kärnfullt arbetsmiljöarbete
            runt om på våra arbetsplatser i landet.
          </note>
          <note>
            Men vi vill som sagt göra mer.
          </note>
          <note>
            Vi vill förbättra den fysiska och psykosociala arbetsmiljön genom
            ett stärkt arbetsmiljöarbete och satsningar på förebyggande arbete,
            tillsyns ­ arbete och arbetslivsforskning.
          </note>
          <note>
            Vi vill stärka skyddsombuden. De behöver få bättre möjligheter
            att genomföra sitt livsviktiga uppdrag.
          </note>
          <note>
            Vi vill skapa trygghet i omställningen. Fler ska kunna få utbildning
            på betald arbetstid, och alla anställda ska få omställningsstöd
            för att kunna ställa om till ett nytt jobb eller vid behov kunna
            utbilda sig till ett nytt yrke.
          </note>
          <note>
            Vi vill minska antalet osäkra anställningar genom att ta bort
            allmän visstidsanställning och reglera hyvling, inhyrning och
            rätten till heltid.
          </note>
          <note>
            Vi vill bekämpa arbetslivskriminaliteten. Det ska aldrig löna
            sig att begå brott, smita från skatten eller skaffa sig konkurrensfördelar
            genom att försumma de anställdas rätt till en trygg arbetsmiljö.
            Myndigheterna bör få ökade resurser och fler verktyg för att komma
            åt de kriminella aktörerna.
          </note>
          <note>
            Vi vill se över arbetsmiljöreglerna utifrån ett jämställdhetsperspektiv
            i syfte att förbättra arbetsmiljön i de framför allt kvinnodominerade
            yrken a . Vi vill öka tillgången till företagshälsovård och säkerställa
            en jämställd och närvarande företagshälsovård för både kvinnor
            och män.
          </note>
          <note>
            Vi vill se över arbetsmiljöansvaret inom gigekonomin. Arbetsgivare
            ska inte kunna smita undan arbetsmiljöansvaret genom att gömma
            sig bakom en app.
          </note>
          <note>
            Vi vill utveckla undervisningen i arbetsmiljökunskap och förståelsen
            för den svenska arbetsmarknadsmodellen hos unga.
          </note>
          <note>
            Vad har vi då gjort under våra sju års regeringsinnehav?
          </note>
          <note>
            Vi har förstärkt arbetsmiljöpolitiken med mer än 100 miljoner
            kronor. Bland annat har Arbetsmiljöverket kunnat anställa fler
            inspektörer och ökat närvaron på arbetsplatserna. Arbetsmiljöverket
            har under de senaste åren anställt drygt 150 nya arbetsmiljöinspektörer,
            och antalet inspektioner har ökat kraftigt. Under 2019 gjordes
            det drygt 10 000 fler inspektioner än 2016.
          </note>
          <note>
            Vi har byggt upp Myndigheten för arbetsmiljökunskap, Mynak, i
            Gäv ­ le för att skapa förutsättningar för ett friskt och hållbart
            arbetsliv och driva på forskningen för detta.
          </note>
          <note>
            Arbetsmiljöverket har på uppdrag av regeringen tagit fram föreskrifter
            för den organisatoriska och sociala arbetsmiljön. De nya föreskrifterna
            tydliggör arbetsgivarens ansvar för att förebygga ohälsosam arbetsbelastning,
            stress, mobbning och fysisk ohälsa. Föreskrifterna började gälla
            den 31 mars 2016.
          </note>
          <note>
            Lex Laval har rivits upp, och nya utstationeringsregler finns
            sedan den 30 juni 2020.
          </note>
          <note>
            Det pågår en översyn av arbetskraftsinvandring, och jag har stora
            förhoppningar på en bättre reglering. Vi får se när det kommer.
          </note>
          <note>
            Regeringen har tagit krafttag mot arbetslivskriminaliteten. En
            ny myndighetsgemensam insats har inletts där polis, skatteverk
            och arbetsmiljöverk arbetar ihop. Över 5 300 oannonserade kontroller
            har genomförts de senaste tre åren.
          </note>
          <note>
            Jag och några kollegor hade förmånen att vara med på just en
            sådan kontroll i Malmö för ett par veckor sedan. Det var oerhört
            intressant. Jag uppmanar kollegorna i utskottet att ta tillfället
            i akt och följa med på en av dessa oannonserade och samordnade
            kontroller där flera myndigheter deltar. Det ger verkligen en
            bild av hur dagens arbetsmarknad i Sverige ser ut i denna del.
          </note>
          <note>
            Också viktigt är att vi har höjt företagsboten kraftigt, från
            10 miljoner kronor till 500 miljoner kronor. Det ska svida om
            man inte gör på rätt sätt eller medvetet åsidosätter regler och
            lagstiftning.
          </note>
          <note>
            Ett entreprenörsansvar har införts för såväl utstationerade arbetstagare
            som arbetstagare som är anställda inom Sverige inom bygg- och
            anläggningsbranschen. En arbetstagare som inte får lön för det
            arbete han eller hon har utfört i bygg- och anläggningsentreprenaden
            ska kunna få betalt i enlighet med lönefordran från annan entreprenör
            i entreprenadkedjan. Byggbranschen uppger att man börjar se en
            förändring, men vi behöver göra mer.
          </note>
          <note>
            Vi har tagit strid för de regionala skyddsombuden. Regeringen
            gick fram med ett skarpt lagförslag om att öka tillträdesrätten
            för regionala skyddsombud. Förslaget röstades ned av högermajoriteten
            i riksdagen, men vi fortsätter att ta strid för skyddsombudens
            möjlighet att göra ett livs ­ viktigt jobb.
          </note>
          <note>
            En statlig utredning har tillsatts som har i uppdrag att lämna
            förslag på hur de regionala skyddsombuden ska ges bättre förutsättningar
            att kunna utföra sitt arbete. Utredningen ska presenteras senast
            den 15 augusti 2022. Jag hoppas att den leder till en utökad möjlighet
            för våra regionala skyddsombud, framför allt att få tillträdesrätt.
          </note>
          <note>
            Flera åtgärder för ordning och reda inom åkerinäringen har vidtagits.
            Högre sanktionsavgifter och möjlighet till fastlåsning av hjul,
            så kallad klampning, har införts. Trafikpolisen har fått mer resurser,
            och beställaransvaret har ökats så att samtliga beställare i en
            avtalskedja kan hållas ansvariga.
          </note>
          <note>
            Runt 400 poliser och bilinspektörer har vidareutbildats för att
            förbättra kontrollerna av tunga fordon på väg, särskilt cabotagetransporter,
            och flygande inspektioner.
          </note>
          <note>
            Men det finns som sagt mer att göra, och vi bedriver ett aldrig
            sinande arbete för att förbättra arbetsmiljön och för att arbetsgivarna
            ska ta sitt ansvar här.
          </note>
          <note>
            Jag ser med tillförsikt fram mot 2022 och kommande år eftersom
            det finns en bred politisk ansats hos kammarens partier för att
            driva och utveckla detta arbete – även om vägen framåt är krokig.
          </note>
          <note>
            Fru talman! Jag hänvisar till mitt tidigare yrkande.
          </note>
          <note>
            (Applåder)
          </note>
          <note>
            Anf. 57 MAGNUS PERSSON (SD) replik:
          </note>
          <note>
            Fru talman! Jag tackar Johan Andersson för ett väldigt bra anförande.
            Efter 26 år som byggnadsarbetare och ett antal år som skyddsombud
            håller jag med Johan Andersson om mycket av det han beskriver.
          </note>
          <note>
            Jag är glad över att Socialdemokraterna och Sverigedemokraterna
            har kunnat ta beslut tillsammans. Utan Sverigedemokraterna hade
            det inte blivit någon förändring i lex Laval och utstationeringslagen.
            Jag ser att vi har gemensamma synpunkter även när det gäller arbetskraftsinvandring
            och dylikt, så jag hoppas att vi kan göra gemensam sak i fler
            frågor.
          </note>
          <note>
            Det saknas mellan 20 000 och 30 000 lokala skyddsombud i Sverige.
            Vad är Socialdemokraternas förslag för att vi ska kunna engagera
            fler att bli skyddsombud? I dag ställs stora delar av arbetskraften
            utanför eftersom facket har vetorätt och nekar personer med intresse
            och engagemang att bli skyddsombud.
          </note>
          <note>
            Anf. 58 JOHAN ANDERSSON (S) replik:
          </note>
          <note>
            Fru talman! Tack, Magnus Persson, för frågan!
          </note>
          <note>
            Jag tror att det väldigt mycket handlar om att stärka det lokala
            fackliga arbetet. Det gäller att se till att det finns ett fackligt
            inflytande ute på arbetsplatserna och en möjlighet när det gäller
            arbetet. Det handlar framför allt om värdet och vikten av det.
          </note>
          <note>
            Jag har själv en lång facklig bakgrund inom Kommunalarbetareförbundet.
            Jag har jobbat väldigt mycket med skyddsarbete ute och med möjligheten
            att engagera medlemmar till att ta fackliga uppdrag. Det är inte
            så enkelt i dag som det kanske var i början av 90-talet eller
            i mitten av 80 ‑ talet när jag började jobba fackligt, utan det
            är mycket annat som pockar på.
          </note>
          <note>
            Det gäller också att ge värderingar och möjligheter till det.
            Det gäller inte minst att tala om möjligheten att påverka sin
            dagliga arbetssituation. Det har blivit mycket tuffare i dag än
            vad det var när jag var verksam inom det fackliga arbetet.
          </note>
          <note>
            Jag tror det handlar väldigt mycket om att driva på och visa
            på de förbättringar som genomförs i arbetsmiljön ute. Jag kan
            offentlig sektor väldigt väl. Där ser jag att det har hänt mycket.
            Men jag ser också en hel del bakslag som har kommit, och det finns
            framför allt ett arbete att göra.
          </note>
          <note>
            Svaret på frågan är att de fackliga organisationerna och naturligtvis
            arbetsgivaren har ett väldigt stort ansvar för att kunna rekrytera
            skydds ­ ombud ute.
          </note>
          <note>
            Anf. 59 MAGNUS PERSSON (SD) replik:
          </note>
          <note>
            Fru talman! Jag håller med dig till stora delar. Jag har själv
            även varit facklig förtroendeman. Men jag fick tyvärr inte vara
            det längre inför valet 2010, för jag hade fel partisympatier.
          </note>
          <note>
            Jag anser att man bör avpolitisera fackföreningsarbetet och titta
            på den danska modellen så att fler kan få chansen att bli skyddsombud.
            I dag är det så att facket är väldigt politiserat. Facket har
            i dag vetorätt. Och det är ett problem. Jag tycker inte att man
            ska blanda in politiska åsikter i arbetsmiljöarbetet, utan det
            ska gälla alla löntagare.
          </note>
          <note>
            Jag har en fråga till som jag gärna skulle vilja ställa till
            Johan Andersson här. Det gäller arbetsmiljöarbetet, där vi är
            överens i många frågor. Jag är lite konfunderad över varför Socialdemokraterna
            hela tiden år ut och år in säger nej till utökade preskriptionstider
            för arbetsmiljöbrott.
          </note>
          <note>
            Det är även något som ni har gått till val på. Det finns ett
            LO-beslut på det där ni har lovat att driva det i Sveriges riksdag.
            Frågan har nu legat på bordet i tre år, tror jag. Ändå röstar
            ni konsekvent nej till det. Jag skulle gärna vilja veta varför
            ni gör det.
          </note>
          <note>
            Anf. 60 JOHAN ANDERSSON (S) replik:
          </note>
          <note>
            Fru talman! I mitt anförande gjorde jag en exposé av vad det
            är som har hänt inom arbetsmiljöområdet under de sju år som vi
            har haft regeringsinnehavet. Det har verkligen skett en utveckling
            när det gäller Arbetsmiljöverket, Myndigheten för arbetsmiljökunskap,
            företagsboten och många andra delar.
          </note>
          <note>
            Det som är intressant utifrån den frågeställning som Magnus Persson
            har är presumtionsdelen. Den frågan har vi kvar att hantera. Jag
            hoppas att vi efter de månader vi nu har fram till valet får en
            socialdemokratiskt ledd regering där vi kan ta nästa steg när
            det gäller arbetsmiljöarbetet.
          </note>
          <note>
            Anf. 61 SAILA QUICKLUND (M):
          </note>
          <note>
            Fru talman! I en debatt gällande arbetsmarknad och arbetsliv
            känns det ytterst relevant att lyfta fram en sådan viktig sak
            som arbetsmiljöfrågorna.
          </note>
          <note>
            Arbetsmiljöfrågorna är ständigt aktuella. Det är också något
            som oroar människor. Därför kan och ska ämnet också behandlas
            frekvent tills vi får en bättre och tryggare arbetsmiljö för landets
            arbetstagare.
          </note>
          <note>
            En god arbetsmiljö har en stor betydelse för såväl tillväxt och
            sysselsättning som för god, jämlik och jämställd hälsa.
          </note>
          <note>
            Utvecklingen av dödsolyckor går fortsatt i helt motsatt riktning
            mot regeringens så kallade nollvision. Den ingick även i regeringens
            förra arbetsmiljöstrategi för 2016–2020 och ingår nu med samma
            mål i den nya strategin för 2021–2025.
          </note>
          <note>
            Vi hade bara för något år sedan ett häpnadsväckande antal döds
            ­ olyckor. Det var 58 på ett år. Snittet ligger fortsatt på en
            dödsolycka per vecka. Det är självklart både fruktansvärt och
            helt oacceptabelt.
          </note>
          <note>
            Pandemin har föranlett minskningar av antalet avlidna, men det
            kan härledas till att färre har varit i arbete. Statistiken blir
            därför heller inte relevant.
          </note>
          <note>
            Det ökade antalet dödsolyckor har till viss del uppmärksammats,
            och det är bra. Men den negativa utvecklingen fortsätter. Nu krävs
            nya konkreta åtgärder som verkligen förbättrar situationen. De
            nuvarande är uppenbarligen inte tillräckliga. Utvecklingen går
            som sagt i helt fel riktning.
          </note>
          <note>
            Faktorer som är väl kända är bland annat att myndigheter inte
            samverkar. Polisen och åklagare – ja, rättsväsendet i stort –
            har haft för lite resurser till utredningar av just arbetsmiljöbrott.
            I KD-SD-M-budgeten lägger vi mycket mer pengar på just rättsväsendet.
            Det möjliggör nu förbättringsåtgärder inom området.
          </note>
          <note>
            Preskriptionstiderna för arbetsmiljöbrott av normalgrad och allvarliga
            arbetsmiljöbrott är för korta. Arbetsmiljöbrotten hinner inte
            ens utredas förrän preskriptionstiden har gått ut. Vi moderater
            har drivit att preskrip ­ tionstiden ska fördubblas för både arbetsmiljöbrott
            av normalgraden och allvarliga arbetsmiljöbrott.
          </note>
          <note>
            Arbetsmiljöverket behöver mer resurser för att kunna öka antalet
            inspektioner. I M-KD-SD-budgeten finns också en möjlighet till
            det. Vi lägger hela 50 miljoner mer än regeringen på att få till
            mer tillsyn, ökat antal inspektioner och insatser mot arbetsmiljökriminalitet.
            Allt det kan nu möjliggöras via denna budget. Det är åtgärder
            som är direkt nödvändiga.
          </note>
          <note>
            I vår budget vill vi ha en särskild tillsyn över den psykosociala
            arbetsmiljön inom yrkesgrupper med hög sjukfrånvaro. Lägg därtill
            årliga uppföljningar av det systematiska arbetsmiljöarbetet gällande
            både psykosocial och fysisk arbetsmiljö. Arbetsmiljöverket ska
            också stärka tillsynen över och kunna ge sanktioner för arbetsgivare
            inom yrkesgrupper med särskilt hög sjukfrånvaro.
          </note>
          <note>
            Det faller absolut ett stort ansvar på arbetsgivare, arbetstagare,
            fackliga organisationer och inte minst regeringen för att arbetsmiljöförhållandena
            ska vara godtagbara och bra. Nuvarande insatser räcker uppenbarligen
            inte, och då måste nya strategier presenteras. Människors liv
            och hälsa står på spel.
          </note>
          <note>
            Fru talman! Söner, döttrar, föräldrar – ja, alla – ska med trygghet
            kunna gå till jobbet och komma hem igen. I dag är det inte så,
            och det är helt oacceptabelt. Arbetstagare ska kunna bibehålla
            sin fysiska och psykiska hälsa på sin arbetsplats.
          </note>
          <note>
            Särskilt oroväckande är också att anmälningarna av arbetssjukdomar
            bland kvinnor till följd av organisatoriska och sociala problem
            har ökat sju år i rad. Det är alltså inte kopplat till pandemin.
            Vi har via Moderaternas kommittémotioner haft förslag på förbättringar
            inom detta område under många år.
          </note>
          <note>
            Det höga antalet arbetssjukdomar har inte fått den uppmärksamhet
            det förtjänar, och det är anmärkningsvärt. Självklart får arbetsmiljörelaterade
            sjukdomar omfattande negativa konsekvenser och lidande för den
            enskilde, men det är också ett samhällsekonomiskt haveri.
          </note>
          <note>
            Det är viktigt att fortsätta att förbättra arbetsmiljön för att
            förbygga ohälsa och olycksfall och motverka att människor utestängs
            från arbetslivet. Det gäller inte minst för att möjliggöra ett
            längre arbetsliv.
          </note>
          <note>
            Inom kvinnokodade sektorer är förutsättningarna för arbetet och
            arbetsmiljön sämre. Det medför högre risker för ohälsa och också
            en större risk att den anställde lämnar anställningen till följd
            av ohälsa eller missnöje med förutsättningarna på arbetsplatsen.
          </note>
          <note>
            Med tanke på den stora kompetensbrist som råder inom flera välfärds
            ­ yrken i offentlig sektor behöver villkoren för anställda förbättras
            – annars kommer man inte att kunna attrahera personal. Betänk
            att vård- och om ­ sorgssektorn behöver 200 000 nya anställda
            till 2026.
          </note>
          <note>
            Fru talman! Redan före pandemin hade var tredje kvinna varit
            sjuk på grund av jobbet de senaste tolv månaderna. Notera: var
            tredje kvinna.
          </note>
          <note>
            Två tredjedelar av alla personer med arbetsrelaterade besvär
            lider av fysisk smärta och värk. Också problem med nacke, axlar
            och armar är vanliga. Självklart påverkar detta även sömn och
            stressnivå.
          </note>
          <note>
            Jag vill också i detta sammanhang lyfta fram nya tillbud i spåren
            av pandemin. Polisen har fått tusentals anmälningar om tillbud
            och arbetsskador kopplade till smittspridningen. Hot mot poliser
            vid ingripande sker, och det är ett högst allvarligt arbetsmiljöproblem.
          </note>
          <note>
            Många anställda i olika branscher har enorma och oacceptabla
            arbetsmiljöproblem. Fokus har placerats på områdena jord, skog,
            transport, bygg och nu senast, tack och lov, välfärdssektorn.
            Låt oss ändå inte glömma andra branscher med minst lika stora
            problem på detta område. Polisen är en av dem.
          </note>
          <note>
            Fru talman! Den budget som M, KD och SD har presenterat har vunnit
            i riksdagen. Den möjliggör nu stora efterfrågade satsningar på
            arbetsmiljöområdet. Ökade resurser till Arbetsmiljöverket innebär
            mer tillsyn, inspektion och utbildning. Lägg därtill förebyggande
            insatser mot arbetslivskriminalitet.
          </note>
          <note>
            Vi har en sammanhållen kedja av medel för att förbättra situationen
            inom arbetsmiljöområdet. Poliser, åklagare och rättsväsen i stort
            får via vår budget också möjlighet att agera på ett betydligt
            bättre sätt. De visar också tacksamhet över resurstilldelningen.
          </note>
          <note>
            Regeringen ska nu leverera utifrån våra intentioner, och vi kommer
            att följa detta arbete mycket noggrant, för den enskildes skull
            men också för tillväxtens, sysselsättningens, hälsans, jämlikhetens
            och jämställdhetens skull. Allt annat är oacceptabelt, och regeringen
            bär nu ett stort ansvar.
          </note>
          <note>
            Anf. 62 JOHAN ANDERSSON (S) replik:
          </note>
          <note>
            Fru talman! Tack, Saila Quicklund, för anförandet! Jag har två
            frågor. När man läser budgetbetänkandet från Sverigedemokraterna,
            Kristdemokraterna och Moderaterna ser man att ni naturligtvis
            gör satsningar på arbetsmiljön, och det är väl positivt. Det sätt
            på vilket detta finansieras, genom att man skär kraftigt i andra
            insatser inom arbetsmarknadspolitiken, är naturligtvis mindre
            bra. Detta har även Anna Johansson förtjänstfullt redogjort för.
          </note>
          <note>
            Jag har en fråga som gäller Moderaternas budgetmotion. Man lägger
            ned Myndigheten för arbetsmiljökunskap , vilket man sedermera
            inte fick gehör för i den med KD och SD framförhandlade budgeten.
            I stället ges till och med ett högre anslag. Hur resonerar man
            från Moderaternas sida när det gäller förslaget att lägga ned
            den myndighet som man sedan, en månad senare, ser som så värdefull
            att man till och med skjuter till ytterligare medel? Jag hänger
            inte riktigt med i logiken när det gäller hur den moderata riksdagsgruppen
            har resonerat.
          </note>
          <note>
            Anf. 63 SAILA QUICKLUND (M) replik:
          </note>
          <note>
            Fru talman! Jag tackar Johan Andersson för att han möter mig
            i debatten. Jag vet att Johan Andersson har ett genuint intresse
            för dessa frågor. Vi sitter också båda i Arbetsmiljöverkets insynsråd
            och har därför extra kunskap.
          </note>
          <note>
            Det krävs också mod av en socialdemokrat att i en debatt begära
            replik på en moderat i dessa frågor. I M-KD-SD-budgeten läggs
            alltså 50 miljoner mer på just Arbetsmiljöverket, vilket leder
            till fler inspektioner, bättre tillsyn och åtgärder mot arbetslivskriminalitet.
            Johan Andersson borde jubla över denna budget. Det är många andra
            som verkar inom detta område som gör det.
          </note>
          <note>
            Frustrationen borde vara stor för Socialdemokraterna. Nollvisionen
            för antalet dödsolyckor har misslyckats. Preskriptionstiderna
            är för långa; vi hinner inte utreda arbetsmiljöbrott. Arbetssjukdomarna
            ökar, särskilt inom den kvinnodominerade sektorn. Arbetsolyckorna
            har ökat dramatiskt. Polisen har för lite resurser och hinner
            inte utreda. Arbetskriminaliteten växer med Socialdemokraternas
            politik.
          </note>
          <note>
            Svenskt Näringsliv, med 60 000 företag knutna till sig, hävdar
            att man saknar stöd och handledning för att kunna arbeta optimalt
            med arbetsmiljö ­ frågorna. Vi har myndigheter som inte samverkar
            med mera. Vi kan fort ­ sätta i nästa replikskifte.
          </note>
          <note>
            Så till frågan om Mynak. Johan Andersson är klart medveten om
            missförhållandena vid expertmyndigheten på arbetsmiljöområdet.
            Vi har haft konsulter för att handleda expertmyndigheten gällande
            just arbetsmiljö. Det har förekommit kränkningar och så vidare.
            Konsulter och arbetstagare har slutat. Det handlar också om en
            effektivisering; Arbetsmiljöverket ska ta över dessa arbetsuppgifter.
          </note>
          <note>
            Anf. 64 JOHAN ANDERSSON (S) replik:
          </note>
          <note>
            Fru talman! Jag trodde att ledamoten aldrig skulle komma till
            ett svar om Mynak när det var så mycket annat som redovisades.
            Men på slutet kom det.
          </note>
          <note>
            Jag har förmånen att sitta i Mynaks insynsråd, tillsammans med
            en representant från den moderata riksdagsgruppen. Där har vi
            fått väldigt bra redogörelser för det arbetsmiljöarbete man har
            internt på myndigheten. Jag känner mig för egen del fullt till
            freds med att man har rätat ut en hel del av de frågetecken som
            funnits mot bakgrund av en DN-artikel för något år sedan. Jag
            hoppas att det inte är den som ligger bakom att Moderaterna vill
            lägga ned Myndigheten f ö r arbetsmilj ö kunskap , för då är man
            väldigt illa ute. I så fall finns det fler myndigheter och organisationer
            som kanske behöver läggas ned.
          </note>
          <note>
            Jag tror inte att det är så enkelt. Moderaterna var väldigt drivande
            när Arbetslivsinstitutet lades ned – en myndighet som jag känner
            väldigt väl till, inte som riksdagsledamot utan som facklig företrädare.
            Vi hade stor nytta av den verksamhet som bedrevs i Norrköping.
            Man gjorde ett väldigt stort arbete när det gäller framför allt
            forskningen om arbetslivet i stort och inte bara arbetsmiljöarbetet,
            något som var väldigt eftersatt.
          </note>
          <note>
            Sedan dess har det hänt saker i Sverige. Flera högskolor jobbar
            med dessa frågor i dag. Men det finns ingen sammanhållande myndighet
            för detta, vilket Mynak är. Jag och vi socialdemokrater har stora
            förhoppning ­ ar om att man kommer att komma fram till ett väldigt
            bra resultat. Det pågår väldigt mycket intressant forskning i
            pandemins fotspår.
          </note>
          <note>
            Jag tycker återigen, Saila Quicklund, att du blir svaret skyldig
            när det gäller nedläggningen av Myndigheten f ö r arbetsmilj ö
            kunskap .
          </note>
          <note>
            Anf. 65 SAILA QUICKLUND (M) replik:
          </note>
          <note>
            Fru talman! För att fördjupa resonemanget om Mynak lite grann
            är Johan Andersson som sagt klart medveten om de missförhållanden
            på arbetsmiljöområdet som inledningsvis rådde inom myndigheten.
            Personal slutade, och det förekom direkta kränkningar. Vi hade
            konsulter inne som skulle handleda expertmyndighetens personal
            i arbetsmiljöfrågor. Det är klart att detta är oacceptabelt.
          </note>
          <note>
            Det förvånar mig att Socialdemokraterna inte har tagit tag i
            dessa problem. Jag vet att generaldirektören var uppkallad till
            dåvarande arbetsmarknadsministern, som såg väldigt allvarligt
            på detta. Det är denna myndighet Johan Andersson försvarar.
          </note>
          <note>
            Vi har sagt att denna kunskap och förmedlingen av denna forskning
            kan ligga på andra enheter. Det handlar alltså inte om att ta
            bort detta. Ämnet som sådant är viktigt, men det handlar om en
            effektivisering.
          </note>
          <note>
            Det ligger också generellt i Moderaternas arbete att se över
            myndigheterna och effektiviteten. När det gäller Arbetsmiljöverket
            hade vi under allianstiden 31 000 inspektioner 2013. Med Socialdemokraterna
            som styr hade vi 27 000 inspektioner 2018 plus att vi har 87 personer
            till. Det handlar om ledning, styrning, effektivitetsmål och uppföljningar
            av verksamheterna. Det här verkar inte Socialdemokraterna leva
            efter.
          </note>
          <note>
            Jag tycker att jag har svarat på just de här frågorna. Vi får
            säkert anledning att fortsätta diskutera det här i andra sammanhang,
            men det handlar alltså om effektivisering och om att ha kvar forskning
            och så vidare men vid en annan instans, till exempel Arbetsmiljöverket.
          </note>
          <note>
            Anf. 66 CICZIE WEIDBY (V):
          </note>
          <note>
            Fru talman! Det är intressant att vi är tre ledamöter som går
            upp här i talarstolen specifikt för att prata om just arbetsliv
            och arbetsmiljö och att det är samma tre ledamöter som sitter
            i Arbetsmiljöverkets insynsråd.
          </note>
          <note>
            Fru talman! Alla människor har rätt att arbeta i en trygg och
            säker arbetsmiljö som ger yrkesmässig och personlig utveckling
            – en arbetsmiljö som gör det möjligt att avsluta sitt yrkesliv
            med bibehållen fysisk och psykisk hälsa.
          </note>
          <note>
            I dag finns det stora brister i arbetsmiljön på svensk arbetsmarknad.
            LO har analyserat hur arbetsmiljön och den arbetsrelaterade hälsan
            har förändrats under perioden 1990–2016. Analysen visar att många
            aspekter av arbetsmiljön har försämrats över tid. Försämringarna
            följer påfallande ofta mönster relaterade till klass och kön.
            Kvinnor i arbetaryrken är de som är hårdast drabbade av arbetsmiljöproblem,
            medan män i högre tjänstemannayrken i många avseenden har den
            bästa arbetsmiljön.
          </note>
          <note>
            Fru talman! Försämringen av arbetsmiljön har såklart flera orsaker.
            Maktförskjutningen på arbetsmarknaden till arbetsköparnas förmån,
            ökade lönsamhetskrav i näringslivet och nedskärningar samt nya
            styrsystem baserade på marknadstänkande i offentlig verksamhet
            har inneburit att nya hierarkiska organisationer har vuxit fram.
            Besparingar och rationalisering ­ ar medför ofta att stressen
            och hetsen ökar på arbetsplatserna. Forskningen visar på samband
            mellan arbetsrelaterad ohälsa och slimmade organisatio ­ ner med
            höga prestationskrav och bristen på demokrati i arbetslivet.
          </note>
          <note>
            Fru talman! Bristen på inflytande har blivit en riskfaktor för
            ökad ohälsa i arbetslivet. Hög arbetsbelastning, stress och låg
            bemanning leder till skador, ohälsa och arbetsplatsolyckor som
            i en del fall tyvärr får dödlig utgång.
          </note>
          <note>
            En rapport från Arbetsmiljöverket visar att förekomsten av arbetsrelaterad
            stress har ökat påtagligt sedan början av 80-talet. Forskarna
            bedömer att den arbetsrelaterade dödligheten på grund av stress
            kommer att fortsätta öka framöver. Sedan 2010 har den stressrelaterade
            psykiska ohälsan dominerat sjukfrånvaron. Under 2019 sjukskrevs
            70 000 personer på grund av stressrelaterad psykisk ohälsa, varav
            75 procent var kvinnor. År efter år är det samma yrkesgrupper
            som drabbas hårdast: så kallade kontaktyrken inom vård, skola,
            omsorg och sociala tjänster.
          </note>
          <note>
            Enligt Arbetsmiljöverkets rapport Arbetsorsakade besvär 2018
            hade nära tre av tio sysselsatta personer besvär på grund av arbetet
            det senaste året. Kvinnor hade, återigen, besvär i större utsträckning
            än män. För hög arbetsbelastning var den vanligaste orsaken till
            arbetsorsakade besvär. Trötthet och fysisk smärta och värk var
            de vanligaste besvären.
          </note>
          <note>
            De anmälda arbetsskadorna för 2020 visar att antalet arbetsolyckor
            med sjukfrånvaro minskade något jämfört med 2019. Under 2020 ökade
            dock antalet anmälda arbetssjukdomar kraftigt jämfört med 2019,
            vilket man såklart kan hänföra till pandemin . Under 2020 inträffade
            24 arbets ­ olyckor med dödlig utgång i den svenska arbetskraften.
            Det är en minsk ­ ning jämfört med de två föregående åren. Män
            drabbades oftare än kvinnor av arbetsolyckor med dödlig utgång
            och anmälde också oftare arbetsolyck ­ or som ledde till sjukfrånvaro.
            Kvinnor anmälde dock fler arbetssjukdomar och arbetsolyckor utan
            sjukfrånvaro än män.
          </note>
          <note>
            Fru talman! Många människor trivs förstås på sina arbeten, och
            det har gjorts jättemånga framsteg, särskilt vad gäller den fysiska
            arbetsmiljön. Men ofta tas framsteg i arbetsmiljöfrågor för givna
            när den genomsnittliga levnadsstandarden förbättras. Så borde
            det också vara, men i praktiken är framgångar, till exempel den
            långsiktiga nedgången i antalet dödsolyckor, något som man måste
            kämpa fram och anstränga sig för att upprätthålla.
          </note>
          <note>
            Det är hög tid att ta tag i såväl gamla kvardröjande som nya
            och växande problem och vända utvecklingen. Den ohållbara stressen
            måste få ett slut. Det är hög tid att flytta fokus från enskilda
            individers ansvar till ohållbara strukturer i arbetsmiljön. Arbetslivets
            villkor behöver reformeras.
          </note>
          <note>
            Utvecklingen under den borgerliga regeringen åren 2006–2014 innebar
            en kraftig försvagning av det förebyggande arbetsmiljöarbetet.
            Anslagen till Arbetsmiljöverket skars ned, medlen för den kvalificerade
            skyddsombudsutbildningen togs bort och Arbetslivsinstitutet lades
            ned.
          </note>
          <note>
            Under mandatperioden 2014–2018 genomförde Vänsterpartiet och
            S ‑ MP-regeringen flera viktiga reformer på arbetsmiljöområdet:
            Arbetsmiljöverkets anslag förstärktes, det statliga bidraget för
            regionala skydds ­ ombud utökades och en ny myndighet, som vi
            har hört debatteras tidigare, Mynak, det vill säga Myndigheten
            för arbetsmiljökunskap, inrättades med en väldigt viktig och efterlängtad
            funktion som helt hade saknats i Sverige sedan den borgerliga
            regeringen lade ned just Arbetslivsinstitutet.
          </note>
          <note>
            Under mandatperioden 2018–2022 har S - MP- regeringen och dess
            borgerliga samarbetspartier dessvärre valt att prioritera skattesänkningar
            för höginkomsttagare framför fortsatta reformer på arbetsmiljöområdet.
          </note>
          <note>
            Enligt tidningen Arbetet, som granskat det svenska arbetsmiljöarbetet,
            satsar Sverige betydligt mindre på arbetsmiljö än vad våra nordiska
            grannländer gör sett till antalet sysselsatta. Sammantaget visar
            Arbetets gransk ­ ning på allvarliga problem och brister inom
            det svenska arbetsmiljöarbetet, vilket i förlängningen hotar arbetstagares
            liv och hälsa.
          </note>
          <note>
            För att motverka denna utveckling krävs kraftfulla åtgärder.
            Jag tittar lite förstulet på klockan, fru talman, för jag skulle
            kunna rada upp och utveckla alla förslagen, men jag nöjer mig
            med att bara räkna upp några: f öretagshälsovård åt alla arbetstagare,
            att stärka skyddsombudens roll och deras utbildning, en utökad
            tillträdesrätt för regionala skyddsombud, krav på arbetsmiljöutbildning
            för företag som vill anställa, en kriskommission mot dödsolyckor
            i arbetslivet, en lag mot trakasserier i arbetslivet och att stärka
            rättsväsendets arbete med bland annat arbetsmiljöbrott. Sedan
            har vi många förslag som har med arbetstider att göra, till exempel
            att begränsa delade turer, ha bättre och enklare regler om dygnsvila
            och rätt till ökad sysselsättningsgrad vid kontinuerlig mertid.
          </note>
          <note>
            Fru talman! Som du kanske förstår vill jag och Vänsterpartiet
            verkligen markera att Arbetsmiljöverket har en central roll i
            arbetet för en bättre arbetsmiljö. Det arbete med att stärka resurserna
            till myndigheten som regeringen påbörjade tillsammans med Vänsterpartiet
            under förra mandatperioden behöver verkligen fortsätta.
          </note>
          <note>
            När jag hör Johan Andersson tala blir jag glad, för jag hör att
            det är många av de förslag som vi delar engagemang för. Jag hoppas
            verkligen att vi kan driva dem framåt.
          </note>
          <note>
            Arbetsmiljöverket behöver få ökade resurser för att prioritera
            arbetet med tillsyn, inspektion och kontroll. Myndigheten behöver
            som sagt även ges mer resurser till särskilda uppdrag i form av
            tillsynsinsatser, analyser, kunskapssammanställningar med mera.
          </note>
          <note>
            Det gäller också resurserna till skyddsombuden. Skyddsombuden
            har en viktig och central roll i det systematiska och förebyggande
            arbetsmiljöarbetet. Det är viktigt att resurser verkligen avsätts
            för att stärka utbildningsinsatserna. Jag konstaterar att Vänsterpartiets
            förslag innebär en bred och ambitiös arbetsmiljösatsning på ett
            sätt som övriga partier dessvärre inte verkar se samma behov av.
          </note>
          <note>
            Jag har inga övriga yrkanden än min kollega Ali Esbati har anfört
            tidigare.
          </note>
          <note>
            Jag vill passa på att önska kammark ansliet , presidiet, utskottets
            personal och åhörare en riktigt röd jul.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Ekonomisk trygghet vid sjukdom och funktionsnedsättning
          </note>
          <note>
            Socialförsäkringsutskottets betänkande 2021/22:SfU1
          </note>
          <note>
            Utgiftsområde 10 Ekonomisk trygghet vid sjukdom och funktionsnedsättning
            (prop. 2021/22:1 delvis)
          </note>
          <note>
            föredrogs.
          </note>
          <note>
            Anf. 67 MATTIAS VEPSÄ (S):
          </note>
          <note>
            Fru talman! I dag debatterar vi socialförsäkringsutskottets betänkande
            SfU1 om utgiftsområde 10. Vi socialdemokrater deltar inte i beslutet
            utan utvecklar vår ståndpunkt i vårt och Miljöpartiets gemensamma
            särskilda yttrande.
          </note>
          <note>
            En fungerande sjukförsäkring är en viktig del av välfärden. På
            samma sätt som vi förväntar oss att skola, vård och omsorg ska
            fungera måste vi kunna lita på att vår sjukförsäkring finns där
            och ger oss den trygghet vi kan kräva när vi behöver den.
          </note>
          <note>
            Sedan lång tid vet vi dock att detta inte är fallet. Sjukförsäkringen
            har inte gett alla den trygghet den borde. Några har fått gå tillbaka
            till arbetet sjuka. Andra har fått gå ned i arbetstid. Innan vi
            socialdemokrater avskaffade stupstocken tvingades svårt sjuka
            att söka nytt arbete eller i värsta fall försörjningsstöd.
          </note>
          <note>
            Regeringen har mot den bakgrunden tagit fram flera förslag för
            att återigen göra vår sjukförsäkring trygg och bättre fungerande.
            Jag är glad och stolt över att vi senare i dag kommer att rösta
            igenom ett antal förbättringar och förstärkningar i sjukförsäkringen,
            i sjuk- och aktivitetsersättningen och för äldre och för funktionsnedsatta.
          </note>
          <note>
            Under mandatperioden har den socialdemokratiskt ledda regeringen
            inlett arbetet med att göra sjukförsäkringen bättre. Vi har genomfört
            en lagändring vid 180 dagar som gör att uppåt 90 procent färre
            får avslag i dag jämfört med samma tid för ett år sedan. Fler
            ska hinna få rehabilitering; fler ska kunna bli friska. Om mer
            talar för än emot att du kommer tillbaka i arbete hos din arbetsgivare
            ska du få rätt att fortsätta med rehabilitering och rätt till
            sjukpenning.
          </note>
          <note>
            Det är slut på hittepåjobben. Vi har förändrat arbetsmarknadsbegreppet,
            en djup orättvisa som innebar att Försäkringskassan inte behövde
            förklara vilka arbeten man förväntades klara av. En mer begriplig
            sjukförsäkring kräver faktiskt beslut som man förstår och kan
            acceptera. Under nästa år genomförs den lagändringen.
          </note>
          <note>
            Vi har förstärkt sjukförsäkringen som en del av pandemistöden.
            Vi har infört en karensersättning som möjliggjorde för vanliga
            arbetare, också för dem som inte kan flexa, att stanna hemma.
            Vi har också infört ett undantag för prövning mot rehabiliteringskedjan
            om man har drabbats av inställd vård eller åtgärd på grund av
            covid-19. Det är en förändring som kommer att gälla hela 2022.
          </note>
          <note>
            Vi har genomfört utredningar, med hjälp av utredarna Claes Jansson
            och Samuel Engblom, med tydligt fokus på hur vi ska genomföra
            förbättringarna. Vi har också jobbat med styrningen av myndigheterna.
          </note>
          <note>
            Nu går vi vidare och förbättrar sjukförsäkringen med ökad flexibilitet
            vid prövning vid dag 365, förändrad arbetsförmågebedömning från
            62 års ålder för sjukpenning och mer flexibel förläggning av arbetstid
            vid deltidssjukskrivning, vilket gör det lättare att jobba med
            rehabilitering. Vi går vidare med lättnader i sjukpenningen för
            behovsanställda, alltså för de mängder av människor, framför allt
            unga och i kvinnodominerade yrken, som i dag jobbar med osäkra
            anställningar som sms-anställningar. De får också rätt till sjukpenning.
            Vi går vidare med höjt inkomsttak i sjukförsäkringen från åtta
            till tio prisbasbelopp. Vi förstärker sjukförsäkringen.
          </note>
          <note>
            Vi utreder också karensersättningen för att titta på hur alla
            som jobbar i yrken där man riskerar att bli sjuk ofta men inte
            har möjligheten att flexa bort sjukdagen ska få bättre förutsättningar.
          </note>
          <note>
            Fru talman! För några kommer det här som en överraskning, men
            vi lever i ett klassamhälle. En av våra största orättvisor i dag
            är hur klass, kön och bakgrund fortfarande påverkar våra liv.
            Särskilt hårt drabbas de som jobba r i ett yrke med fysisk och
            tuff arbetsmiljö.
          </note>
          <note>
            Dagens regelverk i sjuk- och aktivitetsersättningen är en rest
            från alli ­ ansåren. Det görs inte skillnad på en 34-åring eller
            64-åring. Kraven på omställning tvingar många gånger bort äldre
            från deras arbeten. Den som är i slutet av yrkeslivet och inte
            får stödet tvingas därför ta ut sin ålders ­ pension tidigare.
            Det är orättvist, och det bidrar till livslång fattigdom. Därför
            är förslaget om trygghetspension viktigt.
          </note>
          <note>
            Vi behöver särskilda regler för äldre som har kort tid kvar i
            yrkeslivet. Det kommer att underlätta för undersköterskan som
            har tagit hand om de äldre men som på grund av tunga lyft och
            pressad arbetsmiljö inte orkar hela vägen till pension. Det kommer
            att göra att betongarbetaren som har tappat arbetsförmåga slipper
            ta ut sin pension i förtid. Det kommer att hjälpa sjuksköterskan
            och städaren.
          </note>
          <note>
            Det är en rättvis reform. Den är efterlängtad, och den träffar
            många i LO-yrken som under hela sina yrkesliv med sina kroppar
            har byggt vårt land.
          </note>
          <note>
            Fru talman! Vad står egentligen M, KD och SD för? Jag tror att
            vi är många som frågar oss det. Tittar man på er gemensamma reservation,
            som ledde till ett budgetförslag som vi ska ta ställning till
            här, ser man att sjukförsäkringen inte nämns. Tittar man på era
            enskilda motioner ser man att det är väldigt spretigt. Moderaterna
            avfärdar i stort sett alla förbättringar som vi genomför här i
            dag. De föreslår miljardbesparingar på de allra sjukaste. De föreslår
            nya karensdagar och avfärdar trygghetspensionen. Men samtidigt
            står vi här i dag och har bara ett förslag till beslut: Socialdemokraternas
            och Miljöpartiets förslag till riksdagen.
          </note>
          <note>
            Ni är bara överens om en enda sak på vårt utgiftsområde: besparing.
            Ni drar ned på Försäkringskassans pengar. En direkt konsekvens
            är att ni gör livet mycket svårare för alla småbarnsföräldrar
            som nu med egna pengar ska finansiera familjeveckan.
          </note>
          <note>
            Ni väljer dessutom att upprätthålla en djupt orättvis men borgerlig
            princip i skattesystemet när ni återinför funkisskatten.
          </note>
          <note>
            Det leder till frågan: Vem är det som styr den här koalitionen?
            Berätta gärna för oss om stupstocken kommer tillbaka och om ni
            kommer att dra tillbaka våra ekonomiska förbättringar av ersättningarna.
            Berätta för landets äldre som jobbar och sliter med sina kroppar
            men som inte längre klarar av att jobba ända fram till pension
            om det är de som ska betala era skattesänkningar för de rika.
          </note>
          <note>
            Fru talman! Avslutningsvis vill jag säga att sjukförsäkringen
            är en del av vår välfärd. Den som är sjuk ska kunna känna trygghet
            och få stöd och rehabilitering. Vi betalar gemensamt, och när
            vi behöver ska vi få ekono ­ misk trygghet och hjälp med rätt
            insatser. Inkomsten ska vara skyddad. Med förbättringarna i den
            här budgeten förstärks inkomstbortfallsprincipen, och många fler
            kommer att få sin inkomst skyddad vid sjukdom.
          </note>
          <note>
            Det är en fråga om rättvisa. Man ska få det man betalar för.
            Men det är också en fråga om anständighet. Fattigdom gör ingen
            frisk. I regeringens budgetförslag tas stora steg framåt. Vi förstärker
            i dag hundratusentals människors ekonomi. Vi förbättrar försäkringsskyddet.
            Vi förstärker många funktionsnedsattas ekonomi genom höjt tak
            i bostadstillägget och grundnivåerna i sjukersättningen. Och vi
            tar bort funkisskatten.
          </note>
          <note>
            I dag är jag både stolt och glad över att vi här i kammaren verkar
            överens om att socialförsäkring en måste fungera bättre. Men vi
            vet att dessa förbättringar inte är givna för all framtid. Därför
            måste arbetet för att förbättra välfärden fortsätta. För oss socialdemokrater
            är det tydligt och klart, och valet är enkelt. Vi sätter investeringarna
            i vår gemensamma välfärd före skattesänkningar för dem som har
            allra mest pengar.
          </note>
          <note>
            Med det sagt vill jag önska kansliets personal, alla som har
            lyssnat, utskottets ledamöter och talmannen god helg och gott
            nytt år.
          </note>
          <note>
            (Applåder)
          </note>
          <note>
            Anf. 68 JULIA KRONLID (SD) replik:
          </note>
          <note>
            Fru talman! Jag tackar Mattias Vepsä för anförandet. Jag satt
            nästan och väntade på att det här med funkisskatten skulle komma
            upp, så att alla får höra i ett replikskifte hur det egentligen
            ligger till.
          </note>
          <note>
            Men först skulle jag vilja säga att jag tycker att det är lite
            ohederligt av ledamoten Vepsä att säga att vi inte nämner någonting
            om sjukförsäkringen. Vepsä har suttit ett tag i riksdagen nu och
            vet att det som nämns framför allt är de skillnader som finns.
            Att det står så lite beror på att det bara är några småsaker som
            skiljer sig – det är då fråga om administrativa kostnader för
            familjeveckan. I övrigt är vi överens. Vi står bakom och stöder
            reformerna för sjukförsäkringen. Vepsä borde väl tycka att det
            är bra. I stället säger han att vi inte nämner något om sjukförsäkringen.
            Det beror alltså på att det inte finns några skiljelinjer där
            och att vi står bakom dessa viktiga reformer.
          </note>
          <note>
            Var står vi då i sjukförsäkringen? Ja, vi har ju under flera
            års tid i riksdagen föreslagit en höjning av garantinivån i sjukersättningen,
            men Socialdemokraterna har röstat nej. Vi har föreslagit stärkt
            bostadstillägg, men Socialdemokraterna har röstat nej. Vi har
            föreslagit förändringar vid dag 180 och dag 365, men Socialdemokraterna
            har röstat nej. Det är jättebra att det äntligen kommer reformer
            i sjukförsäkringen.
          </note>
          <note>
            När det gäller funkisskatten: Den enskilt största satsning som
            vi gör i budgeten är att stärka ekonomin för människor med sjuk-
            och aktivitets ­ ersättning. Vi sänker skatten med 10 000 kronor
            om året. Vi höjer garanti ­ nivån med 1 000 kronor i månaden.
            Om man då framställer det som att vi skulle införa någon ny skatt,
            så att det blir en skatteökning, stämmer det inte. Vi inför ett
            jobbskatteavdrag, och det blir en liten liten skillnad. Men den
            stora skillnaden tas ju bort nu, och ekonomin förbättras avsevärt
            för den här gruppen. Det är väldigt viktigt att det kommer fram.
          </note>
          <note>
            Anf. 69 MATTIAS VEPSÄ (S) replik:
          </note>
          <note>
            Fru talman! Jag tackar Julia Kronlid för inlägget.
          </note>
          <note>
            Låt oss börja med den lilla lilla skillnaden i skatt mellan dem
            som har funktionsnedsättning eller är sjuka och dem som jobbar.
            Det är en liten skillnad, men den avslöjar mycket om vilken inriktning
            man har och vilka prioriteringar man gör när man får chansen att
            styra.
          </note>
          <note>
            I regeringens förslag till förvärvsavdrag handlar det om att
            sänka skatten lika mycket för alla plus att göra de här förändringarna
            i sjuk- och aktivitetsersättningen och i bostadstillägget, så
            att vi förstärker ekonomin för de mest utsatta i vårt samhälle.
            Men när ni i den här koalitionen får chansen väljer ni att visa
            åt vilket håll framtida skattesänkningar kommer att gå. Åtta år
            med en alliansregering har visat vägen. Jobbskatteavdragen byggde
            in denna djupa orättvisa i systemet. Jag tycker att detta är ett
            stort och viktigt bevis på hur man gör sina prioriteringar, snarare
            än en liten skillnad.
          </note>
          <note>
            När man tittar på de förslag vi debatterar i dag under vårt utgiftsområde
            ser man att det på punkt efter punkt är våra förslag som ligger
            på bordet. Det är våra utredningsförslag, och det är vår regering
            som har lagt fram budgetförslaget. Ni har egentligen valt att
            ställa er bakom det. Det är klart att vi tacksamt tar emot det
            stödet och tycker att det är viktigt. Men frågan till Julia Kronlid
            är ändå: Vem är det som kommer att avgöra framtidens socialförsäkringar?
            Är det Moderaterna, med karensavdrag, borttagande av ersättningsnivåer
            och fortsatta prioriteringar av att sänka skatter för de allra
            rikaste?
          </note>
          <note>
            Anf. 70 JULIA KRONLID (SD) replik:
          </note>
          <note>
            Fru talman! Vad gäller prioriteringar vill jag återigen säga
            att det här är en grupp som vi har prioriterat. Det är en stor
            satsning, och det läggs mycket resurser på att ta bort den här
            tidigare skillnaden i skatt. Vi sänker skatten med 10 000 kronor
            om året och höjer garantinivån med 1 000 kronor i månaden. Det
            är en grupp som prioriteras i den här budgeten. Ingen ska tro
            någonting annat.
          </note>
          <note>
            Vi får heller inte glömma att det är Socialdemokraterna som tidigare
            under dessa snart två mandatperioder inte har prioriterat sjukförsäkringen.
            Det är jättebra att det kommer nu i det sista budgetförslaget.
            Men det är ju Socialdemokraternas styrning av sjukförsäkringen,
            där man tidigare hade ett siffermål för hur många som fick vara
            sjukskrivna, som har lett till att utförsäkringarna ökat lavinartat.
            Det är ju Socialdemokraterna som har ställt till det i sjukförsäkringen,
            väldigt mycket genom styrningen. Sedan är det jättebra att det
            kommer nya regelverk och reformer. Men kommer ni att förändra
            styrningen, så att det verkligen blir skillnad?
          </note>
          <note>
            Anf. 71 MATTIAS VEPSÄ (S) replik:
          </note>
          <note>
            Fru talman! Låt oss tala historia! Ofta i budgetdebatterna brukar
            det låta så här från Sverigedemokraterna: Lägg fram förslag på
            förbättringar i socialförsäkringarna, i välfärden och för de anställda
            på arbetsmarknaden, så röstar vi på dem! Men vilka är det då som
            ska lägga fram förslagen i en M ‑ SD ‑ KD ‑ regering? I de enskilda
            budgetmotioner som ni har lagt fram är det besparing på besparing
            i miljardklassen på de allra mest utsatta i vårt samhälle.
          </note>
          <note>
            Vår historia är att vi har höjt taket i sjukersättningen. Vi
            gjorde det 2005 och 2006 inför valet. Vi gjorde det under förra
            mandatperioden. Vi gör det återigen nu. Det är en del av socialdemokratisk
            välfärdspolitik. Det är inget hittepå. Låt oss gärna prata om
            historia och ansvar och om hur vi styr! Sedan kan vi återkomma
            efter valet med nya förslag på förbättringar.
          </note>
          <note>
            (Applåder)
          </note>
          <note>
            Anf. 72 HANS EKLIND (KD) replik:
          </note>
          <note>
            Fru talman! Vi sätter välfärden framför skattesänkningar för
            de rikaste, sa riksdagsledamoten i sitt anförande. Låt mig då
            få påminna riksdagsledamoten om vilka det var som avskaffade värnskatten.
            Det var inte vi som gjorde det, utan det var en socialdemokratiskt
            ledd regering.
          </note>
          <note>
            Det här med funkisskatten är ett politiskt spinn. Det finns ingen
            funkisskatt. Det som är sant är att ingen annan grupp får större
            förbättringar med vår budget från KD, M och SD än just de med
            sjuk- och aktivitetsersättning. Vi höjer garantinivån med 1 000
            kronor och sänker skatten med 850 kronor. Dessutom gör vi förbättringar
            av bostadstillägget. Sammantaget innebär det att det finns flera
            personer som får upp till ett par tusen mer i månaden. Det är
            sanningen bakom detta.
          </note>
          <note>
            Finns det då en skillnad i beskattning? Svaret är ja. Det gör
            det. Och det beror i mångt och mycket på den regering vi har nu.
            Vi har en långtidsarbetslöshet som biter sig fast på en väldigt
            hög nivå. Ni skulle leverera Europas lägsta arbetslöshet. Det
            var löftet. Vi vet hur det gick. Vi ligger i den absoluta botten
            tillsammans med Grekland, Spanien och Italien. All denna välfärd
            som vi pratar om inom detta utgiftsområde kommer någonstans ifrån,
            nämligen från att folk arbetar och betalar skatt och avgifter.
            Det är en förutsättning för välfärden. Att få folk i arbete är
            väldigt prioriterat. Det borde det även vara för den regering
            som sitter nu.
          </note>
          <note>
            Min motfråga till riksdagsledamoten blir: Om det nu är så viktigt
            att vi höjer garantinivån, vilket både jag och riksdagsledamoten
            tycker, varför röstade ni då nej för ett år sedan, när vi kristdemokrater
            i vår budget lade fram ett förslag om att höja nivån? Var det
            ett nej bara för att säga nej, eller har det hänt någonting under
            det här året som gör att ni lägger fram det förslaget nu? För
            ett år sedan röstade ni nej till att höja garantinivån i sjuk-
            och aktivitetsersättningen.
          </note>
          <note>
            Anf. 73 MATTIAS VEPSÄ (S) replik:
          </note>
          <note>
            Fru talman! Jag tackar Hans Eklind för frågan. Vi kan börja med
            att titta på det förslag som låg på riksdagens bord. Det var fråga
            om förstärkningar i 74-miljardersklassen. Det var en historiskt
            stor satsning på att få igång landet bortom pandemin. I det låg
            stora satsningar på hela välfärden – satsningar på att förstärka
            socialförsäkringarna, minska skillnaderna i vårt samhälle och
            öka rättvisan, anständigheten och jämlikheten men ock ­ så för
            att bygga ut Kunskapslyftet och matchningsprogram inom arbetsmarknadsinsatser.
          </note>
          <note>
            På punkt efter punkt har ni anslutit er åtminstone till delar
            av detta, och ni har gjort vissa begränsningar av de satsningar
            som vi anser inte leder till att minska arbetslösheten eller se
            till att fler kommer i sysselsättning.
          </note>
          <note>
            När vi startar om ekonomin och gör denna väldigt viktiga satsning
            på att öka rättvisan och jämlikheten har vi gjort bedömningen
            att det är helt rätt läge att de som har och har haft det allra
            tuffast i vårt land ska få det bättre. Det har inte varit någon
            hemlighet att vi socialdemokrater har velat genomföra förstärkningar
            för dem som går på sjuk- och aktivitetsersättning eller ersättning
            inom ramen för sjukförsäkringen.
          </note>
          <note>
            Som jag själv nämnde i mitt anförande har det ju pågått en rad
            utredningar. Det brukar vara så man gör stora förbättringar i
            systemen: Man utreder och tittar, man gör prioriteringar från
            år till år och så lägger man fram förslag till riksdagen.
          </note>
          <note>
            I år gjorde vi bedömningen att vid sidan av de ekonomiska förstärkningarna
            också gå fram med en rad förbättringar i sjukförsäkringen och
            i sjuk- och aktivitetsersättningen så att det blir en bättre ekonomisk
            situation för dem som finns i de här systemen och kort och gott
            även bättre och rättvisare system.
          </note>
          <note>
            Anf. 74 HANS EKLIND (KD) replik:
          </note>
          <note>
            Fru talman! Jag tycker att de förbättringar som nu görs inom
            sjuk- och aktivitetsersättningen är nödvändiga och bra. Det som
            förvånar mig är spinnet man försöker göra kring funkisskatt, och
            det är av det enkla skälet att det är oärligt. Det finns ingen
            sådan skatt. Det som förbryllar mig lite grann är att regeringen
            efter sju år i regeringsställning säger att man nu ska komma igång
            med att bryta utanförskap och få folk i arbete. Lite elakt skulle
            man ju kunna ställa frågan vad ni har gjort i sju år.
          </note>
          <note>
            En mer seriös undran är ändå kring arbetslösheten. Entreprenörskapsforum
            visar att 1,8 miljoner personer som skulle kunna vara arbetsföra
            inte är självförsörjande. Då måste man väl ändå prioritera och
            försöka lösa långtidsarbetslösheten och så vidare. Det är det
            vi gör i KD-M-SD-budgeten. Varför gör inte ni det? Varför satsar
            ni på extratjänster när vi vet att det är dubbelt så dyrt som
            de nystartsjobb som finns i vår budget?
          </note>
          <note>
            Anf. 75 MATTIAS VEPSÄ (S) replik:
          </note>
          <note>
            Fru talman! Hans Eklind från Kristdemokraterna glider över i
            ett annat budgetområde som kammaren hanterade precis innan, nämligen
            arbetsmarknadsfrågor.
          </note>
          <note>
            Jag tänker så här : D e förbättringar vi har gjort för människor
            genom historiska satsningar på Kunskapslyftet i form av vuxenutbildning,
            högskole- och universitetsplatser och inte minst folkbildningen,
            som ligger mig varmt om hjärtat, har gjort att mängder av människor
            får en reell möjlighet.
          </note>
          <note>
            Jag tror också att det är viktigt att vi orkar med att göra förbättringar
            för dem som har det allra svårast ekonomiskt. Ett sätt att göra
            det är genom förbättringar som vi har pratat om i vår debatt,
            alltså i de sjukförsäkringssystem som vi har att hantera. Ett
            annat sätt är att öka investeringarna i välfärden med en historisk
            satsning i antal miljarder som nu går ut för att förstärka skolan,
            vården och omsorgen.
          </note>
          <note>
            Det är inget politiskt spinn att påpeka att konstruktionen när
            ni väljer att göra en skattesänkning fungerar precis på samma
            sätt som tidigare: Den slår hårdast mot dem som inte har.
          </note>
          <note>
            Anf. 76 MATTIAS KARLSSON i Luleå (M) replik:
          </note>
          <note>
            Fru talman! Jag valde att ta replik eftersom ledamoten i sitt
            anförande felaktigt påstår att det med den budget som troligtvis
            vinner bifall i eftermiddag skulle införas en funkisskatt.
          </note>
          <note>
            Det kommer inte över huvud taget att införas någon funkisskatt.
            Det finns ingen funkisskatt. Jag vet inte om det handlar om ohederlighet
            i argumentationen eller om det verkligen är så att ledamoten tror
            att det på något sätt skulle införas en funkisskatt.
          </note>
          <note>
            Jag förstår att det handlar lite grann om att vi i Moderaternas,
            Krist ­ demokraternas och Sverigedemokraternas budget väljer att
            göra ett jobb ­ skatteavdrag på 150 kronor i månaden för dem som
            jobbar, just för att kunna komma till rätta med den långtidsarbetslöshet
            vi ser har växt fram i Sverige under nuvarande regering.
          </note>
          <note>
            Man ska dock komma ihåg att ledamoten i sitt anförande även sa
            att han var glad över att vi i eftermiddag ska rösta igenom stärkt
            stöd till personer som har sjuk- och aktivitetsersättning. Det
            finns ju ingenting i det här utgiftsområdet eller i den här budgeten
            som gör att villkoren på något sätt skulle försämras för dessa
            personer.
          </note>
          <note>
            Snarare är det så att de stärks oerhört mycket. Vi har hört i
            tidigare replikskiften att ekonomin för personer som har sjuk-
            och aktivitetsersättning stärks med 850 kronor per månad i sänkt
            skatt. Att vi då gör ett jobbskatteavdrag på 150 kronor för dem
            som arbetar gör ju inte att villkoren försämras för någon annan,
            utan det är just för att stärka arbetslinjen.
          </note>
          <note>
            (Applåder)
          </note>
          <note>
            Anf. 77 MATTIAS VEPSÄ (S) replik:
          </note>
          <note>
            Fru talman! Tack, Mattias Karlsson från Moderaterna!
          </note>
          <note>
            Nu har jag blivit kallade lögnare av hela gänget, och det sägs
            att jag vill fara med osanning. Mattias Karlsson säger å ena sidan
            att det inte införs en funkisskatt; å andra sidan säger han att
            det finns en skillnad i konstruktionen.
          </note>
          <note>
            Jag menar att det blir en inriktning mot framtiden. Det är så
            här man gör sina prioriteringar. Det är på det här sättet ni konstruerar
            ert jobbskatteavdrag. Vi valde en annan konstruktion, samtidigt
            som vi tog bort funkisskatten. Det är en stor skillnad och ingenting
            som jag har hittat på. Ledamoten Mattias Karlsson erkände ju,
            strax efter att han sagt att jag hittade på, att den här konstruktionen
            var sann.
          </note>
          <note>
            Jag har tittat på den gemensamma reservationen. Ni gör ett antal
            prioriteringar och viktiga reformer. Men Moderaterna, Kristdemokraterna
            och Sverigedemokraterna pekar faktiskt inte ut socialförsäkringarna
            som något av de särskilt viktiga reformområdena.
          </note>
          <note>
            Då blir frågan tillbaka det jag lyfte i mitt anförande: Vem styr?
            Hur kommer det att se ut i Sverige om olyckan är framme och ni
            vinner valet nästa år? Blir det Moderaternas sjukförsäkringspolitik
            som vi sedan tidigare har kämpat med att förbättra så att folk
            får rehabilitering och ersättningar som det går att leva på så
            att den som är sjuk slipper hamna i för ­ sörjningsstöd? Hur kommer
            det att se ut? Kommer de förslag som ni i dag röstar för, alltså
            våra förslag, att få ligga kvar?
          </note>
          <note>
            Så såg det ärligt talat inte ut 2006–2014, Mattias Karlsson.
            Det första beslutet ni tog var ju att sänka taket i sjukersättningen,
            eller hur?
          </note>
          <note>
            Anf. 78 MATTIAS KARLSSON i Luleå (M) replik:
          </note>
          <note>
            Fru talman! Jag tror att det vore oerhört välgörande om vi fick
            en ny regering som kan ta vara på de möjligheter som Sverige har.
            Men det är som om ledamoten inte riktigt förstår vad som händer
            och vilka utmaning ­ ar vi ser utanför Riksdagshuset. Jag tror
            att det vore välgörande om ledamoten tog sig tid att titta runt.
          </note>
          <note>
            Vi har extremt stora utmaningar som vi försöker att lösa med
            den budget som vi nu har lagt fram. Bland annat handlar det om
            ett jobbskatte ­ avdrag som gör att vi kan få fler människor i
            arbete. Ledamoten flyter över till ett annat utgiftsområde när
            han gör gällande att en funkisskatt skulle uppstå på grund av
            att vi gör ett jobbskatteavdrag. Det är ju inte så. Tycker ledamoten
            att det finns en skillnad mellan våra två förslag här i dag?
          </note>
          <note>
            Anf. 79 MATTIAS VEPSÄ (S) replik:
          </note>
          <note>
            Fru talman! Tack för de avslutande orden! Mattias Karlsson säger
            själv att ni ska knäcka långtidsarbetslösheten med den här skattesänkningen.
            Ni ska öka drivkraften för dem som är allra sjukast och för funktionsnedsatta
            med 150 spänn, och vips kommer långtidsarbetslösheten att tyna
            bort.
          </note>
          <note>
            Då tror jag snarare att de här 80 miljarderna i kreditgarantier
            för den gröna omställningen – alltså den industriella revolution
            som pågår i ledamotens hemlän och runt omkring – är viktigare
            politik liksom att se till att sluta de klyftor som ökar polariseringen
            och gör att människor hamnar långt isär.
          </note>
          <note>
            Fortsätt att investera i billiga hyresrätter, fortsätt att investera
            i våra förortsområden, se till att vi får ett rättsväsen som fungerar
            och att en skola finns där när man behöver en utbildningsplats
            och så vidare . Jag vet att några av punkterna som vi i dag ska
            rösta om är våra förslag.
          </note>
          <note>
            Låt oss återgå till vårt utgiftsområde. Jag tror inte att samhället
            blir bättre om man slår på de sjuka. Än fler sjuka i fattigdom
            löser inga problem.
          </note>
          <note>
            (Applåder)
          </note>
          <note>
            Anf. 80 MARTINA JOHANSSON (C):
          </note>
          <note>
            Fru talman! Vi är här för att prata om sjukförsäkringen i Sverige.
            Jag tycker att det är viktigt att försäkringen bygger på en omställning
            för den som är sjuk, så att man får möjlighet att återgå i arbete.
          </note>
          <note>
            Det är viktigt för mig att sjukförsäkringen fortsätter att bygga
            på att vi ska hjälpa till med rehabiliteringen, att den ska ske
            tidigt, snabbt och vara rätt för den enskilda individen. Men den
            måste också bygga på att det finns ett förebyggande arbete så
            att människor inte blir sjuka. Det handlar om mitt eget ansvar
            för min egen hälsa och om det gemensamma ansvaret som arbetsgivare
            och arbetstagare har att se till att det finns en fungerande arbetsmiljö.
          </note>
          <note>
            Fokuset i arbetet måste vara samordning och tidig rehabilitering.
            Det tar alldeles för lång tid i dag att komma igång med de första
            samordningsmötena. Problemet i sjukförsäkringen handlar inte om
            att det är otydligt vad som ska ske vid olika dagar i rehabiliteringskedjan,
            utan det är att vi startar arbetet för sent. Människor tillåts
            vara sjuka länge. Sedan behöver det förtydligas hur och vem som
            har ansvaret för att se till att rehabiliteringen sker.
          </note>
          <note>
            Fru talman! I vårt budgetförslag har vi avsatt medel för att
            förstärka och bidra ytterligare till det arbete som Försäkringskassan
            har påbörjat för att ändra och utveckla sina arbetssätt så att
            man kan fokusera ännu mer på samordning och tidig rehabilitering.
          </note>
          <note>
            Det finns ett annat bekymmer, nämligen samarbetet och den samverkan
            som finns mellan Arbetsförmedlingen och Försäkringskassan. Det
            handlar om att samordna och arbeta bra på ett tidigt stadium när
            man ser att det här förmodligen behövs en omställning för den
            enskilda. Men Arbetsförmedlingen behöver också hjälpa till så
            att den sjuke som inte har ett arbete får stöd att bli frisk för
            att sedan kunna ta sig ett arbete. Här behövs också en ökad samordning.
          </note>
          <note>
            Fru talman! Låt mig gå tillbaka till rehabilitering och förebyggande
            arbete. Här krävs också en utökad kunskap hos hälso- och sjukvården,
            Försäkringskassan och andra inblandade myndigheter framför allt
            när det gäller psykisk ohälsa.
          </note>
          <note>
            Hur kan vi hjälpa dessa personer att komma tillbaka till arbete
            på ett tryggt och säkert sätt? Här behövs mer forskning och kunskap.
            Här har Försäkringskassan påbörjat ett arbete för att få fram
            fungerande metoder. De behöver vara flexibla så att det inte är
            så stelbent som i dag i fråga om hur många procent av tiden du
            behöver vara frånvarande för att kunna nyttja något av ersättningssystemen.
          </note>
          <note>
            När det gäller företagare är det viktigt att det finns en trygghet
            att känna vilket stöd de kan få om de drabbas av sjukdom. Här
            behöver vi verkligen se över om det inte vore bättre att till
            exempel beräkna deras SGI på den historiska inkomsten än den vi
            tror att framtiden kommer att ge. Det är ganska svårt för en företagare
            att gissa framtidens ekonomi. Då är det bättre att beräkna den
            på historien. Det skulle vara tydligare.
          </note>
          <note>
            Fru talman! Jag tänker också nämna några ord om sjuk- och aktivitets
            ­ ersättningen. Det är viktigt att den inte bidrar till inlåsningseffekter
            för de personer som börjar sin yrkeskarriär med aktivitetsersättning
            på grund av en funktionsnedsättning. Det gäller att se dessa människors
            möjligheter att också kunna ta ett arbete. Det är något som behöver
            startas med en attityd redan när dessa personer går i skolan,
            det vill säga att det inte handlar om att ha aktivitetsersättning
            eller befinna sig i någon form av daglig verk ­ samhet. Det ska
            handla om att kunna få ett arbete på den reguljära arbets ­ marknaden
            – med stöd i vissa fall och i förlängningen kanske utan stöd.
          </note>
          <note>
            Men här ska finnas en flexibilitet. Man ska inte behöva vara
            rädd för att förlora sin ersättning om man provar att arbeta.
            Även här vill jag se en flexibilitet i hur många procent det handlar
            om att prova att arbeta, driva ett företag eller studera.
          </note>
          <note>
            Fru talman! Jag sammanfattar att det är viktigt med tidig rehabilitering
            och samordning för att våra sjukförsäkringssystem ska fungera.
            Försäkringskassan behöver fortsätta det arbete som har påbörjats
            för att se till att dessa saker fungerar. Vi ska fortsätta att
            diskutera och trycka på för att få ett bättre förebyggande arbete
            och att sjukersättningen ska vara en omställningsförsäkring.
          </note>
          <note>
            Jag hänvisar till vårt särskilda yttrande när det gäller budgeten,
            och passar på att önska alla som lyssnar och talmannen en god
            jul och ett gott nytt år.
          </note>
          <note>
            Anf. 81 IDA GABRIELSSON (V) replik:
          </note>
          <note>
            Fru talman! Jag tackar Martina Johansson för anförandet.
          </note>
          <note>
            Jag har några funderingar. Satsningarna i Centerpartiets budgetmotion
            finns nästan enbart på skattesidan och nästan enbart riktade till
            lönsamma företag. Ledamoten Martina Johansson tar upp att funktionsnedsatta
            kan ­ ske behöver mer hjälp att få ett jobb på arbetsmarknaden.
            Vore det inte bättre att helt subventionera anställningar för
            personer med funktionsnedsättning i stället för att i dag pumpa
            ut stora branschstöd till dem som redan har jobb och som enligt
            alla bedömare inte ger ett enda nytt jobb utan bara klirr i kassan
            för till exempel restaurangkedjor som McDonalds – om man på riktigt
            är intresserad av att göra något åt situationen?
          </note>
          <note>
            Hur menar Centerpartiet, som gång efter annan kallar förslagen
            som Vänsterpartiet har fått igenom i regeringens budget för bidragspolitik?
            Vad är bidragspolitik när alla som jobbar har avsatt en del av
            sin lön till våra gemensamma socialförsäkringar? När vi är sjuka
            ska vi ha rätt till dem. Vad i det är bidragspolitik, menar Centerpartiet?
            Varför avvisar man möjligheten för människor som har varit sjuka
            lite längre att få en förlängning av sjukpenningen? Ska man mirakulöst
            bli frisk, menar Centerpartiet? Hur är tanken att det ska ske?
            Är det bara ord och floskler om att någon ska samordna bättre?
            Tänker ni att det ska ske på något annat mirakulöst sätt?
          </note>
          <note>
            Anf. 82 MARTINA JOHANSSON (C) replik:
          </note>
          <note>
            Fru talman! När personer med funktionsnedsättning eller med andra
            svårigheter behöver hjälp för att komma ut på arbetsmarknaden
            ska de känna att de har ett jobb att gå till. De ska få möjlighet
            att få en anställning på egna villkor. De ska känna att de har
            ett eget värde som människor.
          </note>
          <note>
            Att då enbart utgå från att det ska finnas ett bidrag för att
            anställa personen betyder för mig att den personen inte skulle
            klara arbetet själv. Jag anser att det behövs ett stöd. Jag kan
            behöva hjälp med utbildning eller handledning. Men personen måste
            tro att denne kan få en egen anställning med egen lön, som delvis
            kan subventioneras. Men det ska inte vara utgångspunkten att det
            ska vara en på heltid subventionerad anställning. Alla människor
            ska ha en möjlighet om de får rätt stöd.
          </note>
          <note>
            Detta svarar lite på frågan om bidragspolitik, nämligen att vi
            inte förväntar oss att människor har möjligheter. Jag är fullt
            medveten om att det finns personer som inte kommer att klara sig
            på arbetsmarknaden själv, men det gäller inte majoriteten av de
            personer som i dag behöver hjälp. Många skulle klara sig själva.
          </note>
          <note>
            Vad gäller subventionering av stora företag och hur vi ska se
            på de bitarna handlar det för mig inte om att det är stora företag
            som utnyttjar system, utan för mig handlar det om att ge människor
            chansen att få sin första anställning så att de kan få känna sitt
            egenvärde, tjäna sina pengar och i förlängningen få en bra pension.
          </note>
          <note>
            Anf. 83 IDA GABRIELSSON (V) replik:
          </note>
          <note>
            Fru talman! Subventionerna ger ju inte ett enda nytt jobb. Då
            är det bättre att lägga medlen enbart på dem som är arbetslösa.
          </note>
          <note>
            Sedan vet jag inte om McDonalds restauranger också känner sig
            kränkta över att de får bidrag och stöd och inte tros stå på sina
            egna ben.
          </note>
          <note>
            Själv har jag haft lönebidrag när jag var sjuk. Jag tyckte att
            det kändes hemskt bra. Nu har jag klarat mig ända till riksdagen,
            så det kan lösa sig för oss också.
          </note>
          <note>
            Tror gör man i kyrkan, tycker jag, inte i riksdagen. Där agerar
            man. Sjuk- och aktivitetsersättningen är ingen omställningsförsäkring,
            framför allt inte med sjukersättning, utan det handlar om folk
            som har kroniska sjukdomar. När det gäller dag 365 och de tidsgränserna
            har vi sett rekord ­ utförsäkringar, och det är rekordsvårt att
            få sjukersättning i dag. Ledamoten och jag verkar leva i lite
            olika verkligheter när det gäller hur landet faktiskt ligger.
          </note>
          <note>
            Anf. 84 MARTINA JOHANSSON (C) replik:
          </note>
          <note>
            Fru talman! Att subventioner eller skattesänkningar som riktar
            sig till olika grupper inte ger ett enda nytt jobb kan man se
            ur olika perspektiv. För mig handlar det också om att människor
            får ett jobb. Det ger skatte ­ intäkter som också genererar intäkter
            till vår gemensamma välfärd.
          </note>
          <note>
            Jag kanske var otydlig. Jag menar inte att det är fel att det
            används så att man kan få ett lönebidragsstöd. Poängen för mig
            är att det inte är det som ska vara huvudinriktningen. För mig
            ska huvudinriktningen vara att alla människor kan, vilket jag
            tror. När man inte kan ska man få stöd.
          </note>
          <note>
            När det gäller utförsäkringar handlade det jag sa i mitt anförande
            om att vi måste börja arbeta med människor i tid så att de får
            hjälp att kunna komma tillbaka till arbete. Det är det viktigaste.
            Vi behöver tydliga hållhakar som gör att vi säkerställer att det
            inte blir så att människor inte får stödet. Det är det det handlar
            om för mig, och det finns redan i dag möjlighet att göra individuella
            bedömningar.
          </note>
          <note>
            Anf. 85 IDA GABRIELSSON (V):
          </note>
          <note>
            Fru talman! Under många år har vi haft en illa fungerande sjukförsäkring
            i Sverige. Människor får inte det de har rätt till. Tusentals
            sjuka och personer med funktionsnedsättning har kastats ut ur
            systemet. Samhället har tappat kontrollen över socialförsäkringarna,
            och utförsäkringar har skett på löpande band.
          </note>
          <note>
            För de drabbade har det här fått katastrofala konsekvenser. Hela
            liv har slagits sönder, och för en del har ingen annan utväg än
            att ta sitt eget liv känts möjlig. Det är en enorm skandal och
            en stor skam för välfärdslandet Sverige.
          </note>
          <note>
            I juletider är tron på miraklens kraft, att önskningar kan slå
            in och förhoppningar bli verklighet, levande. Men i politiken
            handlar det inte om att tro, hoppas och önska. Vi som är förtroendevalda,
            valda av folket att representera medborgarna, ska agera handlingskraftigt
            och inte blunda eller främst agera pratmakare. De löften vi ger
            ska vi genomföra.
          </note>
          <note>
            Jag har all förståelse för att många tappat tron på politiken
            efter alla år av försämringar. Politiker säger en sak men gör
            en annan, för de politiska besluten som fattats har varit helt
            andra än det som utlovats i valrörelsen.
          </note>
          <note>
            Fru talman! Vänsterpartiet ska i stället stå för det vi lovat.
            Vi representerar våra väljare, inte oss själva. Vi kompromissar
            och är konstruktiva, men vi kräver politiskt inflytande för våra
            kärnfrågor om våra mandat krävs.
          </note>
          <note>
            Det var någon här som undrade varför det här sker nu. Då kan
            jag avslöja den hemligheten: Det är för att Vänsterpartiet för
            första gången i den här mandatperioden behövs. Därför rustas också
            sjukförsäkringen upp nu efter årsskiftet. Utredningarna har förstås
            regeringen tillsatt . M en de har funnits längre än de flesta,
            och ersättningsnivåerna har man kunnat höja hela tiden. Men nu
            är Liberalerna inte med längre, och Vänsterpartiet behövdes i
            budgetomröstningen.
          </note>
          <note>
            Vänsterpartiet ställde krav på förändring redan från start när
            försäkringen lades om, och nu tas flera steg för en bättre sjukförsäkring.
            Trots att Centerpartiet valde att släppa fram en högernationalistisk
            budget finns alla Vänsterpartiets förändringar av sjukförsäkringen
            kvar, och de flesta börjar gälla i januari.
          </note>
          <note>
            Det är inga småsaker vi pratar om. Det handlar om följande:
          </note>
          <note>
            Fler än i dag ska beviljas rätt till ersättning.
          </note>
          <note>
            En ny trygghetspension införs så att äldre arbetskraft inte utförsäkras
            och tvingas till omställning.
          </note>
          <note>
            Taket höjs i sjukpenningen.
          </note>
          <note>
            Grundersättningen höjs med 1 000 kronor i sjuk- och aktivitetsersättningen.
          </note>
          <note>
            Funkisskatten tas bort så att alla med sjuk- och aktivitetsersättning
            har samma skattenivå som andra löntagare haft det här året.
          </note>
          <note>
            Taket höjs i bostadstillägget till 7 500 kronor för alla.
          </note>
          <note>
            Dessutom kommer regeringen i vår att lägga fram vårt förslag
            om att höja ersättningen till de pensionärer som har det sämst
            ställt genom ett garantitillägg på upp till 1 000 kronor skattefritt
            per månad till över 700 000 pensionärer.
          </note>
          <note>
            Fru talman! Moderaterna och Centerpartiet kallar det här för
            bidragspolitik och fortsätter genomföra ineffektiva skattesänkningar.
            Liberalerna trumfar till och med Moderaterna i sin budgetmotion
            och lägger minst av alla partier på sjukförsäkringen. Sverigedemokraterna,
            som ofta talar om sjuka, har inte fått igenom en enda sak i sjukförsäkringen
            i den gemensam ­ ma reservationen med M och KD. Endast vänsterreformerna
            är det som nu kommer att genomföras.
          </note>
          <note>
            M, KD och SD sänker i stället skatten igen endast för dem som
            för tillfället jobbar. Därför skapas en ny straffskatt för landets
            sjukpensionä ­ rer. Det är illa.
          </note>
          <note>
            Det är kanske inte så märkligt att högern är emot en förstärkt
            sjukförsäkring. Det ska löna sig att arbeta, säger de, men de
            begriper inte att fungerande socialförsäkringar dit alla som jobbar
            avsatt en andel av sin egen lön är ett att de viktigaste systemen
            om vi ska ha starka och trygga löntagare i Sverige.
          </note>
          <note>
            I stället har de importerat en amerikansk arbetslinje där löneutveck
            ­ lingen hålls nere. I stället för starka omställningsförsäkringar
            och kraftfull jobbpolitik har politiker agerat för att göra löntagare
            otrygga och fattiga genom rekordlåga ersättningsnivåer. Många
            får inte ens rätt till den låga ersättning som finns utan tvingas
            i bästa fall försörja sig på anhöriga eller socialtjänsten. I
            stället har skattesubventioner och branschstöd till redan lönsamma
            företag i mångmiljardklassen genomförts.
          </note>
          <note>
            Centerpartiets nedsättning av arbetsgivaravgiften gynnar främst
            de stora kedjorna i restaurangbranschen och kostar mer än de flesta
            reformer som nu genomförs inom sjukförsäkringen – samtidigt som
            det enligt deras eget finanspolitiska råd med flera inte skapar
            ett enda nytt jobb.
          </note>
          <note>
            Fru talman! Alliansen genomförde 2008 dagens system. De steg
            fram som den nya tidens helbrägdagörare som till skillnad från
            Sveriges samlade läkarkår, medicinska expertis och rådande forskningsläge
            genom ett trollslag kunde bota hela 90 000 sjuka.
          </note>
          <note>
            Enligt den nya lagen och a-kassans nya kriterier utförde rehabkedjan
            rena mirakel. Lama kunde inte bara resa sig upp och gå, utan enligt
            myndighetens bedömning kunde de ta vilket jobb som helst – eller
            ett så kallat normalt förekommande arbete. Det var bara att lägga
            manken till och välja glädje. Upp och stå!
          </note>
          <note>
            Fru talman! Tillsammans med S och MP tog Vänsterpartiet bort
            den bortre tidsgränsen, den så kallade stupstocken. Alliansen
            och Sverigedemokraterna gav inte upp i första taget utan röstade
            för att återinföra stupstocken så sent som 2017. Fortfarande i
            dag, trots facit i hand, är det flera partier som vill återinföra
            den.
          </note>
          <note>
            Men miraklens tid var tyvärr inte förbi för att vi bytte regering.
            S-MP-regeringen införde år 2015 mål om antal sjukdagar, och då
            fyrdubblades avslagen utan att någon lagändring gjordes vid dag
            180 och dag 365. Under brinnande pandemi blev rekordmånga utförsäkrade.
          </note>
          <note>
            Nu ska målen tas bort. Vänsterpartiet KU-anmälde och ställde
            krav på regeringen, och därför uppdaterades regleringsbrevet i
            våras. Nu har regeringen lovat Vänsterpartiet att ytterligare
            förändra regleringsbrevet så att Försäkringskassan ser till att
            ge den som är sjuk rätt till ersättning. Och inga mål om låga
            sjuktal ska finnas.
          </note>
          <note>
            Fru talman! Folk blir inte friskare utan sjukare av den behandling
            som systemet utsätter dem för. Att inte bli trodd är höjden av
            förnedring. Det är så man tillintetgör en människa. Tänk att det
            skulle behövas en pandemi för att fler politiker skulle börja
            förstå att sjukdom eller funktionsnedsättning inte är något man
            väljer utan något man drabbas av! I dag är man frisk, men i morgon
            kan det vara du eller jag som blir sjuk.
          </note>
          <note>
            Vänsterpartiet har tillsammans med alla er som är aktiva i olika
            upprop och fackförbund för att förändra sjukförsäkringen baxat
            regeringen och andra partier framför oss. Jag vill tacka er så
            enormt mycket. Ni ska veta att det är ni som har gjort hela skillnaden.
            Men nu behöver också de som utförsäkrats genom åren ges upprättelse
            och ekonomisk ersättning och få sin SIG tillbaka.
          </note>
          <note>
            Det finns mycket kvar att göra. Vänsterpartiet föreslår att karensdagen
            avskaffas. De skarpa tidsgränserna behöver tas bort, och rehabiliteringskedjan
            måste bli individanpassad och realistisk. Läkarintyg ska gälla.
            Den som är kroniskt sjuk eller har en funktionsnedsättning måste
            få rätt till varaktig ersättning. Därför behöver de redan utredda
            förändringarna av sjukersättningen läggas fram av regeringen senast
            i samband med vårändringsbudgeten.
          </note>
          <note>
            I dag hänvisas man till Arbetsförmedlingen men får där höra att
            man är för sjuk för att få hjälp till jobb. Men Försäkringskassan
            anser att man är frisk som en nötkärna. Så ska det inte få fortsätta;
            det ska Vänsterpartiet se till.
          </note>
          <note>
            Fru talman! Det är vi löntagare som själva betalar för sjukförsäkringen
            med vårt avstådda löneutrymme. Det här är vår rätt. Det är ingen
            allmosa. Vi har förtjänat det. Vänsterpartiet vill höja ersättningsnivåerna
            brett i både sjukpenningen och sjuk- och aktivitetsersättningen.
            Vi är det enda parti i riksdagen som år efter år tar bort straffskatten
            för alla sjuka och arbetslösa i vår budget.
          </note>
          <note>
            Fru talman! Sverige kan byggas starkt igen om den politiska handlingskraften
            finns. Människors trygghet är politikens ansvar – vårt ansvar.
            Vi ska steg för steg, reform för reform se till att vi återigen
            får en fungerande sjukförsäkring.
          </note>
          <note>
            Vänsterpartiet kommer att fortsätta att ligga på till dess att
            alla förändringar är genomförda. Det pågår inte längre en tävling
            om vem som är bäst på att jaga sjuka; det märker man här i kammaren.
            Nu är det i stället de som försvarar en orättfärdig sjukförsäkring
            som är lite pressade. Och det kan de ha!
          </note>
          <note>
            Jag yrkar bifall till reservation 2 under punkt 1 och hänvisar
            till vårt särskilda yttrande.
          </note>
          <note>
            Anf. 86 BENGT ELIASSON (L):
          </note>
          <note>
            Fru talman! I dag vill jag understryka att Liberalerna lägger
            fram en egen budget och en reformagenda som ger Sverige en stark
            kunskapsskola för alla, som rivstartar arbetet med att betala
            av den integrationsskuld som alltför länge har tillåtits växa
            och som ger Sverige förutsättningar att bli världens första klimatneutrala
            välfärdsland.
          </note>
          <note>
            Därtill tillför vi en kraftig förstärkning i hela rättskedjan,
            stärker arbetslinjen i bidragssystemen, sänker skatten på arbete
            och sparande och stärker svenskt innovations- och företagsklimat.
          </note>
          <note>
            Fru talman! Det är positivt att riksdagens beslut om ramarna
            för statens budget 2022 innebär en något mindre rödgrön politik
            för Sverige. Inom viktiga områden genomförs kursomläggningar i
            liberal och borgerlig riktning, och det välkomnar vi. Samtidigt
            finns det inslag i det budgetförslag som har vunnit riksdagens
            gillande så här långt som Liberalerna inte har ställt sig bakom.
            Eftersom riksdagsmajoriteten i det första steget av budgetprocessen
            har gett budgetpolitiken en annan inriktning än den vi liberaler
            önskar avstår vi från ställningstagande när det gäller anslagsfördelningen
            inom utgiftsområde 10.
          </note>
          <note>
            Liberalernas förslag inom det utgiftsområde som vi nu debatterar
            i SfU1 är en del av vårt budgetalternativ, som är en helhet. Det
            kan därför inte brytas ut. Värt att notera är att vi fullt och
            fast står bakom de förslag till förändringar och förbättringar
            som ligger även inom detta budgetbeslut och betänkande.
          </note>
          <note>
            Fru talman! Under mandatperioden har Liberalerna inom ramen för
            det tidigare regeringssamarbetet drivit regeringen framför sig
            i arbetet med att bland annat återställa den hårt angripna LSS-lagstiftningen
            och säkra alla människors möjlighet till en dräglig vardag.
          </note>
          <note>
            En utredning om statligt huvudmannaskap som Liberalerna drev
            igenom i januariavtalet är tillsatt, och förslag väntas i mars
            2023 – tyvärr med lite för klena direktiv och tyvärr med lite
            för lång utredningstid. Vidare har utredningen Stärkt rätt till
            personlig assistans tillsatts. Förslaget har leve ­ rerats och
            varit ute på remissrunda. Regeringen har redan indikerat att man
            har för avsikt att gå vidare med denna utrednings förslag. Det
            är väldigt glädjande, för det här är en av de bästa utredningar
            som har kommit fram på detta område. Och det är inte så konstigt
            eftersom vi liberaler var med och såg till att direktiven blev
            utmärkta.
          </note>
          <note>
            Det är glädjande att regeringen har dragit lärdomar från tidigare
            samarbeten. Men, fru talman, vi finner det anmärkningsvärt att
            regeringens budgetförslag inte kommer att räcka till för att finansiera
            de reformer i utredningen som man faktiskt ställer sig bakom just
            om stärkt rätt till personlig assistans. Regeringen lägger sig,
            fru talman, på den längsta tänkbara genomförandetiden, med två
            riksdagsval emellan, och den lägsta finansieringen för att räcka
            till för ett genomförande. Det är anmärkningsvärt.
          </note>
          <note>
            Liberalerna accepterar inte detta. Där regeringen förhalar ett
            införande och undanhåller tillräcklig finansiering lägger Liberalerna
            i vårt budget ­ förslag en säker fast finansiering där förslagen
            kan bli verklighet inom kortast möjliga tid.
          </note>
          <note>
            Fru talman! För att livet ska kunna fungera för den som är i
            behov av personlig assistans krävs att det finns en trygg och
            fungerande assistans ­ ersättning för dem som arbetar inom assistansen.
            Det är av stor vikt både för dem som nyttjar personlig assistans,
            för dem som arbetar inom den och för de seriösa aktörer som verkar
            inom systemet att det finns långsiktiga ersättningar och förutsättningar.
          </note>
          <note>
            Konkret innebär det att det som kallas schablonbelopp, alltså
            den ersättning som staten betalar ut enligt socialförsäkringsbalken
            varje år, ska beräknas och fastslås räknas upp på ett sätt som
            gör att en skälig löneökning är möjlig. Detta, fru talman, är
            en av de få löner i Sverige som regeringen sätter ensam, utan
            några som helst fackliga förhandlingar eller möjligheter till
            förändring. En sådan löneökning gör det möjligt att behålla kompetent
            personal längre, vilket i sin tur gör det värt att satsa på exempelvis
            vidareutbildning av anställda och goda anställningsvillkor. Anställ
            ­ da som är kvar längre i tjänst har bättre förutsättningar att
            bygga rela ­ tioner med den individ de arbetar för, vilket stärker
            kvaliteten på den assistans man får.
          </note>
          <note>
            Fru talman! Detta är ju grunden i den personliga assistansen
            – inte den som jobbar utan den som faktiskt är den anställande
            parten.
          </note>
          <note>
            Trots dessa fördelar väljer regeringen att endast räkna upp schablonbeloppet
            med 1,5 procent. Det betyder att Sveriges personliga assistenter
            under nästa år kan räkna med max 1,5 procents lönehöjning, oavsett
            vad övriga arbetsmarknaden får. Det är en betydligt mindre ökning
            än den regeringen gjorde i föregående års budget, som förhandlades
            med oss liberaler. Där ökade vi schablonbeloppet med 3,5 procent
            i stället. Detta tillskott kommer att förbättra både möjligheterna
            för god kvalitet på arbetsvillkor och annat för de personliga
            assistenterna.
          </note>
          <note>
            Schablonbeloppet är en viktig del i en stabil assistans före
            levnadsvillkoren och för livskvaliteten för väldigt många människor.
          </note>
          <note>
            Liberalernas mål är att schablonersättningen ska följa andra
            jämförbara omsorgsyrken. I vårt budgetförslag höjer vi den med
            3,5 procent per år framåt i tiden. Vi är det parti som satsar
            allra mest på funktionshinderspolitiken inom LSS-området.
          </note>
          <note>
            Fru talman! Liberalerna lever och andas funktionshinderspolitik.
            Det är tydligt i årets förslag till budget, och det kommer att
            vara tydligt i många år framöver. Av bland annat detta skäl deltar
            vi liberaler som sagt inte i beslutet om det budgetförslag som
            ligger på riksdagens bord utan hänvisar till vårt särskilda yttrande.
          </note>
          <note>
            Med detta skulle jag vilja tacka talmanspresidiet, utskottsledamöter,
            utskottskansliet, kammarkansliet och åhörare för det gångna året
            och till ­ önska god helg och ett godare gott nytt år, ett år
            utan pandemieffekter.
          </note>
          <note>
            Anf. 87 IDA GABRIELSSON (V) replik:
          </note>
          <note>
            Fru talman! Bengt Eliasson redogjorde för väldigt bra och intressant
            funktionshinderspolitik här. Men om man ser till utgiftsområdet
            om sjukförsäkringen ser det lite tråkigare ut i Liberalernas motion.
          </note>
          <note>
            Liberalerna är alltså det parti som lägger minst på sjukförsäkringen
            av alla partier i riksdagen. Bengt Eliasson sa att de stod bakom
            alla förbättringar, men det stämmer inte om man tittar i tabellen
            här.
          </note>
          <note>
            Liberalerna föreslår ytterligare en karensdag. Vid dag 15 ska
            man ha en sådan. Liberalerna skriver att de vill återinföra en
            bortre tidsgräns i sjukförsäkringen – stupstocken alltså. Liberalerna
            avvisar regeringens förslag om höjt tak i sjukpenningen. Liberalerna
            avvisar regeringens förslag om särskilda regler i sjukersättningen
            för pensionärer. Liberalerna avvisar regeringens förslag om beviskravet
            vid dag 365 i sjukförsäkringen. Liberalerna vill slopa kvalificeringsreglerna
            för flyktingar i sjukförsäkringen. Såvitt jag kan se är det mest
            försämringar där.
          </note>
          <note>
            Det område ni sparar mest på i er budget är alltså sjukförsäkringen.
            Min a ärliga fråg or till Bengt Eliasson är: Om man värnar om
            personer som är sjuka och personer med funktionsnedsättning, vill
            man då inte att de ska få rätt till ersättning och att ersättningarna
            ska vara bra och rättvisa? Kommer Liberalerna och Bengt Eliasson
            att rösta emot de förslag som sedan kommer att ligga på riksdagens
            bord om att det ska bli lättare att få sjuk- och aktivitetsersättning,
            eller kommer Liberalerna att ändra sig och ställa sig bakom de
            förslag som Vänsterpartiet och regeringen kommer att lägga fram?
          </note>
          <note>
            Anf. 88 BENGT ELIASSON (L) replik:
          </note>
          <note>
            Fru talman! Tack, Ida Gabrielsson, för frågorna! För att inse
            vad det är vi vill göra räcker det inte att bara titta i tabellverket
            över det här utgiftsområdet. Man måste också titta på hela socialförsäkringsområdet
            och hela det sociala området. Vi lägger fram en lång rad förslag
            som är till för att stödja och hjälpa människor i sjukskrivning,
            före sjukskrivning och efter sjukskrivning.
          </note>
          <note>
            Vi lägger fram kraftfulla förslag om reformerade arbetssätt för
            Försäkringskassan och om närmare samarbete med hälso- och sjukvården.
            Vi föreslår att sjukförsäkringen ska vara aktiv och att den ska
            vara anpassad efter det som man är sjukskriven för med mera. Vi
            vill utveckla en ny insats, individuellt stöd och vägledning,
            där man faktiskt följer den sjukskrivne genom sjukskrivningsprocessen,
            så att personen inte hamnar i en sjukskrivningssituation bakom
            stängda dörrar och neddragna gardiner i ensamhet.
          </note>
          <note>
            Det är en lång rad insatser. Detta är några av de insatser vi
            vill se för att personer som är sjukskrivna faktiskt ska kunna
            rehabiliteras tillbaka till arbete, och när man har sjuk- och
            aktivitetsersättning av något mer kronisk karaktär ska man kunna
            habiliteras i sin situation.
          </note>
          <note>
            Alla insatserna måste ses som en helhet. Vi lämnar inte någon
            efter, utan vi tittar hellre på helheten i en människas situation.
            Att bara sjukförsäkra bort människor från arbetsmarknaden är inte
            rimligt. Vi har varit där i vårt land, och dit vill vi inte tillbaka.
          </note>
          <note>
            Anf. 89 IDA GABRIELSSON (V) replik:
          </note>
          <note>
            Fru talman! Ärlighet varar väl ändå längst? Jag tyckte mig höra
            att ledamoten sa att alla de förslag som lades fram av regeringen
            var bra och att Liberalerna stod bakom dem. Men det är ju ändå
            9,6 miljarder som man inte står bakom, och då tycker jag att man
            ska berätta om det. Men nu har vi alltså fått lite mer klargjort
            vad Liberalerna vill.
          </note>
          <note>
            I dag är det rekordfå som har fått rätt till sjukförsäkring.
            Det är alltså väldigt få som får sjuk- och aktivitetsersättning,
            och det måste man ha om man har en funktionsnedsättning. Man måste
            få rätt till det. Fyra gånger så många har utförsäkrats vid tidsgränserna,
            och då behöver man göra regeländringar, för det ska inte vara
            så. Då spelar det ingen roll att man pratar fint om andra saker,
            utan det är detta som behöver göras.
          </note>
          <note>
            Då frågar jag om Bengt Eliasson framöver kommer att stödja de
            förslag som kommer att läggas fram om förändringar av sjukersättningen
            och rehabiliteringen och om att man enklare ska få sjukersättning.
          </note>
          <note>
            Anf. 90 BENGT ELIASSON (L) replik:
          </note>
          <note>
            Fru talman! Avstämningsperioder under sjukskrivningen är oerhört
            viktigt. Att man tar en aktiv del i sin egen sjukskrivning och
            att arbetsgivare och andra parter, inte minst hälso- och sjukvården,
            är väldigt aktiva i sjukskrivningsprocessen är också oerhört viktigt.
            Då behöver man fasta avstämningspunkter. Detta är jag helt övertygad
            om.
          </note>
          <note>
            I debatten har detta kallats för stupstock eller utförsäkringstillfällen.
            Ja, det är möjligt att det regelverk som har gällt under de gångna
            åtta åren faktiskt har varit sådant, och det ser vi ju effekterna
            av. Det är ju inte det vi vill ha. Det är ju detta jag försöker
            säga.
          </note>
          <note>
            Vi lägger fram en lång rad aktiva förslag för att ska bli en
            mänskligare sjukskrivning men en sjukskrivning som leder tillbaka
            normalt dagligt liv.
          </note>
          <note>
            Anf. 91 MARGARETA FRANSSON (MP):
          </note>
          <note>
            Fru talman! Miljöpartiet har tillsammans med Socialdemokraterna
            inlett reparationen av revorna i sjukförsäkringen. Vi har gjort
            regelverket mer mänskligt. Vi har gett bättre förutsättningar
            för deltidssjukskrivna. Vi har gett rimligare förutsättningar
            för dem av oss som är sjuka och närmar sig pensionen. Detta är
            bara några exempel.
          </note>
          <note>
            Fru talman! Alla individer som är beroende av en dåligt fungerande
            försäkring vill inte ha något annat än en förbättring av läget.
            Det vill också jag och mitt parti.
          </note>
          <note>
            Samtidigt vill jag understryka att det finns en viktig poäng
            med att metodiskt ta en sak i taget, att skynda långsamt, för
            att få en förankrad process som ska hålla. Jag är därför väldigt
            tacksam för, även om man gärna vill se förändringar här och nu,
            att vi har gjort ett gediget arbete via utredning, remisser och
            beredning samt genomförande av förslag från Sjukförsäkringsutredningen.
            Och det är faktiskt så att riksdagens partier ställer sig bakom
            de förslag som den tidigare regeringen presenterade i sitt budgetförslag
            på detta område.
          </note>
          <note>
            Men vi i Miljöpartiet vill så mycket mer. Vi har tagit fram ett
            program för social rättvisa. Där har vi flera förslag om verktyg
            som vi vill använda för att människor ska få ihop sina dagliga
            liv och för att vi ska kunna skapa en trygghet i ett samhälle
            med växande klyftor.
          </note>
          <note>
            Ett av förslagen, fru talman, handlar om ett mer sömlöst trygghetssystem.
            På sikt vill vi slå samman a-kassa, sjukförsäkring och försörjningsstöd
            till en gemensam trygghetsförsäkring som också ska skötas av en
            och samma myndighet. På så sätt undviker vi att människor bollas
            fram och tillbaka mellan olika myndigheter.
          </note>
          <note>
            Ett annat förslag handlar om att vi vill avskaffa karensdagen
            för gott. Att regeringen fortsätter med undantaget under pandemin
            tycker vi är väldigt bra, men Miljöpartiet anser att karensdagen
            ska tas bort helt även framöver. Ett viktigt skäl till det är
            att människor har olika möjligheter att jobba hemifrån när de
            är småkrassliga. För människor som jag, som i grund och botten
            arbetar i vård- och omsorgsyrket, är det väldigt svårt. Med karensdagen
            riskerar man även att personer med sämre ekonomi går till jobbet
            ändå. När corona inte längre är ett stort problem kan detta bidra
            till ökad smitta på arbetsplatser och till försämrad hälsa hos
            den som trycker undan sitt behov av att vara hemma och som inte
            tillåter sig att vara sjuk och vila.
          </note>
          <note>
            Ett tredje förslag handlar om att ingen ska nekas sjukpenning
            för tid som en redan varit sjukskriven. Vi anser att det är helt
            absurt i dag. En person som är sjuk kan gå till en läkare som
            instämmer i behovet av sjukskrivning och som skickar ett underlag
            till Försäkringskassan. Då finns risken att Försäkringskassan
            inte godkänner sjukskrivningen, antingen för att den inte håller
            med om bedömningen eller för att läkarens underlag och intyg inte
            är tydliga nog.
          </note>
          <note>
            Detta kan innebära en katastrof för den enskilde. Det är tufft
            att inte bli trodd utifrån sin egen och även läkarens bedömning.
            Men det är också tufft att bli helt utan pengar till försörjningen.
            Ibland kan det vara en ganska lång period som har förflutit.
          </note>
          <note>
            Att människor ska bära denna oro är inte rimligt. Det är många
            som har beskrivit oron för Försäkringskassan. Oron för att inte
            bli trodd skapar en väldigt stor stress. Detta är inte minst besvärligt
            för dem som är sjukskrivna på grund av stressrelaterade sjukdomstillstånd
            och som riskerar att bli ännu sämre.
          </note>
          <note>
            Fru talman! Jag är ersättare här i riksdagen. Jag har tre månader
            kvar på mitt vikariat. När denna period är över kommer jag att
            gå tillbaka till mitt jobb som sjuksköterska. Där möter jag barn
            och unga med funktionsnedsättningar, men jag möter också vuxna.
            Under den senaste tiden har jag verkligen funderat över vad jag
            kommer att kunna säga till dessa individer. Hur kommer jag att
            kunna förklara att en situation som ekonomiskt är ganska tuff
            riskerar att fortsätta bli tuff?
          </note>
          <note>
            Med M:s, KD:s och SD:s budget har vi återigen en situation där
            vi gör skillnad på människor. Sjuk- och aktivitetsersättning är
            ersättning man beviljas för att man inte bedöms kunna arbeta på
            den ordinarie arbetsmarknaden. En högre skatt för dem med sjuk-
            och aktivitetsersättning med motivet att det ska löna sig att
            arbeta blir snarare en bestraffning för att man inte kan arbeta.
          </note>
          <note>
            Det är många där ute som bara får ungefär 10 000 kronor att leva
            på, och det är innan skatten är betald. Det är inte så lätt att
            leva på den sum ­ man. Det är inte heller så lätt att känna sig
            fullt delaktig i det samhälle vi lever i.
          </note>
          <note>
            Man kan fråga sig vilka normer och värderingar det är som ligger
            till grund för att man inför ett jobbskatteavdrag som blir en
            ny orättvis skatteklyfta för dem som har sjuk- och aktivitetsersättning.
          </note>
          <note>
            Fru talman! Eftersom riksdagsmajoriteten i det första steget
            av vår budgetprocess har gett budgetpolitiken en helt annan inriktning
            än den vi önskar avstår vi från ställningstagande när det gäller
            anslagsfördelningen inom utgiftsområde 10. Vårt budgetalternativ
            bör ses som ett sammanhållet paket där inte någon eller några
            delar kan brytas ut och behandlas isolerade.
          </note>
          <note>
            (Applåder)
          </note>
          <note>
            Anf. 92 MATTIAS KARLSSON i Luleå (M):
          </note>
          <note>
            Fru talman! Jag vill börja med att yrka bifall till utskottets
            förslag i betänkandet.
          </note>
          <note>
            Samhällets utgifter för sjukfrånvaron är mycket höga. I spåren
            av covid-19 har sjukfrånvaron ökat markant. Covid-19 har inneburit
            en ex ­ cep ­ tionell situation som har ställt krav på exceptionella
            åtgärder.
          </note>
          <note>
            Vi moderater har varit drivande bakom viktiga åtgärder, såsom
            slopandet av karensavdraget och en utökning av den förebyggande
            sjukpenningen för riskgrupper. Det har varit nödvändigt för att
            stoppa smittspridningen och skydda särskilt utsatta grupper.
          </note>
          <note>
            För att samhället ska stå starkt när en ny kris slår till har
            det varit viktigt att de tillfälliga åtgärderna har rullats tillbaka.
            Ur individens perspektiv leder sjukfrånvaro till sämre privatekonomi,
            och en lång frånvaro från arbetslivet leder ofta till färre sociala
            kontakter i vardagen.
          </note>
          <note>
            Utanförskapet är både ekonomiskt och socialt. Effekterna kan
            vara stora i nästa generation. Barn till föräldrar som är långtidssjukskrivna
            tenderar att själva bli sjukskrivna i högre grad än andra. För
            oss moderater är det självklart att samhällets insatser ska inriktas
            på att förebygga sjukskrivningar och hjälpa människor tillbaka
            till arbetslivet.
          </note>
          <note>
            Den som är sjuk eller skadad och som inte kan arbeta ska självklart
            ha rätt till ersättning, vård och rehabilitering. Men den som
            har eller får tillbaka sin arbetsförmåga måste alltid få stöd
            och hjälp att komma tillbaka till arbete.
          </note>
          <note>
            Långa sjukfall är naturligtvis ibland oundvikliga för den enskilde,
            och sjukförsäkringssystemet ska då ge trygghet i att den som är
            sjuk ska få stöd. Men om de långa sjukfallen totalt sett ökar
            skapar det många problem och risker.
          </note>
          <note>
            Fru talman! Psykiatriska diagnoser är sedan 2014 den vanligaste
            sjukskrivningsorsaken. För att motverka en utveckling mot allt
            fler och allt längre sjukfall i psykiatriska diagnoser måste stödet
            vid psykisk ohälsa förbättras, och kunskapen om sjukskrivningar
            på grund av detta behöver ökas.
          </note>
          <note>
            Frågor om hälsa och arbetsförmåga är komplicerade och mångfasetterade.
            Situationen kompliceras dessutom ytterligare vid de psykiska diagnoserna.
            Det är trots allt lättare att bedöma ungefär hur lång tid det
            tar för ett brutet ben att läka och hur arbetsförmågan påverkas
            därav. Bedömningarna är betydligt svårare för de psykiska sjukdomarna.
            Särskilt tydligt blir detta när man väger in den psykosociala
            arbetsmiljöns samverkan med psykisk ohälsa. Många beskriver en
            situation där pressen från den dåliga psykosociala arbetsmiljön
            blir för stor och skapar en svår stressreaktion.
          </note>
          <note>
            Eftersom psykisk ohälsa till stor del är individuell finns det
            en rad parametrar och faktorer som alla bidrar till rehabiliteringen.
            Moderaterna är positiva till flera av de förslag som den statliga
            utredningen En trygg sjukförsäkring med människan i centrum har
            presenterat s , bland annat när det gäller behovet av tydligare
            krav på tidigare insatser vid psykisk ohälsa. Det är dock viktigt
            att utgångspunkten ska vara en så kort sjukskrivning som möjligt
            och en återgång till arbetet så fort som möjligt.
          </note>
          <note>
            Fru talman! Många unga med funktionsnedsättning som får aktivitetsersättning
            deltar inte i insatser som syftar till att öka chanserna att få
            arbete eller börja studera. De får inte den hjälp de behöver för
            att aktivera sig utan blir i stället inaktiva och hamnar längre
            och längre bort från arbetsmark ­ naden. Dessa unga riskerar att
            få låg inkomst hela livet och i förlängningen en mycket låg pension.
          </note>
          <note>
            Människor som har sjuk- eller aktivitetsersättning måste få bättre
            förutsättningar att bryta sitt utanförskap. De ekonomiska trygghetssystemen
            måste alltid uppmuntra fler att gå till jobb eller utbildning
            och genom det få ett sammanhang och en egen försörjning.
          </note>
          <note>
            Med anledning av de anföranden som har hållits tidigare i denna
            debatt tror jag ändå, fru talman, att det är viktigt att säga
            att hela den skattere ­ duktion som regeringen vill införa när
            det gäller dem som har sjuk- och aktivitetsersättning även finns
            med i det budgetförslag som Moderaterna, Kristdemokraterna och
            Sverigedemokraterna har lagt fram som ett budget ­ alternativ.
            Här finns alltså ingen konflikt, även om vi har hört att Social
            ­ demokraterna och Miljöpartiet i sina anföranden på ett desperat
            sätt vill hitta på en sådan.
          </note>
          <note>
            Att vi därutöver sänker skatten för dem som arbetar och har arbetat
            försämrar förstås inte villkoren för några andra, utan det stärker
            i stället arbetslinjen. Det ska löna sig att jobba samtidigt som
            trygga villkor ska gälla för dem som inte kan arbeta. Den som
            jobbar får 150 kronor mer i månaden i skattesänkning med vår budget
            medan den som har sjuk- och aktivitetsersättning får 850 kronor
            mer per månad i skattesänkning. Vi tycker att det är rimligt att
            blir mer lönsamt att arbeta, och här skiljer vi oss från regeringen.
          </note>
          <note>
            (Applåder)
          </note>
          <note>
            Anf. 93 MATTIAS VEPSÄ (S) replik:
          </note>
          <note>
            Fru talman! Tack, Mattias Karlsson, för ett fint anförande!
          </note>
          <note>
            Jag var snabb på replikknappen, och fick frågan: ”Varför är du
            så snabb? Du måste lyssna först.” Det skulle jag ha gjort. Jag
            vill säga att jag uppskattar att du lyfter fram vikten av sjukförsäkring
            och vikten av att föra en politik för dem som behöver vårt samhälles
            stöd allra mest – de funk ­ tionsnedsatta och de som får en sjukdom
            och behöver stöd. Jag uppskattar också att du nämnde Claes Jansson
            s utredning och de förbättringsförslag som ligger på bordet.
          </note>
          <note>
            Men jag var inte så snabb på knappen ändå, visade det sig, för
            du nämnde inte de andra förslag som vi ska rösta igenom i dag.
            Jag ska läsa upp dem snabbt.
          </note>
          <note>
            Det handlar om ökad flexibilitet vid prövning vid dag 365, förändrad
            arbetsförmågeprövning vid 62 års ålder för sjukpenning, alltså
            en äldre ­ ventil som gör det möjligt för fler äldre att enklare
            få sjukpenning, och mer flexibel förläggning av arbetstiden vid
            deltidssjukskrivning, vilket möjliggör för fler som ska rehabiliteras
            att enklare rehabilitera sig på den tid som de tillsammans med
            arbetsgivaren anser är bäst för att snabbt komma tillbaka i arbete.
          </note>
          <note>
            Det handlar också om lättnader i sjukpenningen för behovsanställda.
            Som jag lyfte upp i mitt anförande är det i dag oerhört vanligt
            bland unga eller i välfärdsyrken att man får korta kontrakt, sms-anställningar
            eller påhugg över dagen, i stort sett, vilka trots att man betalar
            skatt på sin lön inte kvalificerar till sjukpenning. Det är alltså
            en väldigt viktig förbättring för många i LO-yrken. Inte minst
            höjer vi inkomsttaket i sjukförsäkringen.
          </note>
          <note>
            Återigen: Detta är frågor som jag inte hittar stöd för vare sig
            i den gemensamma budgetreservation som presenterats eller i budgetmotionen
            från Moderaterna. Tvärtom föreslås neddragningar där, och man
            säger nej till alla förslag.
          </note>
          <note>
            Frågan lyder: Vilket är ditt favoritförslag av dem jag precis
            läste upp?
          </note>
          <note>
            Anf. 94 TREDJE VICE TALMANNEN:
          </note>
          <note>
            Jag vill påminna om att samtliga talar via talmannen, vilket
            gör att ”du” inte blir rätt ord.
          </note>
          <note>
            Anf. 95 MATTIAS KARLSSON i Luleå (M) replik:
          </note>
          <note>
            Fru talman! Tack, ledamoten Vepsä, för möjligheten att diskutera
            detta!
          </note>
          <note>
            Det är uppenbart att det är den regering som nu har suttit i
            nästan åtta års tid som är ansvarig för det som vi har sett hända
            med sjukförsäkringen. Det är också uppenbart att regeringen successivt
            har monterat ned det som har varit tanken med sjukförsäkringen,
            nämligen att se till att de som har en arbetsförmåga ska ha möjlighet
            att komma tillbaka till arbete. De som inte har en arbetsförmåga
            ska ha rätt till sjukpenning, men successivt har detta monterats
            ned i Socialdemokraternas Sverige i dag.
          </note>
          <note>
            Jag tycker att det finns mycket i det som regeringen har arbetat
            med bara det sista året som visar hur allvarligt läget är. Jag
            tycker att det är oerhört viktigt med den rehabiliteringskedja
            som vi har haft i Sverige nu under ett flertal år. Jag tror att
            den har gett en signal till Myndighetssverige att inte bara administrera
            sjukskrivningen i form av att betala ut ersättning, utan rehabiliteringskedjan
            är också en kedja som innebär att det finns hålltider i sjukförsäkringen
            som gör att vi från samhällets sida ser till att det finns insatser
            för de personer som har hamnat i en sjukskrivning så att de rehabiliteras
            och får tillbaka sin arbetsförmåga.
          </note>
          <note>
            I övrigt har ledamoten tidigare i anförandet och även nu försökt
            måla upp en konfliktyta som inte finns i dagens votering inom
            detta utgiftsområde.
          </note>
          <note>
            Anf. 96 MATTIAS VEPSÄ (S) replik:
          </note>
          <note>
            Fru talman! Tack, Mattias Karlsson från Moderaterna, för ett
            intressant svar!
          </note>
          <note>
            Jag noterar att jag inte fick någon favoritreform uppläst utan
            snarare ett försvarstal för rehabiliteringskedjan. Den har vi
            inte avskaffat, utan vi har justerat den och tagit bort och filat
            ned de värsta kanterna så att fler får rehabilitering och möjlighet
            att komma tillbaka.
          </note>
          <note>
            Vi ser att de deltidsanställda, som jag nämnde, inte ens får
            möjlighet att kvalificera sig till sjukförsäkringen. Vi gör ett
            undantag för äldre som drabbas väldigt hårt och så vidare. Bra
            politik! Men det är oroande att ledamoten Karlsson inte kunde
            stå upp för den politik som man i dag ska rösta igenom och som
            Moderaterna säger sig stå för som en möjlig framtida regeringspolitik.
          </note>
          <note>
            Jag har en sista fråga. Den gäller trygghetspensionen – möjligheten
            för äldre att få sjuk- och aktivitetsersättning i slutet av yrkeslivet
            utan att tum ­ ma på sin egen pension. Hur ställer sig Moderaterna
            till trygghetspen ­ sio ­ nen egentligen?
          </note>
          <note>
            Anf. 97 MATTIAS KARLSSON i Luleå (M) replik:
          </note>
          <note>
            Fru talman! Jag tror inte att det är ett bra sätt att gå tillbaka
            till situa ­ tionen före 2006, då vi gömde undan människor i en
            förtidspensionering, som förslaget kommer att innebära. Vi ska
            ta till vara varje människas möjlighet och arbetsförmåga, även
            i slutet av arbetslivet.
          </note>
          <note>
            Vi vill att människor ska jobba så länge det bara är möjligt
            om det finns en arbetsförmåga. Då tror jag att det är oerhört
            viktigt att även klara av att göra en omställning senare i livet.
            Därför tror jag inte att detta är en politik som skapar och tar
            till vara människors möjlighet att bidra även senare i yrkeslivet.
            Och jag är skarpt skeptisk till detta förslag. Jag tror att vi
            kommer att få se en utförsäkring och förtidspensionering som vi
            inte vill ha.
          </note>
          <note>
            (Applåder)
          </note>
          <note>
            Anf. 98 IDA GABRIELSSON (V) replik:
          </note>
          <note>
            Fru talman! Jag tycker att det är viktigt att vi som politiker
            och ledamöter här i riksdagen inte skyller ifrån oss. Det är så
            att det är alliansregeringen som har gjort om sjukförsäkringen
            så att 90 000–100 000 personer blev utförsäkrade. Det är så att
            S och MP satte upp mål som skapade stora utförsäkringar efter
            dag 180 och dag 365.
          </note>
          <note>
            Min fråga till Moderaterna är: Vad är syftet med att skylla på
            varandra? Är det inte bättre att agera nu när det är på detta
            sätt och rösta för att det inte ska vara så, i stället för att
            säga: Det är ni som har sett till att det har blivit så, och då
            tänker vi strunta i att göra någonting åt det?
          </note>
          <note>
            Vill man göra någonting åt detta finns det ett förslag på bordet
            nu, om man tycker att detta är fel.
          </note>
          <note>
            Jag undrar också hur Moderaterna tänker i fråga om att man inte
            ska kunna få slippa omställning vid 61 eller 62 års ålder, när
            pensionsåldern för väldigt många grupper i tunga yrken är just
            i den åldern. Det enda som händer är att man får en väldigt låg
            pension. Detta handlar inte alls om en förtidspension som fanns
            tidigare, och det handlar inte om att man som 61 ‑ åring eller
            62-åring ombeds att bli ingenjör och ställa om ifall man inte
            kan jobba på bygget längre. Man prövas enbart mot den bransch
            som man jobbar i. Det finns redan i dag ett system med andra tidsgränser.
            Varför skulle man inte kunna skapa en ventil för den som är 62
            år både för samhällets och för den enskildes skull?
          </note>
          <note>
            Anf. 99 MATTIAS KARLSSON i Luleå (M) replik:
          </note>
          <note>
            Fru talman! Det är lite lustigt att få en fråga om varför man
            skyller ifrån sig och anklagar andra när ledamoten Gabrielssons
            hela anförande handlade om att skylla på alla andra. Ibland kan
            det naturligtvis vara lite svårt att se till sig själv och se
            hur man kan anamma en debatt här i riksdagen.
          </note>
          <note>
            Vad gäller garantipension är det inte så att man tvingar någon
            som har jobbat inom handeln att bli ingenjör. Det är inte fråga
            om en sådan omställning. Men man prövas ändå mot hela arbetsmarknaden,
            och man har naturligtvis möjlighet att se vilka jobb som är möjliga
            att ta. Det är inte heller så att det är inom samma bransch, utan
            det är samma arbetsgivare. Det gör det än svårare.
          </note>
          <note>
            Jag tror inte att vi ska ha ett system där man försöker glömma
            och gömma människor som kanske har möjlighet att ta ett arbete.
            Då hamnar vi i samma situation, oavsett om det kallas förtidspensionering
            eller garantipension, att vi glömmer bort dessa människor och
            inte låter dem få vara delaktiga i det sammanhang som ett arbete
            kan vara. Jag tror att det är jätteviktigt att vi alla har ett
            socialt sammanhang att vara i. Det mår alla bra av, även om man
            är 62 år.
          </note>
          <note>
            (Applåder)
          </note>
          <note>
            Anf. 100 IDA GABRIELSSON (V) replik:
          </note>
          <note>
            Fru talman! Det är mycket bra om den moderata ledamoten kan lägga
            fram sina önskemål för mig. Det handlar nämligen om att säga vad
            vi i Vänsterpartiet tycker är fel i de olika systemen. Och det
            handlar om vad ni och vad Socialdemokraterna har gjort och röstat
            på. Det är så det ser ut.
          </note>
          <note>
            Vänsterpartiet har lagt fram väldigt bra förslag hela tiden.
            Det är därför svårt att ta åt sig. Det får jag göra på något annat
            område.
          </note>
          <note>
            Detta handlar om människor som är slut i kroppen. Och de branscher
            som dessa människor prövas mot är ofta branscher där kroppsarbete
            behövs.
          </note>
          <note>
            Som det ser ut handlar det i sjukpenningen om att prövas mot
            den egna arbetsgivaren eftersom det är en kortsiktig omställningsförsäkring.
            Men i sjukersättningen, som är mer långsiktig, prövas man mot
            hela branschen. Det som Moderaterna säger stämmer därför inte
            riktigt.
          </note>
          <note>
            Frågan är: Varför avvisar ni alla förbättringar om ni tycker
            att det är viktigt att stärka sjukförsäkringen?
          </note>
          <note>
            Anf. 101 MATTIAS KARLSSON i Luleå (M) replik:
          </note>
          <note>
            Fru talman! Vi säger också vad vi anser är fel hos andra. Det
            upplevde jag att jag gjorde i mitt anförande där jag pekade på
            de problem som finns i sjukförsäkringen under nuvarande regering,
            en regering som har suttit i nästan åtta år och som successivt
            har monterat ned arbetslinjen och nu sett till att vi än mer ska
            gömma och glömma människor som kanske har en arbetsförmåga och
            kan komma tillbaka.
          </note>
          <note>
            Jag tror att det är oerhört viktigt att vi har en möjlighet att
            nyttja varje individ som kan ta ett arbete. Därför är det så oerhört
            synd att ledamoten Gabrielsson alltid pratar bara om att förstärka
            systemen för att betala ut ersättning till dem som är sjuka i
            stället för att prata om hur vi ska få dem rehabiliterade så att
            de kan komma tillbaka till arbetslivet.
          </note>
          <note>
            (Applåder)
          </note>
          <note>
            Anf. 102 JULIA KRONLID (SD):
          </note>
          <note>
            Fru talman! Vi debatterar i dag utgiftsområde 10 Ekonomisk trygghet
            vid sjukdom och funktionsnedsättning. J ag vill börja med att
            yrka bifall till utskottets förslag till beslut under punkt 1
            och även till utskottets förslag till budget under punkt 2.
          </note>
          <note>
            Fru talman! Under livets gång kan det hända vem som helst, ung
            som gammal, högavlönad som lågavlönad, man som kvinna, att man
            råkar ut för en sjukdom eller en olycka som gör att arbetsförmågan
            blir nedsatt.
          </note>
          <note>
            För mig och Sverigedemokraterna är det självklart att det ska
            finnas en välfungerande sjukförsäkring i dessa situationer. Lika
            självklart måste det vara att det finns tillgång till god vård
            och rehabilitering under denna period liksom flexibla lösningar
            anpassade till individens situation för att steg för steg utifrån
            sina egna förutsättningar få stöd att återgå i arbete i den mån
            det är möjligt. Tyvärr har detta inte varit självklart i praktiken
            i Sverige. Och det har funnits stora brister inom sjukförsäkringen
            vad gäller styrningen.
          </note>
          <note>
            Utförsäkringar av personer efter 180 dagars och 365 dagars sjukskrivning
            sköt i höjden lavinartat efter att den socialdemokratiska och
            miljöpartistiska regeringen tillträdde. Man satte upp ett siffermål
            för hur många dagar som människor får vara sjukskrivna. Och sjukförsäkringen
            blev en inkomstkälla.
          </note>
          <note>
            Regeringens styrning och signaler till Försäkringskassan har
            lett till fyrkantiga och hårda bedömningar trots att regelverket
            inte har förändrats. Det har lett till utförsäkringar av svårt
            sjuka personer med cancer, epilepsi, svår psykisk ohälsa, ME och
            mycket mer. Variationerna mellan regionerna har också varit enormt
            stora.
          </note>
          <note>
            Men efter att regeringen fått mycket kritik från flera håll,
            bland annat från Sverigedemokraterna, för sin målstyrning kring
            detta ändrades målformuleringen i regleringsbrevet med ett förtydligande
            att målet om att få ned antalet personer som är sjukskrivna ska
            uppnås genom förebyggande arbete, stärkt rehabilitering och bättre
            samarbete. Det är nämligen där som fokus måste ligga. Man kan
            inte få ned antalet sjukskrivna personer genom att utförsäkra
            dem. Det måste ske genom att människor faktiskt får hjälp och
            att man också förebygger, så att färre insjuknar.
          </note>
          <note>
            Fru talman! I dag är psykisk ohälsa den vanligaste orsaken till
            sjukskrivning. Detta är en djupt oroande utveckling. En stor problematik
            är utmattningssyndrom och utbrändhet, framför allt inom offentlig
            sektor. Det drabbar framför allt kvinnor.
          </note>
          <note>
            Samtidigt har inte regelverk och expertis anpassat sig till den
            här typen av problematik. Vi har kunnat läsa i medierna hur flera
            jurister har gett skarp kritik mot att människor med psykisk ohälsa
            fått avslag för att det inte har gått att hitta objektiva fysiska
            bevis.
          </note>
          <note>
            Regeringen har alltså även skapat arbetsförhållanden som leder
            till att människor slits ut till den grad att det leder till psykisk
            ohälsa. När de sedan har ansökt om sjukpenning har de fått avslag
            för att det inte går att bevisa den psykiska ohälsan. Inte sällan
            har samma personer därefter fått besked från Arbetsförmedlingen
            om att de är för sjuka för att kunna få ett jobb – och som ett
            extra brev på posten förlorar de sin sjukpenninggrundande inkomst.
          </note>
          <note>
            Så här får det bara inte gå till. Vi i Sverigedemokraterna vill
            därför fortsatt verka för en trygg och rättssäker sjukförsäkring,
            till skillnad från otrygga utförsäkringar. Både sjukförsäkringen
            och arbetsskadeförsäkringen måste bättre anpassas efter psykisk
            ohälsa. Det är också av väldigt stor vikt med förebyggande insatser
            innan sjukskrivningen blir ett faktum.
          </note>
          <note>
            En viktig åtgärd, som visserligen ligger inom ett annat utgiftsområde
            men som påverkar sjukskrivningarna, är att vi genom budgetförslaget
            från Sverigedemokraterna, Moderaterna och Kristdemokraterna äntligen
            kommer att avskaffa de delade turerna inom äldreomsorgen.
          </note>
          <note>
            Vi sätter också in extra resurser till Arbetsmiljöverket för
            att man ska titta just på arbetssjukdomar och problem med psykisk
            ohälsa. Det är av stor vikt att människor faktiskt får möjlighet
            till rehabilitering, vård, stöd och hjälp för att bli friska,
            i stället för att de får ett avslag kastat i ansiktet innan de
            fått möjlighet att bli friska.
          </note>
          <note>
            Fru talman! Under mandatperioden har vi också drivit på för en
            mer human ekonomisk situation för långtidssjuka och personer med
            funktions ­ nedsättning. Vi budgeterade för att höja garantinivån
            i sjukersättningen innan regeringen gjorde det. Vi budgeterade
            för att stärka bostadstillägget innan regeringen gjorde det, och
            när vi gjorde det röstade Socialdemokraterna nej. Vi föreslog
            konkreta förändringar i rehabiliteringskedjans dag 180 och dag
            365 innan regeringen gjorde det. Vi föreslog också en förändrad
            bedömning av arbetsförmåga för personer som har nära till pensionen
            innan regeringen gjorde det.
          </note>
          <note>
            Symtomatiskt för denna socialdemokratiska regering har varit
            att ligga flera steg efter. Det är dock mycket bättre med ett
            steg än inget steg alls, så att flera av dessa förslag nu finns
            med i budgetpropositionen är naturligtvis väldigt positivt. Och
            jo, Ida Gabrielsson från Vänsterpartiet – flera av de förslag
            vi har drivit på för under mandatperioden finns med för att de
            nu också finns med i budgetpropositionen, och de kommer att gå
            igenom i och med budgetförslaget från oss, Moderaterna och Kristdemokraterna.
          </note>
          <note>
            Viktiga åtgärder som finns i det här budgetförslaget är att ekonomin
            för personer som uppbär sjuk- och aktivitetsersättning kommer
            att stärkas genom att vi både sänker skatten på sjuk- och aktivitetsersättning
            med cirka 10 000 kronor om året, alltså cirka 800 kronor i månaden,
            samtidigt som vi stärker garantinivån med cirka 1 000 kronor i
            månaden och höjer taket i bostadstillägget. Sammantaget innebär
            alltså detta en stärkt ekono ­ mi på i snitt närmare 20 000 kronor
            om året för den här gruppen.
          </note>
          <note>
            Nu när vi har haft vissa skeva inlägg och en skev debatt kring
            detta är det väldigt viktigt att det framgår att vi i den här
            budgeten verkligen satsar på den här gruppen. De här förbättringarna
            kommer att gå igenom. Att Socialdemokraterna vill framställa det
            som att ekonomin för de här människorna skulle försämras är väldigt
            beklagligt och skapar bara missförstånd och oro bland de här grupperna.
          </note>
          <note>
            Det är även positivt att det kommer att ske en förändring i bedömning
            ­ en dag 365 i rehabiliteringskedjan. Det innebär kortfattat att
            människor som är inne i en rehabilitering och som ser ut att ha
            en möjlighet att återgå till arbetsgivaren inom 550 dagar ska
            få en chans att göra det utan att behöva ställa om eller utförsäkras.
            Det är dock viktigt att dessa personer faktiskt får den hjälp
            och det stöd som behövs i den processen och inte lämnas utan åtgärder.
          </note>
          <note>
            Fru talman! Vi har också varit kritiska till en höjning av pensionsåldern,
            med hänvisning till att alla har olika förutsättningar. En del
            vill och kan, och de ska självklart få goda möjligheter att arbeta
            så länge de vill och kan. Men andra har slitsamma arbeten som
            påverkar hälsan och där det inte är möjligt att arbeta högre upp
            i åldern. Därför tycker vi att det inte är mer än rätt att det
            införs större möjligheter för den här gruppen att beviljas sjukersättning
            genom att prövas enbart mot sin arbetsgivare, alltså det som statsrådet
            Ardalan Shekarabi benämner som trygghetspension.
          </note>
          <note>
            Fru talman! Det finns fler förslag som är positiva, bland annat
            flexibla lösningar vid deltidssjukskrivning så att man kan vara
            sjukskriven en hel dag och arbeta en hel dag i stället för att
            slå ut det på veckan. Där skulle ytterligare steg behöva tas,
            nämligen att ta bort de fasta tidsgränserna på 25, 50 och 75 procent.
            Det förslaget har vi lagt fram i flera år, liksom andra partier,
            men det har Socialdemokraterna konsekvent röstat nej till. Det
            skulle göra detta ännu mer flexibelt och bra.
          </note>
          <note>
            Sammantaget är det som sagt positivt att det tas ytterligare
            steg för en mer human och hållbar sjukförsäkring, men mycket mer
            behöver göras – framför allt inom förebyggande arbete och rehabilitering
            och vad gäller psykisk ohälsa. Vi kommer att följa utvecklingen
            noggrant.
          </note>
          <note>
            Med det vill jag tacka utskottet, både ledamöter och utskottskansliet,
            för god samverkan . Jag vill även tacka talmanspresidiet, kammarkansliet
            och alla andra för ett gott riksdagsår. Jag önskar alla en riktigt
            god jul och ett gott nytt år!
          </note>
          <note>
            (Applåder)
          </note>
          <note>
            Anf. 103 MATTIAS VEPSÄ (S) replik:
          </note>
          <note>
            Fru talman! Tack för ett fint anförande, Julia Kronlid! Som vi
            hörde är vi dag är ganska överens om väldigt mycket. Till skillnad
            från tidigare inlägg håller sig ledamoten till de förslag som
            ligger på bordet. Hon läser upp förslagen och står för dem. Jag
            tycker att det är en positiv sak, och det ska Sverigedemokraterna
            och Julia Kronlid ha beröm för.
          </note>
          <note>
            Däremot blir jag lite fundersam, för när tidigare talare har
            svarat på frågor som jag har ställt om huruvida de förslag som
            ligger i budgeten är någonting som partierna står för har det
            kommit väldigt olika svar. Man skulle kunna säga att några är
            steget före och andra steget efter utveck ­ ling ­ en, kort och
            gott. Jag tänker fråga Sverigedemokraterna och Julia Kronlid:
            På vilket sätt ska vi kunna lita på Sverigedemokraterna? På vilket
            sätt ska vi kunna lita på att de förbättringar som nu genomförs
            får vara kvar i fram ­ tida processer?
          </note>
          <note>
            Anf. 104 JULIA KRONLID (SD) replik:
          </note>
          <note>
            Fru talman! När det gäller hur man ska kunna lita på oss sa ledamoten
            Mattias Vepsä tidigare att bland annat jag har sagt att vi kommer
            att rösta för förslagen om man lägger fram dem. Nu lägger man
            fram dem, och vi kommer att rösta för dem. På så sätt har du ändå
            kunnat lita på mitt ord, Mattias Vepsä.
          </note>
          <note>
            Sedan är vi tre olika partier. Jag tror att Mattias Vepsä också
            vet att det i olika sammanhang när de har försökt samverka med
            andra partier har varit olika partier med olika viljor – och att
            deras samverkan ju inte alltid har gått så jättebra. I vår samverkan
            tycker jag dock att det har fungerat bra. Vi är tre olika partier,
            och vi kan ha lite olika perspektiv och viljor, men vi har ändå
            kunnat enas om de väsentliga sakerna. Nu kommer de här förslagen
            att gå igenom. Det handlar ju om att ge och ta och om att kunna
            samtala, och jag tycker att det har fungerat fint och bra.
          </note>
          <note>
            Vad gäller framöver kan jag inte nu stå här och säga vad som
            ytterligare kommer att hända, men jag vet att det finns några
            områden som alla vi tre partier – Moderaterna, Sverigedemokraterna
            och Kristdemokraterna – tycker är väldigt viktiga.
          </note>
          <note>
            Det är bland annat den psykiska ohälsan, som är väldigt oroande.
            Där måste mer göras. När det gäller det förebyggande arbetet har
            regeringen fått kraftig kritik från Riksrevisionen. Jag skulle
            vilja fråga Mattias Vepsä vad regeringen kommer att göra för att
            stärka det förebyggande arbetet.
          </note>
          <note>
            Jag undrar också vad ska man göra åt arbetsmiljöförhållandena,
            som i dag är fruktansvärt dåliga inom offentlig sektor. Det går
            verkligen ut över kvinnor, och det borde vara en jämställdhetsprioritering
            från Socialdemokraterna. Man har verkligen inte skött sig väl.
          </note>
          <note>
            En annan sak är vård och rehabilitering. Där behöver också mycket
            mer göras, i stället för att människor lämnas utan åtgärder. Det
            är någonting som är väldigt viktigt för oss. Kommer Socialdemokraterna
            att göra någonting åt det?
          </note>
          <note>
            (Applåder)
          </note>
          <note>
            Anf. 105 MATTIAS VEPSÄ (S) replik:
          </note>
          <note>
            Fru talman! För oss socialdemokrater råder det inget tvivel om
            att facklig-politiskt arbete är oerhört viktigt för att få bukt
            med de arbetsmiljöproblem som vi ser. Därför har vi här i kammaren
            försökt att rösta för att ge arbetsmiljöinspektörer och regionala
            skyddsombud tillträde till arbetsplatserna, vilket Sverigedemokraterna
            har röstat emot. Detta är ett sätt att se till att arbetsmiljöarbetet
            fungerar på arbetsplatserna över hela landet.
          </note>
          <note>
            Facklig-politisk samverkan är väl svaret på den frågan. Den ska
            vi förstärka och fördjupa.
          </note>
          <note>
            En annan oro jag känner för framtiden, om vi backar ungefär åtta
            minu ­ ter, gäller idén om att trygghetspensionen – en satsning
            för landets äldre, ofta i slitsamma yrken, eller LO-yrken – inte
            ska ha en ventil därför att en trygghetspension innebär att man
            utförsäkrar och gömmer undan männi ­ skor i våra försäkringssystem.
            Hur ser Sverigedemokraterna på det uttalan ­ det? Kommer vi att
            få en trygghetspension på plats?
          </note>
          <note>
            Anf. 106 JULIA KRONLID (SD) replik:
          </note>
          <note>
            Fru talman! Jag tackar ledamoten Mattias Vepsä för frågan.
          </note>
          <note>
            Förslaget om trygghetspension finns ju med i budgeten. Vi har
            ju sam ­ ma budget. Det är ju samma förslag; det är inget parti
            som har sagt att man ska rösta emot det.
          </note>
          <note>
            Däremot kanske det går att ha lite olika ingångar och syn på
            hur det ska fungera framöver och på att människor som kan arbeta
            inte ska pen ­ sio - neras i förtid därför att man inte orkar
            anstränga sig och hjälpa dessa per ­ soner.
          </note>
          <note>
            Det finns ju med, och vi kommer att rösta igenom det i dag.
          </note>
          <note>
            Jag kan inte låta bli att nämna detta med fackligt arbete och
            skydds ­ ombud. Det vi i Sverigedemokraterna ställer oss kritiska
            till är att bara socialdemokrater får vara skyddsombud. Vi tycker
            att alla ska få möjlighet att vara det; där tycker vi att det
            kan ske en förändring. Men arbetsmiljö ­ arbete är väldigt viktigt.
          </note>
          <note>
            Vi satsar också extra pengar på Arbetsmiljöverket. Detta har
            vi föreslagit i många år, men Socialdemokraterna har röstat nej
            till det.
          </note>
          <note>
            (Applåder)
          </note>
          <note>
            Anf. 107 IDA GABRIELSSON (V) replik:
          </note>
          <note>
            Fru talman! Det som Vänsterpartiet tycker är viktigt, förutom
            att inte skylla ifrån sig, är att man står för det man själv gör.
            Vi i Vänsterpartiet har haft de här förslagen – och fler därtill
            – i vår budget ända sedan dessa förändringar skedde i olika former.
          </note>
          <note>
            Om Socialdemokraterna hade stått och svarat Vänsterpartiet på
            det sätt som de borgerliga partierna har gjort här skulle Vänsterpartiet
            ha varit hemskt tydliga mot dem och sagt att regeringen gjort
            fel, att Socialdemokraterna och Miljöpartiet har satt de här målen
            och att Alliansen har gjort det här.
          </note>
          <note>
            Men ni i Sverigedemokraterna är hemskt vekryggade inför Moderaternas
            och de andra borgerliga partiernas politik. Om man tittar i deras
            budget ser man att de avvisar alla förslag till förbättringar
            av sjukförsäkringen som läggs fram. Hur tänker ni i Sverigedemokraterna
            om ni menar allvar med att ni vill prioritera sjukförsäkringen?
          </note>
          <note>
            Om ni ska vara högernationalister ihop har ni inte Vänsterpartiet,
            som har fixat att regeringen lägger fram förslag och utredningar
            som de själva har gjort, i bakfickan nästa gång. Ska Moderaterna
            tillsätta dessa utredningar? De sa här att det inte är något problem;
            den som är 62 ska ställa om. Det är inte bra med trygghetspension.
            Är det Moderaterna, som avvisar varenda förbättring där, som ska
            fixa ersättningarna?
          </note>
          <note>
            Sverigedemokraterna själva står och säger att de inte vill ha
            en funkisskatt, alltså en extraskatt för sjuka. Vänsterpartiet
            är det enda parti som vill ta bort den extra skatt på sjukpenningen
            som betalas. Sverigedemokraterna gör i sin egen budget ett omfattande
            jobbskatteavdrag som ökar skillnaderna enormt för både sjukpensionärer
            och personer med sjukpenning. Hur rimmar det med din politik,
            Julia Kronlid?
          </note>
          <note>
            Anf. 108 JULIA KRONLID (SD) replik:
          </note>
          <note>
            Fru talman! Jag tackar Ida Gabrielsson för frågorna och för att
            jag får chansen att prata om det som jag brinner för. Jag måste
            säga att jag beundrar det engagemang som Ida Gabrielsson har,
            och jag tror att ledamoten Ida Gabrielsson vet att även jag har
            ett väldigt stort engagemang för dessa frågor.
          </note>
          <note>
            Skulle vi i Sverigedemokraterna vara veka i detta? Nej tack!
            Vi har varit med och drivit på regeringen. Jag har varit med och
            skrivit motioner och yrkanden och drivit på regeringen. Det har
            Vänsterpartiet också gjort, men Sverigedemokraterna har varit
            väldigt aktiva i den processen.
          </note>
          <note>
            Nu ligger dessa förslag på bordet, och inte ett enda av dem kommer
            att röstas ned i dag. Inga försämringar av sjukförsäkringen går
            igenom i det förslag som Moderaterna, Kristdemokraterna och Sverigedemokraterna
            står för. Ändå kallar Ida Gabrielsson Sverigedemokraterna för
            veka. Det är inte korrekt.
          </note>
          <note>
            (Applåder)
          </note>
          <note>
            Det är omfattande förbättringar som går igenom för dem med sjuk-
            och aktivitetsersättning. Det går nu igenom en rejäl skattesänkning
            för personer med sjuk- och aktivitetsersättning. Garantinivån
            höjs också. Detta har vi föreslagit i flera år, och nu går det
            äntligen igenom. Det är inte vekt utan starkt att ha varit med
            och drivit på och påverkat denna utveckling.
          </note>
          <note>
            När det gäller det jobbskatteavdrag på 150 kronor som görs är
            det väl bra att både de som jobbar och de som har sjuk- och aktivitetsersättning
            får en skattesänkning? Båda dessa grupper gynnas i budgeten. Även
            pen ­ sionärerna får en skattesänkning.
          </note>
          <note>
            Vi har varit med och drivit på. De här förslagen kommer att gå
            igenom, och det är väldigt positivt. Det är absolut inte vekt.
          </note>
          <note>
            (Applåder)
          </note>
          <note>
            Anf. 109 IDA GABRIELSSON (V) replik:
          </note>
          <note>
            Fru talman! Ur Vänsterpartiets synvinkel är det hemskt svagt
            att inte lyckas sänka skatten eller ta bort den straffskatt som
            personer med sjuk ­ penning betalar. Enligt Sverigedemokraternas
            egen budget ska man få 800–1 600 i jobbskatteavdrag samtidigt
            som det inte blir en krona i skatte ­ sänkning till dem som har
            sjukpenning.
          </note>
          <note>
            Ska de som är sjukpensionärer eller har sjukpenning betala mer
            än dig och mig i skatt? Ska de betala en större andel av sin inkomst
            i skatt? Det är detta som är frågan. Vänsterpartiet tycker inte
            det. Sverigedemokraterna tycker det. Det tycker jag är fel.
          </note>
          <note>
            Tror Sverigedemokraterna att det är Sverigedemokraterna som Socialdemokraterna
            har förhandlat med? Det är Vänsterpartiet som har ställt kraven,
            och alla krav som är med har funnits på vår lista. Det är jag
            själv som har lyft upp dem i samtalen. Tyvärr tror jag inte att
            det är er i Sverigedemokraterna som de har tagit intryck av. Era
            kompisar sitter där borta, och där har ni inte fått igenom ett
            enda förslag.
          </note>
          <note>
            Anf. 110 JULIA KRONLID (SD) replik:
          </note>
          <note>
            Fru talman! Nu var det ju inte Vänsterpartiet som lyckades samla
            majoritet för en budget, utan det var Moderaterna, Kristdemokraterna
            och Sverigedemokraterna som lyckades samla majoritet för sin budget.
            Där finns dessa förbättringar. Där sänker vi skatten för personer
            med sjuk- och aktivitetsersättning. Vi inför inte någon ytterligare
            skatt, utan vi sänker skatten för dem som har sjuk- och aktivitetsersättning.
            Detta är en av de största satsningar som vi har i budgeten, och
            jag tycker att det är positivt.
          </note>
          <note>
            Garantinivån höjs också, vilket är någonting som vi från Sverigedemokraterna
            har föreslagit under flera års tid. Socialdemokraterna har röstat
            nej, men nu kommer det att gå igenom.
          </note>
          <note>
            Det är bra att Vänsterpartiet har drivit på i dessa frågor, men
            det har också vi i Sverigedemokraterna gjort. Vi har varit med
            och bidragit till att de här förslagen i dag kommer att röstas
            fram.
          </note>
          <note>
            Vi kommer att fortsätta att följa utvecklingen med sjukförsäkringen
            så att vi också satsar på förebyggande arbete, rehabilitering,
            vård och stöd, så att människor faktiskt kan få bli friska.
          </note>
          <note>
            Anf. 111 HANS EKLIND (KD):
          </note>
          <note>
            Fru talman! Alla ska leva med tryggheten att det gemensamma bär
            när man inte förmår det själv. Förslagen från oss i Kristdemokraterna
            på utgiftsområdet Ekonomisk trygghet vid sjukdom och funktionsnedsättning
            finns utförligt redovisade i vår kommittémotion. Jag yrkar här
            och nu bifall till utskottets förslag till beslut.
          </note>
          <note>
            Kristdemokraternas utgångspunkt är att socialförsäkringarna ska
            bidra till en ekonomisk trygghet oavsett när och var i livet du
            befinner dig. Du ska alltid kunna lita på att det gemensamma bär
            när den förmågan inte finns hos dig själv.
          </note>
          <note>
            Samtidigt tror vi i Kristdemokraterna att det finns väldigt mycket
            mer som kan göras för att fler inte ska behöva bli sjuka. Jag
            tänkte nämna några förslag som jag tror spelar in på hälsan här
            i landet.
          </note>
          <note>
            Vi vet exempelvis att familjernas frihet att själva få bestämma
            över sitt helt unika familjepussel är viktig för föräldrarnas
            hälsa. Dubbeldagarna, som infördes av Kristdemokraterna under
            alliansregeringen, ledde till att papporna som annars sällan tar
            ut föräldrapenning gör det. Men forskning ­ en visar också att
            dubbeldagarna haft stora positiva effekter på nyblivna mammors
            psykiska och fysiska hälsa.
          </note>
          <note>
            Vi tror att större ekonomisk frihet ger större trygghet, särskilt
            bland barnfamiljer och låginkomsttagare.
          </note>
          <note>
            Vi har i och med den budget som KD, M och SD gjort upp om tagit
            de första stegen till en nationell vårdförmedling. Vi vill sedermera
            se till att förstatliga vården. Det möjliggör ju för människor
            att få vård i tid och att man också kan få en likvärdig vård över
            hela landet, för de vårdköer som eskalerat under den nuvarande
            regeringen skapar jättestora påfrestningar, inte bara på den enskilde
            utan också på de nära och kära.
          </note>
          <note>
            Fru talman! Vi kristdemokrater välkomnar höjningen av garantinivån
            för dem med sjuk- och aktivitetsersättning. Vi har redan tidigare
            här i riksdagen påpekat att detta är en utsatt grupp som bedöms
            sakna arbetsförmåga och som halkat efter ekonomiskt och hamnat
            i ytterligare utsatthet. Därför lade vi redan förra året fram
            ett förslag i vårt budgetalternativ om att höja garantinivån.
            Det vann inte gehör då. Men nu får vi till en höjning, en rejäl
            höjning, som dessutom kopplas med skattesänkningar och förbättring
            av bostadstillägget. Det känns jättebra och är väldigt viktigt.
          </note>
          <note>
            Sjukersättningen ska fungera som en trygghet för dem som under
            en överskådlig framtid saknar arbetsförmåga. Då konstaterar vi
            kristdemokrater att sjukersättningen inte alltid finns för dem
            som verkligen behöver den. Det gäller framför allt personer som
            börjar närma sig pension.
          </note>
          <note>
            Vi kristdemokrater är därför positiva till det som har döpts
            till trygghetspensionen. Men vi är inte positiva till själva ordet.
            Vi skulle hellre vilja att den hette trygghetsersättning, bland
            annat av skälet att vi tror att det är viktigt att man håller
            isär pensionssystemet från socialförsäkringssystemet. Därför har
            vi döpt om den till trygghetsersättning.
          </note>
          <note>
            Det här är en ersättning som ska fånga in de människor som haft
            ett långt och slitigt arbetsliv och därför inte förmår att arbeta
            längre och där omställningen och rehabiliteringen bedöms vara
            oproportionerligt lång i förhållande till den tid som är kvar
            till pensionen. Då är det bättre att det nu blir en riktad ventil
            för de människorna, så att de absolut inte ska behöva ta i anspråk
            sin allmänna pension med en lägre pension som följd när väl pensionsåldern
            nåtts.
          </note>
          <note>
            Fru talman! Under 2019 var ungefär dubbelt så många kvinnor i
            åldrar ­ na 20–59 år sjukskrivna jämfört med män. Störst var skillnaden
            i ålders ­ spannet 40–49 år. Det finns en rad olika studier och
            forskning som har försökt förklara vad denna stora skillnad beror
            på. Men det är svårt att veta vad som egentligen är vetenskapligt
            belagt. Många gånger motsäger dess ­ utom studierna varandra.
          </note>
          <note>
            Vi har därför föreslagit att man ger Statens beredning för medicinsk
            utvärdering, SBU, tillsammans med någon annan lämplig myndighet
            i uppdrag att göra en systematisk litteraturgenomgång och sammanställning,
            så att vi åtminstone vet vad som är rimligt att anta.
          </note>
          <note>
            Avslutningsvis, fru talman, kan jag inte ens denna gång undvika
            att ta upp detta med behovet av ökad flexibilitet. Jag har nu
            gjort det i varje diskussion som vi har haft under den här mandatperioden.
          </note>
          <note>
            Redan 2015 presenterades en utredning, Mer trygghet och bättre
            försäkring , som kom fram till att vi behöver öka flexibiliteten
            i exempelvis sjukpenningen. 25, 50, 75 och 100 procent är de trappsteg
            som i dag gäller vid ersättning. Utredningen skriver: ”Det skulle
            i vissa fall innebära att anställda som är sjukskrivna kan ta
            till vara sin arbetsförmåga bättre. Det skulle kunna underlätta
            en stegvis återgång i arbete.”
          </note>
          <note>
            Är det inte dags nu att vi tar tag i den här frågan, så att vi
            får lite mer flexibilitet i systemet? Om man skulle vilja och
            känner att man med rehabiliteringsprocessen kan jobba 10 procent
            mer förstår jag faktiskt inte varför vi inte skulle kunna erbjuda
            den möjligheten. I dag förvägras man den möjligheten, och det
            tycker jag och Kristdemokraterna är orimligt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Migration
          </note>
          <note>
            Socialförsäkringsutskottets betänkande 2021/22:SfU4
          </note>
          <note>
            Utgiftsområde 8 Migration (prop. 2021/22:1 delvis)
          </note>
          <note>
            föredrogs.
          </note>
          <note>
            Anf. 112 RIKARD LARSSON (S):
          </note>
          <note>
            Fru talman! Vi socialdemokrater ser budgeten som en helhet. Eftersom
            det inom utgiftsområde 8, som vi nu ska debattera, finns förändringar
            i det rambeslut som kammaren fattade jämfört med regeringens budgetbeslut
            deltar vi inte i beslutet i dag utan hänvisar till vårt särskilda
            yttrande. Det innebär dock inte att jag kommer att sätta punkt
            här, utan jag tänker ändå nämna en del saker på utgiftsområdet
            som handlar om migration.
          </note>
          <note>
            Egentligen handlar beslutet om de ekonomiska ramarna på området
            migration. Skillnaden mellan det M-SD-KD-förslag som kammaren
            beslutade om och det som regeringen lade fram är i stort sett
            inom detta utgiftsområde en ökad satsning på förvarsverksamheten.
          </note>
          <note>
            I övrigt bygger budgetförslagen på den förändring som gjorts
            av migrationspolitiken. Det innebär att med den större kontroll
            och den hanterbara situation som den förda politiken har lett
            till ökar effektiviseringskraven på Migrationsverket genom att
            den expansion som Migrationsverket gjorde efter 2015 nu i stället
            innebär en mindre verksamhet på grund av ett lägre mottagande
            än under åren som vi har bakom oss.
          </note>
          <note>
            En av anledningarna till denna förändring är den nya utlänningslagen
            som riksdagen debatterade och antog före sommaren. Det är en lagstiftning
            som mer liknar den lagstiftning som finns i övriga EU-länder och
            som gör att Sverige, till skillnad från 2015, nu tar emot en andel
            av de asylsökande till Europa som mer motsvarar vår andel av Europas
            befolkning.
          </note>
          <note>
            Det är en lagstiftning där vi bland annat gått från permanenta
            uppe ­ hållstillstånd som huvudregel till tidsbegränsade, det
            vill säga samma som i stort sett hela övriga Europa. Däremot ska
            man kunna få permanent uppe ­ hållstillstånd om man efter tre
            år bland annat uppfyller försörjningskravet. Det är en politik
            som sätter integrationen i centrum men som förutsätter åtgärder
            för att ge hjälp och stöd åt människor att komma i egen försörj
            ­ ning. Därför är de förändringar som M, KD och SD väljer att
            göra i arbets ­ marknadspolitiken mycket dåliga. Vad de gör är
            att minska integra ­ tionen och öka segregationen. Vi socialdemokrater
            vill det omvända. Vi vill göra allt vi kan och titta på alla förslag
            för att komma till rätta med segregatio ­ nen som splittrar vårt
            samhälle och människorna i det.
          </note>
          <note>
            Som jag tidigare nämnde är frågan om resurserna till förvarsverksamheten
            den punkt inom detta utgiftsområde som skiljer M-SD-KD förslaget
            från regeringens. Som jag också tidigare sa måste budgeten betraktas
            som en helhet. Detta är en del av vad de tre partierna lägger
            till. Men vad de tar bort, som vi socialdemokrater vill satsa
            på, är till exempel arbetsmarknadsinsatser för nyanlända och de
            som står långt ifrån arbetsmarknaden, investeringsstöd för att
            kunna bygga hyreslägenheter som vanligt folk har råd att bo i
            och en familjevecka för att få mer tid för familjen och för att
            få livspusslet att gå ihop för busschaufförer, undersköterskor,
            byggnadsarbetare och många fler med bundna arbetstider och små
            barn.
          </note>
          <note>
            Fru talman! När det gäller förvarsverksamheten har den socialdemokratiskt
            ledda regeringen ökat kapaciteten med drygt 100 procent sedan
            2016. På grund av restriktioner till följd av pandemin har kapaciteten
            tillfälligt minskat men planeras att återgå till full kapacitet
            under första kvartalet 2022. Detta följer vi givetvis noga.
          </note>
          <note>
            Behovet av att förvara är också relaterat till effektiviteten
            i återvändandet, och här skiljer vi inte ut oss från övriga Europa
            i något negativt avseende. Europa som helhet, inklusive Sverige,
            bör dock bli effektivare, bland annat med bättre återvändandeavtal
            med ursprungsländer.
          </note>
          <note>
            Förutom detta vill jag också peka på behovet av att komma ned
            i vänte ­ tid. Lång handläggningstid försvårar återvändandearbetet,
            men det försvå ­ rar också för till exempel svenska medborgare
            som vill flytta hem och där en del av familjen inte är svenska
            medborgare. Därför måste Migrations ­ verkets fokus ligga på att
            effektivisera verksamheten och komma ned i väntetid för alla ärendeslag.
          </note>
          <note>
            Fru talman! Till sist några ord om det vi socialdemokrater tycker
            står högst upp på den migrationspolitiska dagordningen framöver,
            nämligen arbetskraftsinvandringen.
          </note>
          <note>
            Arbetskraftsinvandringen har stora utmaningar sedan en lång rad
            år. Sedan Moderaterna och den dåvarande alliansregeringen införde
            en av de mest liberala lagstiftningarna på detta område har vi
            sett hur utnyttjandet ökar genom att människor ges falska förespeglingar
            och villkoren på den svenska arbetsmarknaden dumpas.
          </note>
          <note>
            Det är inte rimligt att vi trots en betydligt bättre etablering
            på arbetsmarknaden har arbetslösa och att den är störst bland
            dem som fått asyl samtidigt som vi tar in arbetskraft för den
            typ av jobb som de skulle kunna få.
          </note>
          <note>
            Vi har fått ett antal förslag från den utredning som vi tillsatte
            för ett tag sedan, och nu är det dags att gå vidare med dem. Det
            är glädjande att Magdalena Andersson som nytillträdd statsminister
            uttalade som en av de förs ­ ta politiska åtgärderna att vi nu
            vill kräva bindande anställningsavtal för att ta hit arbetskraftsinvandrare.
            Det är ett av flera förslag som snart kommer att presenteras av
            regeringen. Det är glädjande att förslagen kommer, och jag hoppas
            att det finns en stor uppslutning för dessa i denna kammare.
          </note>
          <note>
            Vi behöver ordning och reda inom migrationspolitiken, och det
            innefattar i allra högsta grad den alltför liberala arbetskraftsinvandring
            som tidigare regeringar har infört.
          </note>
          <note>
            Fru talman! Jag vill likt många andra talare i dag önska fru
            talmannen, kammarkansliet, utskottskansliet, ledamöter och åhörare
            en riktigt god, avkopplande och förhoppningsvis coronafri jul.
          </note>
          <note>
            (Applåder)
          </note>
          <note>
            Anf. 113 LUDVIG ASPLING (SD) replik:
          </note>
          <note>
            Fru talman! År 2015 lovade statsminister Stefan Löfven att asylinvandringen
            skulle bli en ekonomiskt lönsam affär lite längre fram. Han gav
            dock inga källor till detta påstående, och om vi ska vara ärliga
            finns det inga sådana källor.
          </note>
          <note>
            Källor till motsatt påstående finns det dock ganska gott om.
            Siffror från SCB från förra året visar att endast en tredjedel
            av dem som kom 2015 har någon typ av arbete, och här ingår personer
            som tjänar så lite som 8 000 kronor i månaden.
          </note>
          <note>
            En undersökning från Entreprenörskapsforum visar att ungefär
            en tredjedel av dem födda i Afrika och Mellanöstern försörjer
            sig själva, och här räknas personer som tjänar så lite som 15
            000 kronor i månaden som självförsörjande.
          </note>
          <note>
            Detta räcker knappt till hyran i en av våra storstäder, så det
            verkliga antalet självförsörjande personer är antagligen betydligt
            lägre än en tredje ­ del.
          </note>
          <note>
            En majoritet av alla arbetslösa i Sverige i dag är utrikes födda,
            och överrepresentationen blir ännu större om man räknar de långtidsarbetslösa.
          </note>
          <note>
            Att så få klarar sin egen försörjning är givetvis inte enbart
            dessa perso ­ ners eget fel. En stor del av problemet är Socialdemokraternas
            aktiva löne ­ dumpningspolitik, som gör det enkelt att hämta in
            lågbetald arbetskraft från fattiga länder för att just konkurrera
            ut de personer som står långt från arbetsmarknaden.
          </note>
          <note>
            Låt mig därför fråga Rikard Larsson: Vad menade statsministern
            med att detta kommer att bli en ekonomiskt lönsam affär på lite
            längre sikt?
          </note>
          <note>
            Vi kan låtsas att Socialdemokraterna hade fått igenom sin budget
            här och nu och alltså kunnat göra denna prognos. Hur många år
            pratar vi om innan denna ekonomiska vinst kommer att cashas in?
            Jag vill ha ett rakt svar på denna fråga.
          </note>
          <note>
            Anf. 114 RIKARD LARSSON (S) replik:
          </note>
          <note>
            Fru talman! Asylinvandring är en lönsam affär för bland andra
            dem av oss som har oturen att drabbas av covid och vårdas på sjukhus
            eftersom sjukvården klarar sig mycket tack vare personal som kommer
            från många andra länder.
          </note>
          <note>
            Lite av Sverigedemokraternas kärna är att hela tiden försöka
            bevisa att invandringen är olönsam och att Sverige tar hit invandrare.
            Men Sverigedemokraterna har helt missuppfattat hur flyktingpolitik
            fungerar och varför människor får uppehållstillstånd i Sverige.
          </note>
          <note>
            Sverige har aldrig haft en migrationspolitik som släppt in ett
            antal tusen personer från tredjeland för att de ska vara här och
            leva på bidrag. Vi behandlar asylansökningar från dem som flyr
            sina hemländer för att de inte kan bo kvar. Har de skäl enligt
            internationella konventioner har de rätt att stanna. Det är så
            asyl- och flyktingpolitiken fungerar.
          </note>
          <note>
            Jag är den förste att skriva under på att de förslag som finns
            i den budget som Ludvig Aspling och han kamrater har röstat igenom
            och som tar bort extratjänsterna inte ökar möjligheterna för dem
            som har kommit till Sverige att komma in i jobb. Till exempel
            beskriver Malmö hur många extratjänster som måste skrotas på grund
            av dessa förslag, och detta ökar givetvis inte chanserna.
          </note>
          <note>
            Anf. 115 LUDVIG ASPLING (SD) replik:
          </note>
          <note>
            Fru talman! Rikard Larssons svar är alltså att det inte hjälper
            att ta bort extratjänsterna. Nej, det är möjligt. Men extratjänsterna
            i sig själva hjälpte ju inte heller, så det är ett synnerligen
            svagt argument.
          </note>
          <note>
            Rikard Larsson säger också att vi skulle missförstått vad asylsystemet
            är till för eftersom vi ber om en prognos när detta kommer att
            bli en ekonomisk vinst. Vi har aldrig sagt att det ska bli en
            ekonomisk vinst, utan det är Socialdemokraterna. Det var den socialdemokratiska
            statsministern som kom med detta löfte här i kammaren.
          </note>
          <note>
            Frågan hänger alltså kvar i luften: När kommer detta löfte att
            infrias?
          </note>
          <note>
            Det är knappast vi som har missförstått detta när vi ställer
            frågan om när ett visst löfte från socialdemokratin kommer att
            infrias. Det är ett fullständigt absurt påstående.
          </note>
          <note>
            Kom igen nu, Rikard Larsson, berätta! Vilket år kommer detta
            löfte om ekonomisk vinst att infrias?
          </note>
          <note>
            Anf. 116 RIKARD LARSSON (S) replik:
          </note>
          <note>
            Fru talman! Detta är trams. Vi kan se stora förtjänster av att
            folk som kommer till vårt land kommer i arbete, och vi kan göra
            det till en ekonomisk vinst om alla människor som kommer hit kommer
            i arbete. Men vi lyckas aldrig med detta om vi drar undan möjligheterna
            för dem att komma in i samhället och komma in i arbete.
          </note>
          <note>
            Sverigedemokraterna bygger hela sin politik på att marginalisera
            dessa grupper och säga till dem att de inte är en del av det svenska
            samhället och ska stå utanför. Med den politiken kommer vi varken
            få lönsamhet i detta eller få dem att känna sig välkomna här.
          </note>
          <note>
            Låt oss i stället se flyktingpolitiken för vad den är. Låt oss
            se flyktingar som människor, välkomna dem och hjälpa dem in i
            samhället. Alla tjänar mer på ett solidariskt samhälle än det
            kalla samhälle som Sverigedemokraterna vill ha.
          </note>
          <note>
            (Applåder)
          </note>
          <note>
            Anf. 117 MARIA MALMER STENERGARD (M) replik:
          </note>
          <note>
            Fru talman! Lågt räknat tror man att skuggsamhället omfattar
            ungefär 50 000 personer, men det finns poliser som tror att det
            egentligen handlar om det dubbla.
          </note>
          <note>
            En bidragande orsak till det är att ett nej inte är ett nej i
            asylprocessen. På Migrationsverkets förvar placerar man personer
            som har fått nej på sin asylansökan men där det finns en risk
            att de avviker innan utvisningen kan verkställas. I dag finns
            det cirka 520 förvarsplatser fördelade på sex förvar varav det
            nordligaste ligger i Gävle.
          </note>
          <note>
            I sitt huvudanförande lät Rikard Larsson som att han var väldigt
            nöjd med detta. Det är inte vi. Bristen på förvarsplatser leder
            i dag till att människor avviker. Enligt Migrationsverket och
            polisen skulle det behövas ungefär det dubbla antalet förvarsplatser,
            1 100–1 200 platser.
          </note>
          <note>
            När gränspolisen påträffar en person som inte har rätt att vistas
            här får den antingen se mellan fingrarna eller släppa ut någon
            som redan sitter på förvar för att kunna ta in den personen på
            förvar.
          </note>
          <note>
            Det är alltså uppenbart att förvarsplatserna måste bli fler,
            och det behövs en förvarsanläggning även i norra Sverige. Vi höjer
            i vår budget där ­ för anslagen till förvaren med 75 miljoner
            under 2022 och 150 miljoner per år från 2023.
          </note>
          <note>
            Socialdemokraterna däremot lyssnar inte alls på ropen från de
            egna myndigheterna och skjuter inte till mer pengar. Migrationsverket
            skulle till och med blivit tvunget att stänga förvarsplatser om
            Socialdemokraternas budget hade vunnit. Jag är väldigt glad att
            den inte har gjort det.
          </note>
          <note>
            Jag undrar fortfarande: Varför vill Socialdemokraterna inte skjuta
            till mer pengar för att säkerställa att ett nej verkligen blir
            ett nej?
          </note>
          <note>
            (Applåder)
          </note>
          <note>
            Anf. 118 RIKARD LARSSON (S) replik:
          </note>
          <note>
            Fru talman! Jag håller med Maria Malmer Stenergard om att det
            är viktigt att ett nej är ett nej. Jag tror också, vilket jag
            nämnde i mitt anförande, att effektivare handläggning och kortare
            handläggningstider också leder till ett effektivare återvändande,
            tillsammans med en mängd andra åtgärder som också behöver vidtas
            så att vi får en effektivitet i återvändandet.
          </note>
          <note>
            Vi är inte alls oense om att ett nej ska vara ett nej. Sedan
            är det inte alla som får nej på sin asylansökan som behöver sättas
            i förvar i väntan på utvisning. Vi behöver också arbeta med processer
            redan tidigt under asylprocessen när det gäller vad som händer
            med person när det blir avslag på asylansökan för att förbereda
            för att den ska kunna återvända på ett bra sätt när den sedan
            har fått sitt beslut.
          </note>
          <note>
            Jag nämnde också att det inte är så att den socialdemokratiska
            regeringen inte har satsat på utbyggnaden av förvarsplatser. Sedan
            2016 har vi byggt ut antalet förvarsplatser med mer än 100 procent.
            Det är klart att det är från de nivåerna som vi tog över efter
            att Maria Malmer Stenergards partikamrater hade suttit och styrt
            över frågorna.
          </note>
          <note>
            Det har behövts en kraftig utbyggnad, och vi har gjort en kraftig
            utbyggnad. Vi kan inte utesluta att det behövs ytterligare utbyggnad.
            Men man ska också säga att från den situation som vi befinner
            oss i nu ökar antalet tillgängliga platser. Vi gör en återgång
            till normalläge från pandemin där man var tvungen att glesa ut
            platserna och ha färre platser. Det blir en ökning också framöver.
          </note>
          <note>
            Anf. 119 MARIA MALMER STENERGARD (M) replik:
          </note>
          <note>
            Fru talman! Jag är väl medveten om att man drog ned antalet förvarsplatser.
            Den siffra som jag nämnde var 520, vilket är ungefär hälften av
            vad som faktiskt behövs. Det är när det är full kapacitet på förvaren.
          </note>
          <note>
            Faktum är att om Socialdemokraternas budget hade vunnit så hade
            Migrationsverket blivit tvunget att stänga fullt fungerande förvarsplatser.
            Det går stick i stäv med en påstådd ambition att man vill ha en
            ordnad invandring.
          </note>
          <note>
            Jag tänkte ta upp en annan fråga som Rikard Larsson nämnde i
            sitt anförande. Det handlar om arbetskraftsinvandringen. Vi genomförde
            en kraftig liberalisering av regelverket. Men vi har också följt
            utvecklingen på arbetsmarknaden, och vi har följt hur kriminaliteten
            har utvecklats.
          </note>
          <note>
            Vi har konstaterat att vi i dag har en helt annan arbetsmarknad,
            och vi har en helt annan kriminalitet som har funnit nya vägar.
            Vi har lågt räknat 600 000 utrikes födda personer här i arbetsför
            ålder som försörjs på bidrag och inte är självförsörjande.
          </note>
          <note>
            Det är samtidigt flera tusen som kommer hit varje år för att
            jobba som tidningsbärare. När kan vi se förslag, Rikard Larsson?
          </note>
          <note>
            Anf. 120 RIKARD LARSSON (S) replik:
          </note>
          <note>
            Fru talman! Snart, Maria Malmer Stenergard. Regeringen kommer
            väldigt snart att lägga fram förslag när det gäller arbetskraftsinvandringen.
            Det gläder mig väldigt mycket. De besked som jag har fått är att
            det kommer förslag redan innan jul. Jag hoppas att vi sedan i
            utskottet kan behandla de förslagen i god anda.
          </note>
          <note>
            Vi ska komma ihåg när det gäller den utredning som har suttit
            att vi har hjälpts åt på lite olika sätt i utskottet att skriva
            direktiven. Det har också funnits initiativ från M, KD och SD.
            Det kommer snart förslag. Det är jag väldigt glad för.
          </note>
          <note>
            Den sista kommentaren jag vill ge gäller förvarsplatserna. Maria
            Malmer Stenergard säger att vi stänger fullt fungerande förvarsplatser.
            Vi ska komma ihåg att det inte innebär att vi sänker den volym
            av förvarsplatser som vi har i dag som mycket riktigt är 520 platser,
            som Maria Malmer Stenergard säger. Vi behåller den volymen.
          </note>
          <note>
            Anf. 121 HANS EKLIND (KD) replik:
          </note>
          <note>
            Fru talman! Det är alltid lite läskigt när man är trea på bollen,
            för då kanske någon annan tar upp just de frågor som man hade
            tänkt ställa. Jag tänker att det ändå finns saker som man skulle
            kunna fundera kring tillsammans med riksdagsledamoten Rikard Larsson.
          </note>
          <note>
            Det gäller förvarsplatser. Tycker Rikard Larsson att det är bra
            att riksdagen nu kommer att ha en budget där vi tillför ytterligare
            resurser för att bygga ut antalet förvarsplatser? Jag vet att
            Rikard Larsson känner till , precis som jag , att förvarsplatsbehovet
            är ungefär dubbelt så stort mot vad som finns i nuvarande skick.
          </note>
          <note>
            Min fråga är: Tycker Rikard Larsson att det var bra att vi nu
            får en budget som tillför resurser för utbyggnad av förvarsplatser?
          </note>
          <note>
            Sedan hade riksdagsledamoten ett jätteviktigt resonemang kring
            detta med segregationen. Anser riksdagsledamoten att det finns
            något bättre sätt att lyckas med integration än att lyckas med
            den ekonomiska integrationen och att människor kommer i arbete
            och blir självförsörjande?
          </note>
          <note>
            Jag ställer den frågan mot bakgrund av det tar 20 år för hälften
            av dem som kommer från Mellanöstern att nå självförsörjning. Efter
            20 år är fortfarande hälften beroende av bidrag. Det har de varit
            under 20 år, och de fortsätter att vara det.
          </note>
          <note>
            Det är för mig ett av de främsta skälen till vi inte lyckas.
            De som kommer hit till vårt land kommer inte i arbete. Kommer
            man inte i arbete är det en kostnad som måste betalas.
          </note>
          <note>
            Det är inte ristat i sten att invandring per definition behöver
            vara kostsam. Den kan till och med vara en intäkt. Så var det
            i Sverige fram till 70 ‑ talet. Sedan ändrades det på 80-talet,
            och från 90-talet och framåt har det varit en kostnad. Det beror
            på att det tar för lång tid att få människor som kommer hit att
            komma i riktiga jobb.
          </note>
          <note>
            Anf. 122 RIKARD LARSSON (S) replik:
          </note>
          <note>
            Fru talman! Jag tycker alltid att det är trevligt när mina kollegor
            och riksdagsledamöter inleder med att säga att vi kan få fundera
            en stund kring detta. Det låter väldigt avspänt. Jag tror också
            att det är en liten baktanke med frågorna. Det gäller definitivt
            den första frågan. Man ska nog inte gå i den fällan.
          </note>
          <note>
            Som jag sa i mitt anförande handlar budgeten om att se helheten.
            Det är klart att det finns jättemånga poster som jag skulle kunna
            peka på och säga: Är det bra eller dåligt med den posten? Är det
            bra eller dåligt med de extrapengarna till den myndigheten? Det
            beror helt och hållet på vad man i stället prioriterar bort.
          </note>
          <note>
            Är det bra med 85 miljoner till förvaret? Inte om man i stället
            för att ge de föräldrar som ska vara hemma med sina barn och ha
            en familjevecka betalt inte ger dem någonting. Då skulle jag nog
            säga att det är en dålig prioritering. Det är inte bra om man
            slopar stödet till byggandet av hyresrätter som folk kan bo i.
            Då är det nog också en rätt så dålig prioritering.
          </note>
          <note>
            Det går liksom inte bara att slita ut ett litet förslag på det
            sättet och säga: Är det bra eller dåligt att ge 85 miljoner kronor
            mer till förvaret ? Det beror på vad alternativsatsningarna är.
            Därför är det också viktigt att man ser budgeten som en helhet,
            vilket vi har förklarat åtskilliga gånger.
          </note>
          <note>
            Ledamotens andra fråga handlade om integration. Finns det någon
            bättre väg än att komma i arbete? Nej. Det är min övertygelse
            att den abso ­ lut säkraste och bästa vägen till en bra integration
            är att se till att de som kan arbeta också arbetar och får arbeta.
          </note>
          <note>
            Vägen till arbete ser dock väldigt olika ut. Samhället måste
            stötta hela vägen för att man inte ska fastna i bidragsberoende
            utan i stället komma i arbete.
          </note>
          <note>
            Anf. 123 HANS EKLIND (KD) replik:
          </note>
          <note>
            Fru talman! Jag noterar att Rikard Larsson har hållit på med
            politik länge; han svarar inte på frågan. Jag köper dock att det
            finns argument som kan borga för det resonemanget.
          </note>
          <note>
            Men då ställer jag frågan så här, Rikard Larsson: Tycker Rikard
            Larsson att 520 förvarsplatser räcker? Någonstans är det ju ändå
            därifrån prioriteringen alltid måste utgå, det vill säga vad det
            är man vill uppnå.
          </note>
          <note>
            Min andra fundering är: När man nu ska ha pengar till saker och
            ting – politik handlar ju om att prioritera – har vi lagt fram
            en budget där vi inte satsar på extratjänster utan på nystartsjobb,
            som visar sig ha mycket bättre förmåga att leverera arbeten –
            dessutom hälften så dyra.
          </note>
          <note>
            Vi har precis fått en ny regering och en statsminister som säger
            att man nu ska börja vända på stenar och börja komma igång. Det
            borde man ha gjort för sju år sedan. Det är inget nytt problem
            vi har med långtidsarbetslöshet och utanförskap.
          </note>
          <note>
            Anf. 124 RIKARD LARSSON (S) replik:
          </note>
          <note>
            Fru talman! Jag tyckte att jag svarade på båda de frågor som
            Hans Eklind ställde, men jag kan svara på dem igen. Huruvida 520
            platser räcker är egentligen inte vår sak att bedöma. Det är myndigheterna
            som får göra den bedömningen.
          </note>
          <note>
            Sedan är det vår sak att göra bedömningen av hur man kan avsätta
            pengar i statsbudgeten. Jag skulle tro att det med både ledamotens
            och vår budget finns rätt många myndigheter som skulle säga att
            pengarna inte riktigt räcker. Men det är de prioriteringar man
            får göra, och då tycker vi att det är viktigt att prioritera att
            också ge dem som är hemma med sina barn betalt för det, i stället
            för att det ska ses som obetalt, som ledamoten vill.
          </note>
          <note>
            När det gäller extratjänster och nystartsjobb tycker jag att
            det är värt att titta på alla former. Men i Malmö, som jag tog
            som exempel, tror jag att man har 1 700 jobb i form av extratjänster.
            Jag tror inte att det är en bra idé att vända på den stenen genom
            att sparka dem som har de jobben och ge dem nya anställningar.
          </note>
          <note>
            (Applåder)
          </note>
          <note>
            Anf. 125 JONNY CATO (C):
          </note>
          <note>
            Fru talman! Migration är en fråga som berör och som nästan alla
            svenskar har en uppfattning om, men det är tyvärr ofta en fråga
            där politiker och opinionsbildare gärna förenklar och svartmålar.
            Jag och Centerpartiet har en genuin tro på att människor som flyr
            till Sverige, med hopp och tro om en bättre och tryggare framtid,
            inget annat vill än att komma in i och bli en del av det svenska
            samhället. När man flyr från situationer som vi inte ens kan föreställa
            oss, har skyddsskäl och har beviljats uppehållstillstånd ska man
            inte mötas av ”Välkommen till Sverige!”, utan då ska man mötas
            av ”Välkommen hem!”.
          </note>
          <note>
            Sedan i somras har Sverige en ny migrationslagstiftning. Det
            är bra att vi äntligen kommit bort från lappande, lagande och
            tillfälliga lagstiftning ­ ar. Den nya migrationspolitik som riksdagen
            fattade beslut om strax före sommaren är till stora delar väldigt
            bra. Den ger goda möjligheter till familjeåterförening, ligger
            i nivå med övriga EU-länder och innebär en bred humanitär grund.
          </note>
          <note>
            Centerpartiet är det enda borgerliga parti som säger nej till
            förhandlingar och samarbete med Sverigedemokraterna. Detta är
            viktigt för Sverige och för människor på flykt. Men det är också
            viktigt för att få en långsiktighet i migrationspolitiken, i motsats
            till det som moderater, kristdemokrater och sverigedemokrater
            nu vill.
          </note>
          <note>
            I Moderaternas, Kristdemokraternas och Sverigedemokraternas ge
            ­ mensamma budgetmotion finns en avsiktsförklaring om vilken migra
            ­ tionspolitik som partierna vill ska gälla framöver. Men låt
            mig vara tydlig mot alla er som nu är oroliga: Partiernas gemensamma
            avsiktsförklaring om migrationspolitiken i budgeten gör ingen
            skillnad i praktiken och på ­ verkar därför inte vårt nuvarande
            migrationsregelverk över huvud taget.
          </note>
          <note>
            Hotet är dock inte över. M, KD och SD har i budgeten förhandlat
            fram och kommit överens om en gemensam migrationspolitik – om
            att riva upp den nya migrationslagstiftning som kom på plats så
            sent som i somras för att återigen göra om systemet i en mindre
            hållbar och mer restriktiv riktning. Efter flera år av tillfälliga
            och bristfälliga lagstiftningar behövs nu stabilitet och långsiktighet
            – inte en ny överbudspolitik som gör asyllagstiftningen orimlig,
            osäker och restriktiv.
          </note>
          <note>
            Mycket små möjligheter till familjeåterförening och en ytterst
            begränsad humanitär grund är två saker som partierna i och med
            budgeten numera är överens om. Det vore dåligt för Sverige, men
            framför allt för människor som söker trygghet i vårt land.
          </note>
          <note>
            Detta är vad som händer när man ger Sverigedemokraterna reellt
            inflytande över migrationspolitiken. Jag blir orolig för vad nästa
            vinst för Sverigedemokraterna blir i kommande gemensamma budgetförhandlingar
            mellan M, SD och KD. Vad blir nästa steg i partiernas gemensamma
            migrationspolitik? Om SD får bestämma ska vi införa en uppsökande
            verksamhet där man försöker förmå människor med uppehållstillstånd
            och laglig rätt att vistas i Sverige att återvända till sina ursprungsländer.
            Det är ett Sverige som Centerpartiet inte vill se.
          </note>
          <note>
            Fru talman! Det är bra att den budget vi ska fatta beslut om
            inte innebär att Sveriges migrationslagstiftning rivs upp utan
            att det fortfarande finns en bred humanitär grund och goda möjligheter
            till familjeåterförening. Samtidigt är det oroande att Sverigedemokraterna
            i och med budgeten fått in en gemensam avsiktsförklaring om migrationspolitiken.
          </note>
          <note>
            Centpartiets budgetmotion är tydlig. Vi är rösten i svensk politik
            för en migrationspolitik som kombinerar medmänsklighet och humanism
            med ordning och reda. Vi är en stabil kraft i mitten av svensk
            politik för en stabil, långsiktig, medmänsklig och rättssäker
            migrationspolitik.
          </note>
          <note>
            Just stabilitet är det jag tror att migrationspolitiken behöver
            nu. Vi behöver inte återigen ett nytt migrationsregelverk. Vi
            behöver ha fokus på de faktiska problemen, som exempelvis de alltför
            långa handläggningstiderna för att bli svensk medborgare.
          </note>
          <note>
            Med detta sagt, fru talman, vill jag också säga att det finns
            en hel del på migrationsområdet som inte ingår i den nya migrationspolitik
            som vi fattade beslut om inför sommaren, exempelvis nya, skarpa
            förslag om hur vi kan förbättra det frivilliga återvändandet.
            Här hoppas jag att regeringen lyssnar på riksdagen och inom en
            snar framtid också återkommer till riksdagen med sådana förslag.
          </note>
          <note>
            Avslutningsvis, fru talman, vill jag hänvisa till Centerpartiets
            särskilda yttrande. Vi kommer därför inte att delta i beslutet.
          </note>
          <note>
            Anf. 126 LUDVIG ASPLING (SD) replik:
          </note>
          <note>
            Fru talman! Det råder viss konsensus om att integrationspolitiken
            i Sverige fungerar bristfälligt och att detta i alla fall delvis
            beror på att volymerna har varit väldigt stora under lång tid.
          </note>
          <note>
            Ett ganska tydligt exempel på detta är framväxten av så kallade
            utsatta områden, som polisen beskriver så här: De kännetecknas
            av en allmän obe ­ nägenhet att delta i rättsprocessen och av
            systematiska hot och våldshand ­ lingar mot vittnen, målsägande
            och anmälare. Det är näst intill omöjligt för polisen att fullfölja
            sitt uppdrag. Det har skett en normalisering, vilket har lett
            till att varken polis eller boende reflekterar över det avvikande
            läget i området. Det förekommer parallella samhällsstrukturer,
            extremism, fun ­ damentalistiskt inflytande som innebär begränsning
            av människors fri- och rättigheter samt personer som reser iväg
            för att delta i strid i konfliktområ ­ den och en hög koncentration
            av kriminella .
          </note>
          <note>
            Varför dessa områden har uppkommit reflekterar polisen inte särskilt
            över, men för varje klart tänkande människa i detta land torde
            det vara ganska uppenbart att det som dessa områden framför allt
            är utsatta för är Centerpartiets migrationspolitik i kombination
            med Centerpartiets integrationspolitik.
          </note>
          <note>
            Trots allt detta har Centerpartiets partiledare fört fram ett
            förslag om att en målsättning för Sverige ska vara att ta emot
            30–40 miljoner nya asyl ­ invandrare under en viss period. Hur
            lång denna period skulle vara specifi ­ cerade hon inte, men det
            handlade alltså om ungefär 30 miljoner nya människor.
          </note>
          <note>
            Detta har fått vissa att höja lite på ögonbrynen, bland annat
            mig. Jag ser det inte som vare sig genomförbart eller rimligt.
            Därför vill jag fråga Jonny Cato: Står Centern kvar vid målsättningen
            om 30 miljoner nya asyl ­ invandrare? Och framför allt: Hur tror
            Jonny Cato att en sådan volym av nya asylinvandrare skulle påverka
            de problem som vi redan i dag har med utanförskap?
          </note>
          <note>
            Anf. 127 JONNY CATO (C) replik:
          </note>
          <note>
            Fru talman! Det är uppenbart att ledamoten är ny på det migrationspolitiska
            området. Båda hans två företrädare har ställt exakt samma fråga
            till mig om 30–40 miljoner invandrare, och svaret är fortfarande
            detsamma: Nej, Centerpartiet är för en reglerad invandring. Det
            är också det som Centerpartiet har röstat för i denna kammare.
            Men jag förstår at t det blir bra Youtubeklipp för Ludvig Aspling
            att framföra den typen av argument.
          </note>
          <note>
            Jag blir lite irriterad när Sverigedemokraterna attackerar Centerpartiets
            integrationspolitik. Vi har i alla fall en integrationspolitik,
            till skillnad från Sverigedemokraterna. Jag har till Sverigedemokraternas
            tidigare två företrädare i migrationsdebatten ställt frågan: Vad
            har ni för förslag för att förbättra integrationen? Jag har inte
            fått svar en enda gång. Kanske kan jag få det av ledamoten nu.
          </note>
          <note>
            Anf. 128 LUDVIG ASPLING (SD) replik:
          </note>
          <note>
            Fru talman! Anledningen till att vi återkommer till denna fråga
            är naturligtvis att varken Jonny Cato eller någon annan från hans
            parti klarar av att ge ett vettigt svar. En målbild om 40 miljoner
            nya invandrare innebär ju inte per definition att invandringen
            inte skulle vara reglerad. Den kan vara reglerad fast på ett väldigt
            löst sätt. Det kan fortfarande vara så att man har regler. Detta
            är alltså ett icke-svar.
          </note>
          <note>
            Men låt oss då bortse från de 40 miljonerna. Jag kan tolka Jonny
            Cato generöst och säga att jag tolkar svaret som att Centerpartiet
            nu frångår detta. 40 miljoner är för mycket. Då skulle jag vilja
            höra en siffra. Vad tycker Jonny Cato att Sverige under den närmaste
            fyraårsperioden ska kla ­ ra av i form av ny asylinvandring utan
            att det får för allvarliga konsekvenser för våra system?
          </note>
          <note>
            Sverigedemokraterna är tydliga: noll. Vi klarar inte av mer asylinvandring.
            Problemen är redan för stora. Vilken siffra tycker Jonny Cato
            är rimlig?
          </note>
          <note>
            Anf. 129 JONNY CATO (C) replik:
          </note>
          <note>
            Fru talman! Centerpartiet har varken en målbild eller en begränsning
            när det gäller hur många människor som ska få skydd i Sverige.
            Det har att göra med att det inte är så migrationspolitik fungerar.
            Centerpartiet står upp för att de människor som har asylskäl och
            kommer till Sverige också ska ha rätt att få stanna. Hur många
            människor det är påverkas dels av vår politik här hemma, dels
            av politiken på europeisk nivå. Men det påverkas framför allt
            av hur det ser ut i omvärlden, hur många människor som behöver
            fly från krig och förtryck.
          </note>
          <note>
            För Centerpartiet är asylrätten okränkbar. Kommer man till Sverige
            och har asylskäl ska man få lov att stanna. Det är Centerpartiets
            utgångspunkt. Därför går det inte att sätta vare sig en målbild
            för hur många som ska komma eller en begränsning av hur många
            som ska få lov att stanna.
          </note>
          <note>
            (Applåder)
          </note>
          <note>
            Anf. 130 ROBERT HANNAH (L) replik:
          </note>
          <note>
            Fru talman! Jonny Cato från Centerpartiet pratar väldigt mycket
            om den nya utlänningslagen och menar att den inte bör ändras.
            Jag tycker att det är ganska problematiskt. Jag menar att Sverige
            behöver en långsiktigt hållbar migrationspolitik, och den är inte
            långsiktigt hållbar om det är 175 riksdagsledamöter mot 174 som
            står bakom stora delar av lagstiftningen. Det räcker inte med
            ett mandats majoritet.
          </note>
          <note>
            Det Sverige behöver är en långsiktig, gemensam syn på migrationspolitik.
            Både Socialdemokraterna och Moderaterna måste vara med i en sådan
            överenskommelse om den ska bli långsiktigt hållbar. Den blir inte
            långsiktigt hållbar av att Socialdemokraterna spelar bort heliga
            kor för dem själva för att ha regeringsmakten. Det är inte en
            långsiktigt hållbar migra ­ tionspolitik.
          </note>
          <note>
            Dessutom ser vi att den utlänningslag som vi antog var ganska
            mycket av ett hafsverk. Det ser vi till exempel när forskare nu
            utvisas från Sverige för att de inte kan uppfylla kravet på långa
            anställningsförhållanden.
          </note>
          <note>
            Det var dock inte det jag egentligen ville prata om. Jag märker
            i anförandet från Centerpartiet en förskjutning i retoriken. Alla
            tidigare år har jag alltid hört Centerpartiet nämna att SD och
            V inte bör få något inflytande. I Jonny Catos tal nämns inte V
            över huvud taget. Min fråga är: Vad är Centerpartiets inställning
            till Vänsterpartiet framöver? Tänker Centerpartiet göra upp om
            migrationspolitiken med Vänsterpartiet? Tänker Centerpartiet efter
            valet ingå ett budgetsamarbete med Vänsterpartiet eller ett samarbete
            där Vänsterpartiets inflytande krävs? Jag ser en förskjutning
            i retoriken från Centerpartiet och skulle gärna vilja veta detta.
          </note>
          <note>
            Anf. 131 JONNY CATO (C) replik:
          </note>
          <note>
            Fru talman! Jag ska ärligt säga att jag inte tror att något av
            de partier som var med i förhandlingarna kring den nya migrationspolitiken
            kan betvivla Centerpartiets vilja att nå en bred överenskommelse.
            Centerpartiet var berett att kompromissa, i ärlighetens namn kanske
            något mer än något annat parti, för att vi faktiskt skulle komma
            överens. Vi kämpade, och jag kämpade, för att behålla både moderater
            och socialdemokrater vid förhandlingsbordet. Vi gjorde verkligen
            vårt.
          </note>
          <note>
            Jag håller med om att en bred överenskommelse absolut hade varit
            bäst för Sverige och för människor på flykt. Tyvärr kan jag också
            konstatera att vi stod för långt ifrån varandra.
          </note>
          <note>
            Svaret på den andra frågan är att det jag kommenterade i mitt
            anförande var den budget som gått igenom i Sveriges riksdag. Där
            är det SD som får inflytande och inte Vänsterpartiet. Vi i Centerpartiet
            har varit tydliga med vårt agerande kring Vänsterpartiet, och
            det var också därför vi röstade för vår egen budgetmotion och
            sedan lade ned våra röster.
          </note>
          <note>
            Anf. 132 ROBERT HANNAH (L) replik:
          </note>
          <note>
            Fru talman! Jag är jättemedveten om att Centerpartiet gjorde
            mycket för att få till en överenskommelse med fler partier. Jag
            tror att det är helt avgörande att Centerpartiet, Liberalerna,
            Moderaterna och Socialdemokraterna lyckas komma överens om en
            långsiktigt hållbar migrationspolitik. Den migrationspolitik som
            antogs i utlänningslagen fick nämligen Vänsterpartiet inflytande
            över. Det behöver man erkänna.
          </note>
          <note>
            Jag tror inte att vi kommer längre än att erkänna att riksdagen
            har åtta partier där alla har något att säga till om, informellt
            eller formellt. Men jag vill ändå förstå lite mer: Har Centerpartiet
            planer på att återigen göra upp om migrationspolitiken med Vänsterpartiet
            och rösta samma där, eller har ni planer på ett budgetsamarbete
            med Vänsterpartiet? Det är lite otydligt. Vi vill självklart hellre
            se att Centerpartiet samarbetar med oss borgerliga partier framöver.
          </note>
          <note>
            Anf. 133 JONNY CATO (C) replik:
          </note>
          <note>
            Fru talman! Den migrationspolitik som nu gäller var inte framförhandlad
            med Vänsterpartiet. Det var den migrationspolitiska kommitténs
            förslag i huvuddelar som gick igenom. Där hade Vänsterpartiet
            kanske flest reservationer av alla, men man valde sedan att rösta
            på den liggande propositionen eftersom man tyckte att den var
            bättre än oppositionens alternativa förslag.
          </note>
          <note>
            Nej, Centerpartiet har inga planer på att göra upp framtidens
            migra ­ tionspolitik med Vänsterpartiet. Det tror jag också att
            Liberalerna känner väl till sedan tidigare.
          </note>
          <note>
            Anf. 134 ROBERT HANNAH (L):
          </note>
          <note>
            Fru talman! Vi liberaler anser att det var bra för Sverige att
            de rödgröna partiernas budget för 2022 inte gick igenom i omröstningen.
            Samtidigt fanns det inslag i den M-ledda budgeten som Liberalerna
            inte kunde ställa sig bakom. Vi hade därför vår egen budgetmotion
            och deltar inte i omröstningen i morgon. En budget räcker dock
            inte för att vända på utvecklingen i Sverige. Efter valet nästa
            höst behövs en liberal, borgerlig regering som fokuserar på kunskapsskolan
            och integration av personer som lever i utanförskap.
          </note>
          <note>
            Sverige ska vara möjligheternas land för dem som väljer att flytta
            hit. Vår långa tradition av öppenhet gentemot omvärlden har bidragit
            till vår utveckling, vår rikedom och vår välfärd. I dag bor här
            människor som har rötter i alla världens hörn. Här talas alla
            större språk. Även jag gör det. Det gör vårt land rikare och mer
            pluralistiskt och stärker vår arbetsmarknad, särskilt på den globala
            marknad vi lever i. Vi vill att svenskar ska kunna jobba och studera
            runt om i världen, och vi tycker att människor också ska kunna
            komma hit för att jobba och studera. Globalisering är bra för
            världen, för Europa, för Sverige, för enskilda individer och även
            för mig.
          </note>
          <note>
            Fru talman! Sverige har i dag stora integrationsproblem. Det
            är inte invandringen som är problemet, utan det är utanförskapet.
            Med det höga söktryck och den stora anhöriginvandring som Sverige
            har haft på senare år har belastningen på våra redan utsatta områden
            ökat alltför mycket.
          </note>
          <note>
            Politiken måste prioritera utanförskapet framöver, och det är
            därför vi liberaler har lagt om vår migrationspolitik sedan 2015.
            Liberalerna står bakom de åtstramningar i utlänningslagen som
            riksdagen beslutade om i somras. Det är rimligt med de nya försörjningskraven,
            temporära uppehållstillstånd som huvudregel och krav på längre
            anställningsförhållanden för permanent uppehållstillstånd. Men
            vi hade önskat att den nya utlänningslagen formades efter Sveriges
            bästa och inte efter att Socialdemokraterna skulle kunna göra
            sina stödpartier nöjda.
          </note>
          <note>
            Fru talman! I Sverige bor i dag över 600 000 vuxna utrikes födda
            med så låga inkomster att de riskerar fattigdom och social utestängning,
            och framför allt består gruppen av kvinnor som har kommit hit
            som flyktingar. Det motsvarar ett helt Göteborg. Det är ett stort
            misslyckande för oss som vill se Sverige som ett öppet samhälle.
          </note>
          <note>
            Det är också uppenbart att misslyckad integration i dag går i
            arv. De gängkriminella grabbarna som skjuter ihjäl varandra i
            gänguppgörelser är nästan alla födda på Östra sjukhuset i Göteborg,
            på Karolinska i Stockholm, i Malmö eller på andra svenska sjukhus.
            Varannan kille som bor i ett utsatt området går ut gymnasiet med
            ofullständiga betyg. Det är helt oacceptabelt och kommer att leda
            till ännu större problem i framtiden.
          </note>
          <note>
            Vi ser samtidigt att unga tjejer med utländsk bakgrund som klarar
            skolan har högre lön än andra tjejer efter tio år på arbetsmarknaden.
            Det bevisar att den bästa integrationen för Sverige och det bästa
            förebyggande arbetet mot kriminalitet är en fungerande kunskapsskola
            – Liberalernas kunskapsskola. För vuxna gäller det att kvinnor
            och män som kommer till Sverige kommer i arbete och framför allt
            att man lär sig det svenska språk ­ et och att vi bekämpar islamismen
            och hedersförtrycket som finns i utsatta områden.
          </note>
          <note>
            Vi liberaler kommer att kräva att införandet av språktest flyttas
            fram när vi tar makten nästa höst. Det är bra att andra partier
            har börjat vakna upp och nu inser att det är en fråga om makt
            att kunna tala det svenska språket – makten att kunna hjälpa sina
            barn med läxan och stoppa dem från att rekryteras till kriminella
            gäng, makten att kunna skaffa sig ett jobb och därmed få makt
            över sin plånbok, makten att kunna välja sina folkvalda i val,
            makten att kunna lämna en våldsam partner och makten att kunna
            förstå politiska debatter i riksdagen och se på nyheterna. Det
            krävs att man kan det svenska språket för att kunna ha den makten.
          </note>
          <note>
            Om inte före detta migrationsministern Morgan Johansson och andra
            ledande socialdemokrater i åratal hade brunsmetat Liberalernas
            förslag om till exempel språk- och samhällstest skulle Sverige
            inte ha haft det enorma utanförskap som vi ser i dag. Senast för
            ett par månader sedan brunsmetade justitieminister Morgan Johansson
            på Twitter mitt förslag om att göra det lättare att säga upp gängkriminella
            från sina lägenheter. Det var ett förslag som handlade om att
            ställa förortsbornas rätt till trygghet framför gängkriminellas.
            Bara någon månad senare föreslog Morgan Johansson, samma person,
            samma sak till Socialdemokraternas kongress.
          </note>
          <note>
            Det är helt uppenbart att Socialdemokraterna inte har någon plan
            eller idé för att vända på utanförskapet. Det är fortfarande bidragslinjen
            och livslångt utanförskap som gäller för S. När man ska ändra
            skatter ska de sänkas för bidragstagare och inte för dem som jobbar.
          </note>
          <note>
            Socialdemokraternas integrationspolitik och migrationspolitik
            går helt enkelt inte ihop. Det finns ingen röd linje. Man kunde
            inte ens svara på frågan från Kristdemokraterna vad gäller antalet
            förvarsplatser. Migra ­ tionsverket vill ha 1 000 förvarsplatser,
            och då är det klart att vi bör levere ­ ra 1 000 förvarsplatser.
          </note>
          <note>
            Fru talman! Vi ser nu att den förda politiken även drabbar arbetskraftsinvandrare.
            Det finns en oerhörd potential i att människor kommer till vårt
            land för att arbeta eller forska. Vi ser nu till exempel i Göteborg
            att North ­ volt och Volvo satsar på stora, nya industrier och
            forskningscenter. Svens ­ ka företag ska kunna anställa specialister
            och toppstudenter från hela världen, och de ska kunna plugga på
            svenska universitet.
          </note>
          <note>
            Trots bristen på kompetent arbetskraft utvisar vi i dag de här
            människorna från den svenska arbetsmarknaden. Människor tvingas
            lämna landet på grund av bagatellartade misstag som att den anställde
            tagit ut för lite semester eller fått en lön som ligger strax
            under kollektivavtal eller att arbetsgivaren missat att teckna
            en försäkring. För närvarande pågår en utredning i syfte att ändra
            dagens regler, vilket vi har medverkat till från Liberalernas
            sida, för reglerna måste vara verkningsfulla och starka.
          </note>
          <note>
            Vi är också från Liberalernas sida beredda att stoppa fusket
            som pågår med arbetskraftsinvandring. Det gör vi jättegärna. Det
            är synd att den nuvarande migrationsministern, Ygeman, säger nej
            till Moderaternas invit och säger i tidningen att han inte ens
            har läst debattartikeln från Moderaterna. Det är inte så man bedriver
            politik.
          </note>
          <note>
            Fru talman! Den nya utlänningslagen har också visat sig slå orimligt
            hårt mot utländska doktorander och forskare. Det beror på att
            det inom akademin är sällsynt med längre anställningar, vilket
            innebär att det nya kravet på längre anställningsförhållanden
            blir svårt att uppfylla. I ett tillägg till utlänningslagen 2014
            möjliggjordes för utländska doktorander att efter fyra år söka
            permanent uppehållstillstånd. Detta tillägg har nu slopats, och
            det är för att det var ett hafsverk med den migrationspolitiska
            kommittén – när man inte kunde komma överens kom man med en lagstiftning
            som inte var genomtänkt.
          </note>
          <note>
            Forskare och doktorander är en väldigt speciell grupp som kräver
            en speciell lagstiftning. Det bör därför införas ett undantag
            för den här gruppen.
          </note>
          <note>
            Fru talman! Sverige behöver en liberal migrationspolitik med
            både hjärta och hjärna – hjärta nog att kunna ta emot kvotflyktingar
            och säkra asylrätten i kombination med förnuft nog att ha en migrationspolitik
            som gör att man kan lyckas med integrationen, våga ställa krav
            på svenska språkkunskaper och ha försörjningsplikt. Sverige behöver
            Liberalernas migrationspolitik.
          </note>
          <note>
            (Applåder)
          </note>
          <note>
            Anf. 135 RIKARD LARSSON (S) replik:
          </note>
          <note>
            Fru talman! Robert Hannah säger: Behöver Migrationsverket 1 000
            förvarsplatser levererar vi 1 000 förvarsplatser.
          </note>
          <note>
            Jag har en fråga till Robert Hannah. Hur många förvarsplatser
            har Liberalerna i sin budget?
          </note>
          <note>
            Anf. 136 ROBERT HANNAH (L) replik:
          </note>
          <note>
            Fru talman! Att ändå ha ambitionen att ha 1 000 förvarsplatser
            eller att bemöta det som en expertmyndighet säger tror jag går
            bra oavsett vad som finns eller inte finns i en budget.
          </note>
          <note>
            Anf. 137 RIKARD LARSSON (S) replik:
          </note>
          <note>
            Fru talman! Jag ska hjälpa Robert Hannah med svaret på frågan
            om hur många förvarsplatser som Liberalerna har i sin budget av
            de här 1 000 som han tyckte att man skulle leverera. Svaret är
            noll . Liberalerna satsar inte på förvarsplatser.
          </note>
          <note>
            Att stå i talarstolen och prata om att man levererar det som
            myndigheterna tycker att man ska leverera är nonsens. Ni levererar
            inte några fler förvarsplatser. Ni levererar över huvud taget
            inte någon mer politik än det som finns i regeringens budgetförslag.
            Ni levererar däremot lite mindre resurser i ert budgetförslag.
            Allt det fagra talet om att man ska leva upp till det som myndigheterna
            vill ha är noll och intet värt, för ni levererar inte på det.
          </note>
          <note>
            Fru talman! Detta är lite symtomatiskt för Liberalernas hållning
            i hela det migrationspolitiska arbetet. Jag minns Liberalerna
            som det parti som i de migrationspolitiska samtalen sa: Det viktiga
            är att ni kommer överens; vi behöver inte vara med. Det präglar
            väldigt mycket av Liberalernas politik.
          </note>
          <note>
            Anf. 138 ROBERT HANNAH (L) replik:
          </note>
          <note>
            Fru talman! Det stora problemet med Socialdemokraternas migrationspolitik
            och integrationspolitik är att de är två separata världar och
            inte håller ihop. Det finns ingen röd tråd. Det är det som är
            det stora problemet, och det var det som jag poängterade.
          </note>
          <note>
            Att vi från Liberalerna inte har fler förvarsplatser i vår budget
            innebär inte att vi inte har den ambitionen.
          </note>
          <note>
            Men låt oss prata om den röda tråden här. Vill man ha en sådan
            migra ­ tionspolitik som Socialdemokraterna vill ha ska man inte
            rösta på Social ­ demokraterna, utan då ska man uppenbarligen
            rösta på Liberalerna, för vi har den politik som är mest lik och
            vågar stå upp för den politiken. Social ­ demokraterna valde att
            anpassa sin migrationspolitik efter Miljöpartiet, Centerpartiet
            och Vänsterpartiet. Ni valde makten framför den migrations ­ politik
            som Sverige behövde och behöver.
          </note>
          <note>
            När det gäller integrationspolitiken är det helt och hållet en
            bidragslinje som gäller. När ni sänker skatten ska skatten sänkas
            för människor som är arbetslösa eller går på försörjningsstöd
            och inte för människor som arbetar. Det finns ingen röd linje.
            Det var det jag ville framföra. Fixa en röd linje och kom tillbaka
            till debatten!
          </note>
          <note>
            (Applåder)
          </note>
          <note>
            Anf. 139 AXEL HALLBERG (MP):
          </note>
          <note>
            Fru talman! Fler människor än någonsin är på flykt i världen.
            Samtidigt är viljan hos länder som har god förmåga att hjälpa
            alldeles för svag. Det är allt svårare att ta sig till EU för
            att söka asyl. Det finns inga lagliga vägar for asylsökande att
            ta sig hit och utöva sin mänskliga rättighet att ansöka om skydd.
            I stället fortsätter människor att göra livsfarliga resor över
            Medelhavet. Många gånger förliser rangliga båtar, och människor
            förlorar livet.
          </note>
          <note>
            Samtidigt råder en helt annan verklighet i den svenska debatten.
            Det är inte att människor tvingas fly och orsakerna till detta
            som ses som problem, utan människorna själva. Här har vi hamnat
            oerhört snett. Personer som tvingas fly undan krig och förföljelse
            ska behandlas på samma sätt som vi själva skulle vilja bli behandlade
            om det var vi som tvingades fly från våra hem. I den migrationspolitiska
            debatten får vi aldrig glömma att det är människor vi pratar om.
            Det är människor som flyr från krig och förtryck. Och de flyr
            ofta från livssituationer som de allra flesta av oss inte ens
            kan föreställa oss.
          </note>
          <note>
            De senaste åren har stora förändringar skett av utlänningslagen,
            den lagstiftning som reglerar vem som får uppehållstillstånd i
            Sverige. Efter år av utredningar och rop efter hårdare tag lyckades
            inte Migrationskommittén, där alla partier var representerade,
            komma fram till förslag på nya regler som skulle fungera i praktiken.
            Kommitténs förslag, som kom förra året, var undermåliga och hade
            lett till katastrofala konsekvenser för människor på flykt om
            de hade genomförts rakt av.
          </note>
          <note>
            Flera partier ville dessutom försöka binda upp regeringen när
            det gällde att införa ett mål om att minska antalet asylsökande
            och kräva att rege ­ ring ­ en varje år skulle genomföra åtgärder
            för att komma närmare målet. Det hade inneburit att en regering
            årligen skulle behöva försämra situatio ­ nen för människor på
            flykt.
          </note>
          <note>
            Miljöpartiet kunde inte acceptera detta utan förhandlade i regeringen
            fram bättre regler tillsammans med Socialdemokraterna. Vi drev
            fram att en ny humanitär skyddsgrund skulle införas för personer
            som har fått stark anknytning till Sverige och att särskilt och
            synnerligen ömmande omständigheter skulle återinföras som skäl
            för att få stanna. Mycket utsatta personer som har bott här länge
            har nu åter en möjlighet att få stanna i Sverige. Kommitténs förslag
            om krav på samhällskunskap och språkkunskaper för att få permanent
            uppehållstillstånd sköts också på framtiden. Att Miljöpartiet
            satt med vid förhandlingsbordet gjorde all skillnad.
          </note>
          <note>
            Samtidigt driver partier fortfarande på för att strama åt, med
            stora konsekvenser för människors liv som följd. I den här budgethanteringen
            har Moderaternas, Kristdemokraternas och Sverigedemokraternas
            alternativa förslag vunnit majoritet. Det får direkta konsekvenser
            för migrationspolitiken. Fler förvarsplatser ska inrättas, och
            regeringen ska tvingas införa fotboja som komplement till förvar
            för människor som väntar på att utvisas. Denna politik har kunnat
            bli verklighet genom att Centerpartiet valde att släppa fram den
            när de lade ned sina röster.
          </note>
          <note>
            Konsekvensen av det budgetbeslut som kammaren har fattat är att
            Sverige nästa år får en politik som kommer att leda till ökade
            utsläpp och ge skogsägare sämre möjligheter att skydda sin skog.
            Det är en budget som kommer att innebära färre billiga hyresrätter
            och skärpta åtgärder mot människor på flykt.
          </note>
          <note>
            Sverige kan bättre än så. I stället för att genomföra försämringar
            för människor och miljö kan vi faktiskt göra det motsatta. Vi
            kan ta fram politik för minskade utsläpp som skyddar värdefull
            natur. Vi kan skapa ett mer rättvist samhälle där vi tar hand
            om både varandra och vår omvärld – ett medmänskligt samhälle.
            Med det sagt hänvisar jag till vårt särskilda yttrande.
          </note>
          <note>
            Anf. 140 LUDVIG ASPLING (SD) replik:
          </note>
          <note>
            Fru talman! Arbete är nyckeln till integration, brukar många
            hävda. Även om jag inte tror att det är riktigt så enkelt är jag
            beredd att hålla med, till viss del. Jag var själv under många
            år en invandrare i Japan med ett väldigt enkelt arbete, i mitt
            fall vårdbiträde. Jämfört med andra invandrare som bodde där var
            jag ganska välintegrerad, just på grund av att jag hade den vardagliga
            kontakten med en normal arbetsplats som bara besattes av lokalbefolkningen.
          </note>
          <note>
            I Sverige är problemet att väldigt många personer inte försörjer
            sig själva. Det beror i stor utsträckning på att många personer
            har låga kvalifikationer, och de arbeten som kräver låga kvalifikationer
            är alldeles för få.
          </note>
          <note>
            Men det finns ett problem till: Miljöpartiets ultraliberala syn
            på arbetskraftsinvandringen. Miljöpartiet vill att det ska vara
            fritt fram att hämta hit billig arbetskraft från fattiga länder
            till egentligen vilka yrken som helst. Det leder till att personer
            som redan i dag står långt från arbetsmarknaden har väldigt svårt
            att konkurrera. Många får helt enkelt inte den chans som jag en
            gång fick.
          </note>
          <note>
            Jag skulle därför vilja fråga Axel Hallberg om han håller med
            mig om att arbete delvis är nyckeln till integration. Om så är
            fallet, varför vill han då att det ska vara så svårt, att personer
            som står långt från arbetsmarkna ­ den ska behöva konkurrera med
            billig arbetskraft från till exempel Bangladesh eller Indien?
          </note>
          <note>
            Anf. 141 AXEL HALLBERG (MP) replik:
          </note>
          <note>
            Fru talman! I integrationspolitiken finns otroligt många viktiga
            delar. Arbete är en viktig del, men de andra delarna får inte
            glömmas bort. Det handlar om utbildning och att vi ska ha ett
            jämlikt skolsystem. Det handlar om bostadspolitiken och att vi
            ska bygga billiga hyresrätter. Men det handlar också om fritidsaktiviteter,
            kultur och sammanhållning. Det är inte lätt att integreras i samhället
            eller att få och ta ett första jobb om man lever i en otroligt
            utsatt situation och inte heller upplever att man blir insläppt
            i det svenska samhället. Det finns många delar i migrationspolitiken
            som är viktiga. Vi ska inte göra det enklare än det är.
          </note>
          <note>
            Arbetskraftsinvandringen är också viktig för Sverige och för
            många människor. Vi vill inte försvåra för människor att komma
            till Sverige och arbeta. Och vi tror inte på olika kvoter eller
            på att det är staten som bäst avgör arbetsgivarnas behov av arbetskraft.
            Det gör arbetsgivarna. Det är grunden i vår politik för arbetskraftsinvandring.
          </note>
          <note>
            Anf. 142 LUDVIG ASPLING (SD) replik:
          </note>
          <note>
            Fru talman! Axel Hallberg har totalt fel. Jag har gått igenom
            den processen själv och vet vad jag pratar om, till skillnad från
            Axel Hallberg. Fritidsaktiviteter är inte på något sätt lika viktigt
            som att ha ett arbete.
          </note>
          <note>
            Axel Hallberg nämner också hyresrätter som en viktig integrations
            ­ åtgärd. Men vad är det man behöver för att kunna hyra en bostad
            i Sverige? Tänk efter lite grann, Axel. Jo, man behöver ett arbete.
          </note>
          <note>
            Är då arbetskraftsinvandring viktig för Sverige? Ja, en viss
            del är det. Arbetskraftsinvandringen ser ut lite grann som ett
            timglas. Det finns en hel del jobb på toppen, men det finns också
            många jobb på botten. Och frågan gäller de senare.
          </note>
          <note>
            Anser Axel Hallberg på allvar att det är viktigt för Sverige
            att kunna hämta in personal från fattiga länder för att de ska
            jobba till billiga löner inom till exempel snabbmatsindustrin?
            Påstår Axel Hallberg på allvar att ingen av de hundratusentals
            personer som i dag söker ett arbete kan klara av de jobben?
          </note>
          <note>
            Anf. 143 AXEL HALLBERG (MP) replik:
          </note>
          <note>
            Fru talman! Det jag sa var att det finns många viktiga delar
            i integra ­ tionspolitiken. Jag tror inte alls att man ska förlöjliga
            till exempel fritids ­ aktiviteter, som är otroligt viktiga för
            många barn och unga för att komma in i samhället. De kan få nya
            vänner, få ett sammanhang och lära sig svens ­ ka språket. Jag
            tycker inte att Sverigedemokraterna på något sätt bör förlöj ­
            liga det.
          </note>
          <note>
            Vi ser också att det i de allra flesta kommuner är en otroligt
            stor bostadsbrist. Det är klart att det påverkar också de utsatta
            grupperna. Vi behöver bygga fler bostäder för att fler ska kunna
            ta sig in på arbetsmarknaden.
          </note>
          <note>
            Jag redogjorde för vår inställning till arbetskraftsinvandring.
            Det är också viktigt att säga att arbetsmarknaden inte är konstant.
            Det finns inte ett visst antal jobb i Sverige som alltid kommer
            att vara detsamma. Det är klart att antalet jobb kan öka eller
            minska. Att en arbetskraftsinvandrare får ett jobb i Sverige behöver
            inte innebära att någon annan blir utan.
          </note>
          <note>
            Anf. 144 HANS EKLIND (KD) replik:
          </note>
          <note>
            Fru talman! Axel Hallberg har lyssnat till några av våra anföranden
            och till debatten som pågår här. Du hoppar ju in och deltar i
            debatten, men i och med att du nämnde förvarsplatserna vill jag
            ändå ställa en fråga.
          </note>
          <note>
            Vi har en situation med 520 förvarsplatser, och vi har ett migrationsverk
            men också en polismyndighet som säger att vi behöver det dubbla.
            Då har KD, M och SD, vars budgetförslag bifölls i riksdagen för
            inte så länge sedan, lagt lite mer pengar på förvarsplatser men
            också på elektronisk övervakning.
          </note>
          <note>
            Det finns en anledning till detta. Att bygga förvarsplatser är
            rätt och riktigt, inte minst när man ser att det finns ett dubbelt
            så stort behov jämfört med de platser som finns i dag. Men att
            bygga förvarsplatser är ju inte enkelt. De ska hålla vissa säkerhetsnivåer
            och så vidare. Det tar lite tid att bygga fram de där platserna,
            som åtminstone alla de ansvariga myndigheterna är överens om.
          </note>
          <note>
            Axel Hallberg tar upp vad som händer när KD, M och SD får bestämma.
            Då satsar vi ju pengar på exempelvis elektronisk övervakning.
            Jag vill ställa en fråga till Axel Hallberg. Enligt Säkerhetspolisen
            finns det cirka 2 000 personer i Sverige som är våldsbejakande
            islamister. Bland dem finns ett antal imamer som inte kan utvisas.
            De springer alltså runt på fri fot här i Sverige. Om det nu är
            så att utvisningar som Sverige vill göra inte går att genomföra,
            kan Axel Hallberg då se att det finns en vits med att vi vet var
            de här personerna är?
          </note>
          <note>
            Anf. 145 FÖRSTE VICE TALMANNEN:
          </note>
          <note>
            Jag vill påminna om att vi talar genom talmannen och inte använder
            du och ni.
          </note>
          <note>
            Anf. 146 AXEL HALLBERG (MP) replik:
          </note>
          <note>
            Fru talman! Jag vill börja med att säga att det såklart är viktigt
            att vi har förvarsplatser i Sverige och att det fungerar på ett
            bra sätt. Det jag ställer mig kritisk mot är att man med den prioritering
            som finns i budgetförslaget från Moderaterna, Kristdemokraterna
            och Sverigedemokraterna väldigt tydligt väljer att gå fram med
            skärpta åtgärder mot dem som har flytt till Sverige. Det tycker
            jag är en felaktig prioritering.
          </note>
          <note>
            Som tidigare talare har lyft fram redovisar de tre ingående partierna
            också hur man ser på framtiden för svensk migrationspolitik. Jag
            tycker att det är en synnerligen tråkig och mörk läsning. Det
            är ingen hemlighet att Miljöpartiet står för en helt annan politik.
            Vi vill välkomna människor till Sverige. Vi vill att människor
            som flyr för sina liv ska få ett nytt hem i Sverige.
          </note>
          <note>
            Självklart är det viktigt att vi som samhälle ska veta var de
            människor som utgör säkerhetsrisker finns och kunna hantera dem
            på rätt sätt. I den frågan har jag mycket stort förtroende för
            det arbete som Säkerhetspolisen utför.
          </note>
          <note>
            Anf. 147 HANS EKLIND (KD) replik:
          </note>
          <note>
            Fru talman! Det är Migrationsverket och polisen som har konstaterat
            att vi behöver dubblera antalet platser. Den prioriteringen har
            vi hörsammat. Om det behövs dubbelt så många måste vi börja röra
            oss i den riktningen. Menar alltså riksdagsledamoten att Migrationsverket
            och polisen har fel när de beräknar antalet förvarsplatser?
          </note>
          <note>
            Det här är inte skärpta åtgärder mot dem som har flytt. Det är
            fråga om människor som har fått nej på sin asylansökan. Det betyder
            att de ska avvisas eller utvisas. Det är de som tas in till förvar.
            Det är de som också kan få elektronisk övervakning. Det handlar
            inte om att ha förvarsplatser eller elektronisk övervakning när
            det gäller människor som kommer till Sverige. Men när man har
            fått ett nej ska det nejet gälla. Är det så att polisen och Migrationsverket
            upplever att det här nejet inte kommer att hörsammas, så att en
            person går in i skuggsamhället och utsätter sig själv och andra
            för fara, ska den personen också kunna övervakas på något sätt.
            När förvarsplatserna är fulla måste vi hitta andra instrument.
          </note>
          <note>
            Anf. 148 AXEL HALLBERG (MP) replik:
          </note>
          <note>
            Fru talman! Jag menar att vi självklart kan och bör visa medmänsklighet
            även mot människor som ska utvisas.
          </note>
          <note>
            Vad gäller bedömningen av antalet förvarsplatser litar jag självklart
            på våra myndigheter. Men det är sedan upp till oss politiker att
            fördela pengarna i statens budget. Jag står helt och fullt bakom
            den budgetproposition som den dåvarande S-MP-regeringen lade fram.
            Det handlar om prioriteringar. Ni kan självklart lyfta fram det
            som ni har lagt till, men ni har också tagit bort väldigt många
            viktiga satsningar även på det här området. En tidigare talare
            lyfte bland annat fram integrationspolitiken. Jag lyfte fram bostadsfrågan,
            som är oerhört central för att människor ska komma in i det svenska
            samhället. Ni tar bort stödet till byggande av billiga hyresrätter.
          </note>
          <note>
            Anf. 149 MARIA MALMER STENERGARD (M):
          </note>
          <note>
            Fru talman! Invandring har bidragit till att skapa några av världens
            mest dynamiska samhällen. När invandringen och integrationen fungerar
            bra är det bra för ett land och ger goda förutsättningar för den
            som invandrar att skapa en bättre framtid för sig och sina barn.
            Men så blir det inte om landet tar emot fler än vad det klarar
            av att integrera. Då kan invandring i stället skapa ojämlikhet
            och stora motsättningar.
          </note>
          <note>
            De senaste decennierna har Sverige haft en ohållbar nivå på asylinvandringen,
            samtidigt som vi i praktiken saknat integrationspolitik. Det förödande
            resultatet syns på praktiskt taget varje samhällsområde och drabbar
            inte minst de människor som flytt konfliktdrabbade områden, förföljelse
            och förtryck.
          </note>
          <note>
            När man lyssnar till den politiska debatten tycks det vara så
            enkelt som att det parti som vill låta flest komma innanför de
            svenska fysiska gränserna är det som är mest humant. Det spelar
            sedan ingen roll om alla de som kommit hit får en plats i samhället
            på riktigt. Jag menar att det är helt fel. Vi måste ta det fulla
            ansvaret för dem som vi har beviljat skydd, så att de korsar gränsen
            inte bara till vårt land utan också in till samhället på riktigt.
            Det är det som är det humana.
          </note>
          <note>
            Den som ser problemen med integrationen och drar slutsatsen att
            vi faktiskt har en skyldighet mot alla som kommit hit för att
            stanna, men också mot alla som lever här, att minska invandringen,
            så att vi kan skapa förutsättningar för en god integration – den
            betraktas som inhuman. Alltför många väljer att bortse från problemen.
            Och i skygglapparnas Sverige frodas utanförskapet och hopplösheten.
          </note>
          <note>
            Mellan 50 000 och 100 000 personer lever här utan tillstånd i
            ett skuggsamhälle präglat av stor utsatthet. Fyra av tio av de
            barn som är födda i ett annat land klarar inte gymnasiebehörighet
            när de slutar nian. Det livslånga bidragsberoendet och ekonomiska
            utanförskapet har brett ut sig. Hälften av dem som kommit hit
            sedan 1990 har inte blivit självförsörjande. Skill ­ naden i arbetslöshet
            mellan svenskfödda och invandrare har aldrig varit större.
          </note>
          <note>
            Allt detta speglar vårt fruktansvärda misslyckande med integrationen.
            Det är ett misslyckande som krossar drömmarna. Det drabbar barnen
            som inte kan eller får utnyttja sin fulla potential och växa upp
            till att bli sitt allra bästa jag. Det drabbar de kvinnor som
            visserligen kommit undan krig och oroligheter men som inte ges
            möjlighet att åtnjuta den frihet och jämlikhet som borde vara
            en självklarhet för alla i Sverige.
          </note>
          <note>
            Det går att vända utvecklingen. Jag är helt övertygad om att
            vi kan göra det. Men det krävs enormt mycket. En förutsättning
            är en kraftigt minskad invandring under lång tid.
          </note>
          <note>
            Fru talman! De senaste tio åren har nästan en halv miljon människor
            sökt asyl i Sverige. 400 000 asylrelaterade uppehållstillstånd
            har beviljats. Trots att antalet asylsökande har minskat jämfört
            med rekordåret 2015 sticker vi fortfarande ut. Första halvåret
            i år har vi tagit emot tio gånger så många asylsökande som Finland
            och Norge.
          </note>
          <note>
            Vi kan inte fortsätta sticka ut i förhållande till andra jämförbara
            länder. Vår asylinvandring ska inte vara högre än i våra nordiska
            grannländer. Ska vi nå det volymmålet måste det migrationspolitiska
            regelverket ligga på en absolut miniminivå. I Moderaternas, Kristdemokraternas
            och Sverigedemokraternas budget slår vi också fast att svensk
            invandringspolitik bör anpassas efter den rättsliga miniminivån
            enligt EU-rätten.
          </note>
          <note>
            Men det kommer inte att räcka, fru talman. Därtill behövs kvalificering
            till välfärden, ett uppvärderat medborgarskap, skärpt identitetskontroll,
            fler återkallelser av uppehållstillstånd och ett återvändande
            som faktiskt fungerar. Allt detta är också bra för integrationen.
          </note>
          <note>
            Våra generösa välfärdssystem låser i praktiken in människor i
            utanförskap. Jag är övertygad om att de allra flesta som kommer
            till Sverige vill vara med och bidra. Men med omfattande bidrag
            utan förväntningar och förhoppningar om att kunna bidra av egen
            kraft blir det svårare att komma in i samhället. Det är inte humant.
            Bidragslinjen kommer aldrig att bygga ett samhälle starkt.
          </note>
          <note>
            Därför är det rätt och viktigt att vi i Moderaternas, Kristdemokraternas
            och Sverigedemokraternas budget tar det första steget mot kvalificering
            till våra välfärdssystem.
          </note>
          <note>
            Vi gör också en stor satsning på att få människor att lämna landet
            när de har fått nej på sin asylansökan. I dag är det bara hälften
            av dem som har fått nej på asylansökan som lämnar landet frivilligt.
            Detta är en bidragande orsak till det växande skuggsamhället.
          </note>
          <note>
            På Migrationsverkets förvar placeras personer som riskerar att
            avvika innan utvisningen kan verkställas. Men förvaren är få,
            och de är överfulla. Brist på förvarsplatser ska inte få till
            följd att personer som borde tas i förvar inte blir det eller
            att förvarstagna personer släpps för att lämna plats till mer
            prioriterade ärenden, vilket nu förekommer.
          </note>
          <note>
            Antalet förvarsplatser i Sverige måste bli fler, och det behövs
            också en förvarsanläggning i norra Sverige. Vi höjer därför anslagen
            till Migra ­ tions ­ verkets förvarsverksamhet med 75 miljoner
            kronor under 2022 och 150 miljoner kronor per år från 2023.
          </note>
          <note>
            Detta kommer dock inte att räcka. Förvaren behöver kompletteras
            med möjlighet till elektronisk övervakning. Därför avsätter vi
            pengar i budgeten även till detta. Det är viktiga åtgärder för
            att säkerställa att ett nej i asylprocessen också blir ett nej
            på riktigt.
          </note>
          <note>
            Fru talman! Den här budgeten innehåller långt ifrån allt som
            krävs för att vända utvecklingen och få ordning på invandringen.
            Den uppgiften är enorm, men jag är övertygad om att den går att
            lösa.
          </note>
          <note>
            Med den här budgeten tar vi viktiga steg mot en mer ordnad invandring,
            och när regeringen har bytts ut ska vi se till att också få ordning
            på Sverige.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            Slutligen, fru talman, vill jag önska talmannen, utskottskollegorna
            och kansliet en riktigt god jul och ett gott nytt år. Vi ses på
            det nya året!
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.51 på förslag av förste vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 12 Beslut om ärenden som slutdebatterats den 14 december
          </note>
          <note>
            MJU1 Utgiftsområde 20 Allmän miljö- och naturvård
          </note>
          <note>
            Punkt 1 (Regeringens hantering av riksdagens tillkännagivande)
          </note>
          <note>
            1. utskottet
          </note>
          <note>
            2. res. (S, MP)
          </note>
          <note>
            Votering:
          </note>
          <note>
            205 för utskottet
          </note>
          <note>
            97 för res.
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 S, 59 M, 55 SD, 28 C, 23 V, 20 KD, 18 L, 1 -
          </note>
          <note>
            För res.: 86 S, 11 MP
          </note>
          <note>
            Frånvarande: 13 S, 11 M, 7 SD, 3 C, 4 V, 2 KD, 2 L, 5 MP
          </note>
          <note>
            Johan Büser (S) anmälde att han avsett att rösta nej men markerats
            ha röstat ja.
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <note>
            NU1 Utgiftsområde 24 Näringsliv
          </note>
          <note>
            Punkt 1 (Mål för turismpolitiken)
          </note>
          <note>
            1. utskottet
          </note>
          <note>
            2. res. (C)
          </note>
          <note>
            Votering:
          </note>
          <note>
            275 för utskottet
          </note>
          <note>
            28 för res.
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 59 M, 55 SD, 24 V, 20 KD, 18 L, 11 MP, 1
            -
          </note>
          <note>
            För res.: 28 C
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            KU6 Förstärkt skydd för väljare vid röstmottagning
          </note>
          <note>
            Punkt 2 (Valsedelsystemet och tillhandahållandet av valsedlar)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            4. res. 3 (L)
          </note>
          <note>
            Förberedande votering 1:
          </note>
          <note>
            28 för res. 2
          </note>
          <note>
            18 för res. 3
          </note>
          <note>
            257 avstod
          </note>
          <note>
            46 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            55 för res. 1
          </note>
          <note>
            29 för res. 2
          </note>
          <note>
            219 avstod
          </note>
          <note>
            46 frånvarande
          </note>
          <note>
            Kammaren biträdde res. 1.
          </note>
          <note>
            Vasiliki Tsouplaki (V) anmälde att hon avsett att avstå från
            att rösta men markerats ha röstat nej.
          </note>
          <note>
            Huvudvotering:
          </note>
          <note>
            202 för utskottet
          </note>
          <note>
            55 för res. 1
          </note>
          <note>
            46 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 59 M, 24 V, 20 KD, 11 MP, 1 -
          </note>
          <note>
            För res. 1: 55 SD
          </note>
          <note>
            Avstod: 28 C, 18 L
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Punkt 8 (Tystnadsplikt)
          </note>
          <note>
            1. utskottet
          </note>
          <note>
            2. res. 8 (M, SD)
          </note>
          <note>
            Votering:
          </note>
          <note>
            188 för utskottet
          </note>
          <note>
            115 för res. 8
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 28 C, 23 V, 20 KD, 18 L, 11 MP, 1 -
          </note>
          <note>
            För res. 8: 59 M, 55 SD, 1 V
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Ulla Andersson (V) anmälde att hon avsett att rösta ja men markerats
            ha röstat nej.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            AU2 Utgiftsområde 14 Arbetsmarknad och arbetsliv
          </note>
          <note>
            Kammaren biföll utskottets förslag.
          </note>
          <note>
            AU6 Arbetsmarknadspolitik och arbetslöshetsförsäkringen
          </note>
          <note>
            Punkt 1 ( Fler vägar till jobb )
          </note>
          <note>
            1. utskottet
          </note>
          <note>
            2. res. 1 ( M )
          </note>
          <note>
            3. res. 2 ( C )
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 4 (Arbetsförmedlingen)
          </note>
          <note>
            1. utskottet
          </note>
          <note>
            2. res. 10 (V)
          </note>
          <note>
            Votering:
          </note>
          <note>
            219 för utskottet
          </note>
          <note>
            25 för res. 10
          </note>
          <note>
            59 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 55 SD, 28 C, 20 KD, 18 L, 11 MP
          </note>
          <note>
            För res. 10: 24 V, 1 -
          </note>
          <note>
            Avstod: 59 M
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Punkt 5 (Arbetsmarknadspolitiska program och insatser m.m.)
          </note>
          <note>
            1. utskottet
          </note>
          <note>
            2. res. 14 (KD)
          </note>
          <note>
            3. res. 15 (MP)
          </note>
          <note>
            Förberedande votering:
          </note>
          <note>
            20 för res. 14
          </note>
          <note>
            11 för res. 15
          </note>
          <note>
            272 avstod
          </note>
          <note>
            46 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            165 för utskottet
          </note>
          <note>
            20 för res. 14
          </note>
          <note>
            118 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 59 M, 1 C, 18 L
          </note>
          <note>
            För res. 14: 20 KD
          </note>
          <note>
            Avstod: 55 SD, 27 C, 24 V, 11 MP, 1 -
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Punkt 6 (Särskilt om insatser för personer med funktionsnedsättning
            som medför nedsatt arbetsförmåga)
          </note>
          <note>
            1. utskottet
          </note>
          <note>
            2. res. 19 (L)
          </note>
          <note>
            Votering:
          </note>
          <note>
            182 för utskottet
          </note>
          <note>
            18 för res. 19
          </note>
          <note>
            103 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 59 M, 24 V, 11 MP, 1 -
          </note>
          <note>
            För res. 19: 18 L
          </note>
          <note>
            Avstod: 55 SD, 28 C, 20 KD
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Punkt 8 (Äldre i arbetslivet)
          </note>
          <note>
            1. utskottet
          </note>
          <note>
            2. res. 21 (SD)
          </note>
          <note>
            Votering:
          </note>
          <note>
            163 för utskottet
          </note>
          <note>
            55 för res. 21
          </note>
          <note>
            85 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 28 C, 24 V, 20 KD, 3 MP, 1 -
          </note>
          <note>
            För res. 21: 55 SD
          </note>
          <note>
            Avstod: 59 M, 18 L, 8 MP
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU1 Utgiftsområde 10 Ekonomisk trygghet vid sjukdom och funk
            ­ tionsnedsättning
          </note>
          <note>
            Punkt 1 (Mål för utgiftsområde 10)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            278 för utskottet
          </note>
          <note>
            25 för res.
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 87 S, 59 M, 55 SD, 28 C, 20 KD, 18 L, 11 MP
          </note>
          <note>
            För res.: 24 V, 1 -
          </note>
          <note>
            Frånvarande: 13 S, 11 M, 7 SD, 3 C, 3 V, 2 KD, 2 L, 5 MP
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Migration (forts. SfU4)
          </note>
          <note>
            Anf. 150 LUDVIG ASPLING (SD):
          </note>
          <note>
            Fru talman! Sveriges regler på migrationspolitikens område är
            i akut behov av en totalrenovering. Vi upplever i dag kriser med
            hundratusentals utrikes födda som sitter fast i ett långvarigt
            bidragsboende, med organiserad brottslighet som tillåts kontrollera
            hela stadsdelar, med välorganiserad och politiskt motiverad islamism
            som med berått mod finansieras av svenska staten, med den systemhotande
            korruption som finns i civilsamhället och assistansbranschen och
            med den utbredda handeln med både människor och uppehållstillstånd.
          </note>
          <note>
            De här kriserna är och har varit väl kända under lång tid, långt
            före 2015. Men Socialdemokraterna har hanterat dem på samma sätt
            som de hanterar de flesta problem, det vill säga genom att ignorera,
            ignorera, prata om något annat, ignorera lite till och sedan,
            när det inte längre går, skylla allt på någon mystisk struktur
            eller på friskolor eller på högerextremism.
          </note>
          <note>
            Den här tendensen hos regeringspartiet att alltid i alla lägen
            skylla allting på någon annan nådde zenit häromdagen, när Sverigedemokraterna,
            Kristdemokraterna och Moderaterna bjöd in Anders Ygeman till samtal
            om arbetskraftsinvandringspolitikens framtid. Svaret vi fick av
            Ygeman var är att det är vi i oppositionen som orsakar de här
            problemen. Socialdemokraterna har inget som helst med det här
            att göra. Statsrådets med ­ delan ­ de till väljarna är med andra
            ord detta: Räkna inte med att vi kommer att lyfta ett finger.
          </note>
          <note>
            Oavsett om Socialdemokraterna sitter vid makten i 7 eller 17
            eller 70 år kommer de aldrig att ta ansvar för någonting någonsin.
          </note>
          <note>
            Är det något man ändå måste ge Socialdemokraterna är det att
            de har självförtroendet intakt, trots allt.
          </note>
          <note>
            De började med att sitta handlingsförlamade och ointresserade
            under 2015, vilket ledde till en akut kris. De förlitade sig sedan
            helt och hållet på att situationen skulle lösas genom att andra
            EU-länder stängde både de interna gränserna och de externa migrationsrutterna.
            De spenderade sedan ett par år med att smutskasta samma EU-länder
            för att de hade räddat oss – samtidigt som de själva tog åt sig
            äran för att volymerna av asylsökande minskade.
          </note>
          <note>
            Nu har de som kommunikativ strategi att påstå att vi har det
            lägsta antalet asylsökande på många år tack vare deras egna gärningar,
            när alla vet att det beror på att länder som Grekland och Polen
            drar det tunga lasset samt naturligtvis på de tillfälliga reserestriktionerna
            på grund av pandemin.
          </note>
          <note>
            De kosmetiska förändringar av asyllagstiftningen som drivits
            igenom under mandatperioden har som mest påverkat situationen
            i marginalen. Men det finns något annat som Socialdemokraterna
            mindre gärna pratar om, och det är framtiden och den faktiska
            migrationsprognosen.
          </note>
          <note>
            Under de kommande fyra åren räknar Migrationsverket med 66 000
            nya asylsökande – förstagångssökande, alltså inte förlängningsärenden
            utan helt nya sökande – samt 139 000 nya anknytningsärenden, alltså
            anhöriginvandrare, och 216 000 nya ansökningar om arbetstillstånd.
          </note>
          <note>
            Låt mig säga något om den här statistiken. Visst, antalet asylsökande
            är lägre än 2015, men vi kan ju inte hela tiden jämföra med katastrofåret.
            Sifforna måste ställas i relation till Sveriges integrationspotential,
            alltså hur många nya asylinvandrare vi kan ta emot utan att det
            får allvarliga konsekvenser för våra system. I den kontexten är
            66 000 personer 66 000 för många. Det är förvisso sant att alla
            som dyker upp inte kommer att få bifall, men som det ser ut i
            dag är det lika sant att långt ifrån alla som får avslag faktiskt
            behöver lämna landet.
          </note>
          <note>
            Vad gäller de 139 000 anhöriginvandrarna finns det inget effektivt
            krav på att anknytningspersonen, alltså den som vill hämta hit
            dem, måste kunna försörja dessa nya invandrare. Man behöver inte
            heller ha en bostad som ligger utanför de så kallade utsatta områdena.
            Med andra ord går det bra att leva i relativ fattigdom och uppbära
            bidrag i ett redan utsatt område från dag ett.
          </note>
          <note>
            Vad gäller de 216 000 arbetstillstånden kan vi bara konstatera
            att systemet för arbetskraftsinvandring inbjuder till korruption,
            missbruk och handel med både uppehållstillstånd och människor.
          </note>
          <note>
            Jag är osäker på hur ofta svenska myndigheter använder begreppet
            slaveri när de diskuterar en problembild, men i Riksrevisionens
            granskning nummer 27 från 2020 som heter Statens insatser mot
            exploatering av arbetskraft förekommer det ordet. Det är något
            att fundera på.
          </note>
          <note>
            Det finns inget som hindrar arbetskraftsinvandrare från att ganska
            snabbt gå från arbete till bidrag när de väl fått ett permanent
            uppehållstillstånd. Det finns heller inget krav på att dessa personer
            om de vill ta hit sina anhöriga faktiskt måste kunna försörja
            dessa. Med ett lönegolv på 13 000 kronor per månad är det ganska
            uppenbart att även arbetskraftsinvandrare lätt blir en lika stor
            förlust för oss skattebetalare som de blir en vinst för oseriösa
            företag, krafter som vill se ökad global lönekonkurrens eller
            organiserad brottslighet.
          </note>
          <note>
            Jag har ett väldigt talande exempel: Vad gäller arbetskraftsinvandrare
            från Irak kommer det fler anhöriga än arbetstagarna själva. Det
            säger någonting om hur absurt systemet är.
          </note>
          <note>
            Allt som allt handlar det om uppskattningsvis lite drygt 300
            000 personer, eller ett helt nytt Malmö, som kommer att flytta
            in under de närmaste åren utan krav på kulturell anpassning, utan
            krav på att lära sig svenska, utan krav på självförsörjning, utan
            krav på att kvalificera sig in i välfärden, utan krav på laglydighet
            och utan krav på att på något sätt göra sig förtjänt av det medborgarskap
            som Socialdemokraterna inte kan vänta på att dela ut.
          </note>
          <note>
            Fru talman! Det finns inte heller någonting som tyder på att
            vänsterpartierna har något som helst intresse av att förändra
            systemet i grunden. Syftet med den så kallade migrationskommittén
            var uppenbarligen att förhala och skjuta frågan framför sig. De
            utredningar som har kommit på migrationspolitikens område sedan
            dess har varit otillräckliga. Socialdemokraterna är så trötta
            att de inte ens orkar lägga fram ett förslag på en riktig arbetsmarknadsprövning
            för arbetskraftsinvandrare trots att detta är nå ­ gonting som
            de har lovat i två valrörelser på raken och, i alla fall på papperet,
            en fråga som de har drivit i tio års tid. Riktigt svagt!
          </note>
          <note>
            Fru talman! Sverige behöver en ny väg, och den vägen har förhoppningsvis
            öppnat sig i och med den överenskommelse som slöts mellan Sverigedemokraterna,
            Kristdemokraterna och Moderaterna i samband med den budgetprocess
            som vi debatterar här i dag.
          </note>
          <note>
            Överenskommelsen innehåller fyra punkter på migrationspolitikens
            område. Asylinvandringen ska anpassas efter den rättsliga miniminivån
            enligt EU-rätten. Arbetskraftsinvandringen begränsas, bland annat
            genom införandet av ett högre lönegolv. Fler utvisningar och avvisningar
            ska verkställas, och arbetet mot illegal invandring och personer
            som befinner sig i Sverige illegalt ska prioriteras.
          </note>
          <note>
            I tillägg till detta finns ett särskilt anslag för att öka antalet
            förvarsplat ­ ser och ett nytt system för elektronisk fotboja
            för personer som ska av ‑ eller utvisas, vilket inte är en dag
            för tidigt.
          </note>
          <note>
            Överenskommelsen är naturligtvis ett stort steg i rätt riktning,
            framför allt därför att det parti som väljarna återkommande rankar
            som det med högst trovärdighet i migrationsfrågan nu också får
            direkt inflytande över densamma. Det här, fru talman, är bra för
            Sverige.
          </note>
          <note>
            Med detta vill jag tacka så mycket för ordet, yrka bifall till
            utskottets förslag och önska övriga debattörer och presidiet en
            riktigt god jul.
          </note>
          <note>
            (Applåder)
          </note>
          <note>
            Anf. 151 RIKARD LARSSON (S) replik:
          </note>
          <note>
            Fru talman! Jag satt in i det längsta och försökte hålla mig
            när hela den här svadan från ledamoten kom om allting som är fel
            i samhället och hur Socialdemokraterna har förstört allting i
            vårt samhälle.
          </note>
          <note>
            Det finns en del som funderar på varför vi som socialdemokrater
            inte samarbetar med Sverigedemokraterna. Jag tror att Ludvig Aspling
            ger ett rätt tydligt svar på det i sitt anförande. Det har varit
            en väldig tydlig markering från Sverigedemokraterna att Socialdemokraterna
            står för allt ont i hela denna värld. Det är en lite onyanserad
            beskrivning, skulle jag vilja säga.
          </note>
          <note>
            Det finns ett par saker som jag skulle vilja ta upp. När det
            gäller arbetskraftsinvandringen kommer vi att lägga fram förslag
            som jag har redovisat. De direktiv som antogs för utredningen
            om arbetskraftsinvandring var flera partier inblandade i, för
            det handlade om ett utskottsinitiativ.
          </note>
          <note>
            Jag vill därför fråga Ludvig Aspling: Vilka var Sverigedemokraternas
            inspel i direktiven? Vilka revolutionerande frågor var det Sverigedemokraterna
            fick med i dem?
          </note>
          <note>
            Den andra fråga jag skulle vilja ställa till Ludvig Aspling gäller
            den utlänningslag som vi antog före sommaren. Också där var det
            ett utskottsinitiativ, där bland andra Sverigedemokraterna var
            med.
          </note>
          <note>
            Jag frågar Ludvig Aspling: Vilka revolutionerande stora sverigedemokratiska
            idéer fanns med i dessa förslag? Det kanske han kan redogöra för.
            Det handlar ju om att man lägger fram förslag i riksdagen, och
            sedan blir det politik. Ni lade fram ett förslag som var samförhandlat
            med moderater, kristdemokrater och liberaler. Jag vill alltså
            gärna ha reda på vilka stora och revolutionerande delar som finns
            där.
          </note>
          <note>
            Den sista frågan till Ludvig Aspling är lite personlig, men den
            kan gälla hela SD: Ser Ludvig Aspling och Sverigedemokraterna
            någonsin individen bakom siffrorna?
          </note>
          <note>
            Anf. 152 LUDVIG ASPLING (SD) replik:
          </note>
          <note>
            Fru talman! Jag är ledsen, men jag uppfattade inte riktigt vad
            Rikard Larsson sa i de första två frågorna. Det var något otydligt.
          </note>
          <note>
            Men om frågan gällde de två utredningarna på arbetskraftsinvandringens
            område som Socialdemokraterna har beställt – jag uppfattade att
            det var dessa båda SOU:er frågan gällde – och vad vi har för inställning
            till dem är mitt enkla svar det här: De allra viktigaste åtgärderna
            finns inte kvar där, eller de finns inte över huvud taget i de
            här två utredningarna.
          </note>
          <note>
            Det jag framför allt tänker på är frågan om en riktig arbetsmarknadsprövning
            för arbetskraftsinvandringen. Det är en fråga där vi i grund och
            botten är överens. Socialdemokraterna har gått till val på frågan
            två gånger i rad. De har drivit frågan i tio års tid, men de har
            inte klarat att lägga fram ett skarpt förslag. Jag tycker att
            det är svagt.
          </note>
          <note>
            Socialdemokraterna vet att om de lägger fram förslaget finns
            det med stor sannolikhet en majoritet för det i kammaren, och
            det kommer att bli verklighet. Men det kommer inget förslag, och
            jag tycker att det är riktigt dåligt.
          </note>
          <note>
            Jag måste nästan bolla tillbaka frågan till Rikard Larsson: Varför
            finns inte det här förslaget med, som Socialdemokraterna har gått
            till val på två gånger i rad? Varför finns det inte med i någon
            av de två utredningar på arbetskraftsinvandringens område som
            vi nu, kanske, kommer att behandla? Hur kommer det sig? Det är
            mycket märkligt.
          </note>
          <note>
            Anf. 153 RIKARD LARSSON (S) replik:
          </note>
          <note>
            Fru talman! Det är alldeles för enkelt, Ludvig Aspling, att låtsas
            som att man inte hör frågorna för att man inte kan svaren.
          </note>
          <note>
            Det var två rätt tydliga och enkla frågor. Direktiven till arbetskrafts
            ­ invandringsutredningen togs av den socialdemokratiska och miljöpartistis
            ­ ka regeringen. Det blev tilläggsdirektiv från utskottet därför
            att ett antal partier lade fram förslag om ett utskottsinitiativ.
            Då vill jag fråga: Var i direktiven fanns Sverigedemokraternas
            politik? Det var den första frågan – en enkel fråga.
          </note>
          <note>
            Den andra frågan gällde utlänningslagen, som vi fattade beslut
            om i den här kammaren före sommaren. Där fanns ett utskottsinitiativ
            som Sverigedemokraterna var involverade i. Det var den politiken
            de lyckades komma överens om med sina kamrater i Moderaterna,
            Kristdemokraterna och, i det här fallet, också Liberalerna. Vad
            var de stora revolutionerande greppen i den politiken?
          </note>
          <note>
            Den sista frågan förstår jag att Sverigedemokraterna sällan vill
            prata om. Ser Sverigedemokraterna någonsin individen bakom alla
            sina siffror?
          </note>
          <note>
            Anf. 154 LUDVIG ASPLING (SD) replik:
          </note>
          <note>
            Fru talman! Vad gäller tilläggsdirektiven till utredningen och
            vilket inspel vi gjorde där får jag be om ursäkt, men jag har
            inte detta framför mig. Det här skedde innan jag satt i det utskott
            som bereder de här frågorna. Jag jobbade med helt andra saker
            när det begav sig, och jag har inte papperen framför mig. Men
            om Rikard Larsson verkligen är intresserad kan jag med stor säkerhet
            leta fram dem, så kan vi prata om det senare – kanske på det glöggmingel
            vi ska ha i kväll.
          </note>
          <note>
            Vad gäller den senare frågan, om vi någonsin ser människorna
            bakom siffrorna är svaret: Ja, det gör vi absolut. I det tidigare
            replikskiftet nämnde Rikard Larsson att det finns många utländska
            arbetstagare som jobbar inom coronavården. En sådan person är
            min fru. Hon är född utanför Euro ­ pa och jobbar inom coronavården.
            Nu är hon i och för sig föräldraledig, men hon gjorde det innan
            dess.
          </note>
          <note>
            Vi ser absolut de här människorna, men när man sysslar med politik
            måste man i första hand se till siffrorna och den stora bilden.
            Man kan inte fastna och titta på individuella fall eller kära
            ned sig i individuella omständigheter, för då hamnar man fel.
            Och det är det som har hänt de senaste åren.
          </note>
          <note>
            Anf. 155 HANS EKLIND (KD):
          </note>
          <note>
            Fru talman! På mitt kontor här i riksdagen har jag några tavlor
            uppsatta. En av dem är en valaffisch från valrörelsen 2018, där
            jag som kandidat till Sveriges riksdag uttryckte åsikten: Vi ska
            leva med, inte bredvid varandra.
          </note>
          <note>
            Innan jag kom in i riksdagen hade jag jobbat i en del av Örebro
            där jag hade sett att inte ens Örebro längre hänger ihop. Att
            vi har ett Sverige som inte hänger ihop har inte bara med landets
            storstäder att göra. Även i min hemstad fick jag jobba i en situation
            där en väg skiljer två områden från varandra. Det är olika verkligheter
            beroende på vilken sida av vägen man befinner sig. På den ena
            har man låg arbetslöshet och hög medianinkomst, men på andra sidan
            vägen är det hög arbetslöshet, utanförskap och utsatthet.
          </note>
          <note>
            Den kristdemokratiska visionen om en samhällsgemenskap gäller
            inte bara för vissa utan för alla. Det är detta som gör att vi
            kristdemokrater förordar en stram migrationspolitik under många
            år framöver, så att den samhällsgemenskapen ska ha någon möjlighet
            att etableras igen.
          </note>
          <note>
            Det krävs, tänker jag, ett visst mått av faktaresistens för att
            inte se att Sverige under en lång rad år har misslyckats med att
            integrera de människor som kommit till vårt land. ”Välkommen hit!”
            duger inte, utan vi måste också kunna säga ”Välkommen hem!” på
            riktigt.
          </note>
          <note>
            En majoritet av svenskarna håller med. De vill ta emot färre
            flyktingar. Jag tror inte för en enda sekund att detta är ett
            uttryck för främlingsfientlighet eller brist på generositet, tvärtom.
            Den bild jag får är att människor menar att vi inte kan ta emot
            människor som vi inte också tar ansvar för och hjälper att bli
            en del av vårt Sverige. Enkelt uttryckt: det finns ett samhällskontrakt
            som måste hedras mellan dem som redan bor i Sverige och som betalar
            skatt. De vill se ett Sverige som de kan lita på när de är i behov
            av hjälp och stöd.
          </note>
          <note>
            Det stora mottagande som Sverige haft under en lång rad år har
            lett till allvarliga integrationsproblem. Människor som kommit
            till Sverige med drömmar och förhoppningar om ett bättre liv har
            kommit att fastna i arbetslöshet, passivitet och utanförskap.
            Skuggsamhällen, gängkriminalitet och hederskultur har kunnat frodas
            på vissa platser, så att samhällsgemenskapen har vittrat sönder
            till oigenkännlighet.
          </note>
          <note>
            Jag kan som ansvarig politiker inte blunda för den extrema arbetslöshet
            som råder bland invandrare från exempelvis Mellanöstern. De flesta
            har en för låg utbildningsnivå. De är inte anställbara, och efter
            20 år visar det sig att endast hälften har kunnat bli självförsörjande.
            Det vill säga att hälften har levt och lever på socialbidrag.
          </note>
          <note>
            Jag kan inte blunda för det faktum att vi har växande utanförskaps
            ­ områden. I dag finns det 5 000 gängkriminella ungdomar som är
            beredda att använda våld och många gånger kommer undan med att
            göra det. I morse kom Brottsförebyggande rådet med en rapport
            om ungdomsrån, som jag tror att vi alla diskuterar inte bara här
            i riksdagen utan också hemmavid. Det är skrämmande läsning. Det
            visar sig att två tredjedelar av dem som misstänkts för ungdomsrån
            mellan 2015 och 2019 har utländsk bakgrund. Bland målsägarna,
            alltså de som är offer för rånen, är fördel ­ ningen mellan svensk
            och utländsk bakgrund den omvända. Drygt tre av fyra av de barn
            som rånas har svensk bakgrund.
          </note>
          <note>
            Svensk politiks kanske allra viktigaste uppgift under de kommande
            20 åren måste vara att få ordning på den situation som uppstått
            och som vi alltför länge förnekat. En stram migrationspolitik
            är ett grundläggande krav om vi ska ge oss själva möjlighet att
            klara detta. Vi måste klara av att skapa en samhällsgemenskap
            för alla – ett Sverige där vi lever med, inte bredvid varandra.
          </note>
          <note>
            Fru talman! Svenska myndigheter har i dag inte kontroll över
            vilka som befinner sig här i Sverige. Antalet personer utan klarlagd
            identitet växer och kan troligtvis räknas i hundratusental. Vi
            vet inte vilka de är, och vi vet heller inte varför de är här
            i Sverige.
          </note>
          <note>
            Problemet med personer som befinner sig i Sverige under falsk
            eller ingen identitet är utbrett och utgör, menar jag, ett allt
            större hot mot den allmänna ordningen. Gränspolisen konstaterade
            nyligen: ”Vi har ett parallellsamhälle som bara växer och vi har
            tappat kontrollen över vilka som är här.”
          </note>
          <note>
            Antalet asylsökande i Sverige som har styrkt sin identitet är
            mycket låg. Mellan 2011 och 2016 saknades pass i mellan 81 och
            91 procent av fallen. Utredningen Klarlagd identitet från 2017
            konstaterar att om en asylsökandes identitet inte går att klarlägga
            kan uppehållstillstånd ändå beviljas för utlänningar som ”kommit
            hit av andra orsaker än att de behöver skydd”.
          </note>
          <note>
            Riksrevisionen har i en rapport från tidigare i år visat hur
            stort problemet är. Där framkommer att Migrationsverket ofta inte
            kan verifiera vilka personer som kommer till Sverige genom anhöriginvandring.
            De slår fast att identitetshandlingar i Irak och Syrien, varifrån
            Sverige mottagit flest asylansökningar de senaste åren, ofta är
            förfalskade. Detta kan innebära att Migrationsverket inte upptäcker
            skenäktenskap och människohandel eller att personer tar hit barn
            som de inte är föräldrar till och som utnyttjas eller far illa
            på olika sätt, eller att personer tar sig till Sverige i syfte
            att medverka i kriminella nätverk.
          </note>
          <note>
            Sverige härbärgerar alltså personer vars identitet vi inte känner
            till. Det är uppenbart att dagens arbete med att klargöra utlänningars
            identitet har nått vägs ände och är dysfunktionellt. Vi måste
            göra ett kraftfullt omtag inom politiken. En del i detta kan vara
            att vi bejakar Kristdemokraternas förslag om att identifiering
            ska kopplas till beviljande av permanent uppehållstillstånd. För
            mig känns det som ett minimikrav att den som får rätt att vistas
            i Sverige permanent också måste göra sin identitet klar och inte
            enbart sannolik som i dag.
          </note>
          <note>
            Ett identitetskrav är ett första steg mot att säkerställa att
            potentiellt samhällsfarliga personer inte vistas i Sverige permanent.
            Utöver detta krävs att identitetskravet skärps redan i den inledande
            asylprocessen och vid anhöriginvandring. Vi vill gärna ge Migrationsverket
            rätt att uppta, lagra och söka biometriska data för alla utlänningar
            som söker sig till Sverige.
          </note>
          <note>
            Avslutningsvis, fru talman, måste vi få till stånd ett bättre
            återvänd ­ ande. I den budget som Kristdemokraterna, Moderaterna
            och Sverigedemokraterna har förhandlat fram och som vann riksdagens
            stöd finns det på det här området ytterligare medel avsatta för
            att skapa fler förvarsplatser. Innan dessa platser finns ska de
            som har fått avslag på sin asylansökan och som man misstänker
            kommer att avvika även kunna utrustas med en viss form av elektronisk
            övervakning.
          </note>
          <note>
            Vi anser att svensk migrationspolitik måste utformas utifrån
            vår förmåga att integrera. Det sistnämnda är det som ger de invandrare
            som kommer hit chansen att bli ett med Sverige – att vi blir ett
            vi i Sverige, alla medborgare och de som har getts rätten att
            uppehålla sig i vårt land.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            § 15 Studiestöd
          </note>
          <note>
            Utbildningsutskottets betänkande 2021/22:UbU2
          </note>
          <note>
            Utgiftsområde 15 Studiestöd (prop. 2021/22:1 delvis)
          </note>
          <note>
            föredrogs.
          </note>
          <note>
            Anf. 156 NIELS PAARUP-PETERSEN (C):
          </note>
          <note>
            Fru talman! God dag, kära kollegor! Det är trevligt att se alla
            här denna härliga kväll. Jag vill börja med att säga att vi inte
            har varit med i beslutet och därför inte tänker ta ställning i
            detta heller.
          </note>
          <note>
            Nu handlar detta om studiestöd. Jag är jätteglad över att vi
            de senaste åren har gett ökade möjligheter till studiestöd högre
            upp i åldrarna.
          </note>
          <note>
            Det är en jättebra reform. Den gör att det blir bättre tillgång
            till kunskap för fler, vilket alltid är oerhört positivt. Med
            det lilla positiva kan vi väl starta denna debatt.
          </note>
          <note>
            Sedan vill jag säga: Det absolut viktigaste som har hänt på detta
            område den senaste tiden, och särskilt det senaste året, är att
            vi äntligen har kommit igång med reformen om anställningsskydd
            och omställning, så att vi kan få ökad flexibilitet, omställningsförmåga
            och trygghet på arbetsmarknaden.
          </note>
          <note>
            Det är tack vare Centerpartiets kamp. År efter år efter år har
            vi har kämpat för denna nödvändiga reform av den svenska arbetsmarknaden.
            Nu har vi äntligen kommit en bra bit på vägen. Tanken är att dessa
            förändringar ska träda i kraft den 30 juni nästa år. Vi hoppas
            att vi kommer att lyckas med det.
          </note>
          <note>
            Orsaken till att detta är viktigt är att kompetensbehoven är
            enorma ute på arbetsmarknaden. Väldigt många människor har inte
            haft tillgång till den kompetensomställning som de behövt för
            att komma vidare från sitt gamla arbete in i det nya samhället,
            som kräver andra saker, större saker och mer kunskap än det kanske
            har krävt förut.
          </note>
          <note>
            De flesta medborgare har inte haft rätt till omställning. De
            har inte haft rätt till studier mitt i livet. De har inte haft
            ersättning under tiden. Men nu kommer de att få det. Jag är jätteledsen
            för att det tog så lång tid innan vi lyckades få med resten av
            riksdagen på dessa förändringar, men nu är vi där, och det är
            oerhört härligt.
          </note>
          <note>
            Detta betyder att vi kan ta riktiga steg mot att skapa det livslånga
            lärandet, som Sverige behöver. Vi kan göra omställningen till
            det digitala samhället och förhoppningsvis få med alla människor.
            Vi kan lyfta vår befolknings kompetens. Under covidpandemin har
            vi sett att det är möjligt. Nu tar vi det hela vägen och gör det
            till en rättighet för medborgarna. Det är otroligt positivt.
          </note>
          <note>
            Detta är kanske ett perspektiv som inte har varit så vanligt
            i Sverige. Vi har överlag haft fokus på att tryggheten ska ligga
            på den enskilda arbetsplatsen. Det här betyder att den inte längre
            ska finnas bara där. Tryggheten ska finnas på hela arbetsmarknaden.
          </note>
          <note>
            Det enda sättet att lyckas med detta är faktiskt att följa med
            i kompetensutvecklingen och se till att man hela tiden utvecklas.
            Det är svårt. Det är inte lätt. Vi som sitter här har bra omställningspaket.
            Jag är glad för att resten av befolkningen också får den möjligheten,
            för det behövs. Sitter man på samma jobb i fyra, åtta eller tolv
            år kan man ibland bli lite insnöad i vissa kompetenser som kanske
            inte behövs på resten av arbetsmarknaden. Jag tror att flera av
            oss kan komma att upptäcka det när vi lämnar riksdagen.
          </note>
          <note>
            Då är det jättebra att det finns omställningsmöjligheter. Jag
            är som sagt väldigt glad att resten av samhället nu också får
            dessa möjligheter. Det är såklart viktigt att det finns trygghet
            på den enskilda arbetsplatsen, men vi kan konstatera att omställningshastigheten
            i samhället har ökat. Andelen företag som stänger kommer att öka.
            De förändrar sina erbjudanden. De uppfinner nya saker. De möter
            en marknad som förändras totalt. Hastigheten kommer att öka, och
            då måste vi ge befolkningen möjligheter att följa med.
          </note>
          <note>
            Det är en väldigt sund och bra politik som nu äntligen har kommit
            igenom. Vi har kämpat hårt med S för att lyckas med det. Vi har
            tidigare kämpat hårt med alliansregeringen utan att lyckas med
            det. Men nu är vi äntligen där, vilket är väldigt bra. Vi har
            arbetsgivarna med oss. Vi har facken med oss. Detta kommer att
            göra fantastisk skillnad för samhället.
          </note>
          <note>
            Fru talman! När vi nu tar detta vidare är det jätteviktigt att
            hålla fast vid att den kompetens som behövs är den som arbetsmarknaden
            efterfrågar. Och där måste vi hålla fast vid att det kanske inte
            är Arbetsförmed ­ lingen som är bäst på att värdera det, utan
            det är arbetslivet självt.
          </note>
          <note>
            Att komma ihåg att nyttja hela arbetslivet till att få in kunskap
            om vilken kompetens som behövs och att nyttja och bredda ingången
            till vad som är arbetsmarknadens behov är jätteviktigt om vi ska
            lyckas med detta.
          </note>
          <note>
            Med detta vill jag bara säga: Tack för ett trevligt år i utbildningsutskottet!
            Jag är glad för att vi har en högre intellektuell nivå i utbildningsutskottet
            än vad vi ser i vissa andra debatter. Jag hoppas att vi kan hålla
            det i dag också. God jul till alla er, till talmannen och till
            er där ute!
          </note>
          <note>
            (Applåder)
          </note>
          <note>
            Anf. 157 ILONA SZATMARI WALDAU (V):
          </note>
          <note>
            Fru talman! I det budgetförslag som regeringen lade fram aviserades
            en höjning av räntan på studielånet för att finansiera det nya
            omställningsstudiestödet. Det är något som Vänsterpartiet avvisar.
            Vi anser att det är fel att låta lånekollektivet bekosta det nya
            stödet, även om vi välkomnar ett stöd som underlättar för människor
            mitt i livet att studera.
          </note>
          <note>
            I dag befinner sig tiotusentals personer hos kronofogden på grund
            av skulder som beror på svårigheter att betala tillbaka studielånet.
            Antalet skuldsatta som inte kan betala har ökat genom åren. Därför
            är det svårt att förstå att regeringen och utskottets majoritet
            väljer att höja räntan och där ­ med skuldsätta ytterligare personer.
            Det leder bland annat till att man höjer trösklarna till högre
            utbildning, vilket går stick i stäv med ambitionen att minska
            snedrekryteringen till svenska lärosäten. Sveriges generösa studie
            ­ medel, med en bidragsdel och en lånedel med låg ränta, har varit
            och är en viktig del för att arbetarklassens barn ska kunna studera
            vidare.
          </note>
          <note>
            Fru talman! Enligt CSN:s undersökning om huruvida studenter skulle
            ha studerat utan studiemedel och studielån var det hela 66 procent
            av studenterna med lågutbildade föräldrar och 44 procent av dem
            med högutbildade föräldrar som troligen inte skulle ha studerat
            utan studiemedel. Generösa studiemedel är alltså viktigt för att
            inte bara barn till högskoleutbildade föräldrar ska välja att
            studera vidare.
          </note>
          <note>
            Det finns också undersökningar som visar att studenter är mer
            benägna att ta lån ju högre utbildning deras föräldrar har. Det
            stämmer ganska bra med andra utredningar som visar att barn till
            lågutbildade och yrkeselever på gymnasiet har en betydligt mer
            negativ inställning till lån. Låneaversio ­ nen kan därför antas
            bidra till den sociala snedrekryteringen. Redan i dag är det vanligt
            att studenter med kortutbildade föräldrar finansierar sina stu
            ­ dier genom arbete. Låga räntor på studielånet är viktigt för
            den stora del som drar sig för att ta lån.
          </note>
          <note>
            När regeringen för ungefär ett år sedan meddelade att räntan
            för 2021 skulle vara 0,05 procent sa den då ansvariga ministern
            så här i sitt pressmeddelande: En ännu lägre ränta är positivt
            för låntagarna och gör vårt generösa studiestödssystem mer attraktivt
            .
          </note>
          <note>
            För ett år sedan innebar alltså en låg ränta att studiestödssystemet
            blev mer attraktivt, men nu väljer man ändå att höja räntan. Man
            gör därmed, med öppna ögon, studiestödssystemet mindre attraktivt.
          </note>
          <note>
            I en tid när den sociala snedrekryteringen till högskolan ökar
            borde vi inrikta politiken på att minska snedrekryteringen i stället
            för att öka den ytterligare genom att ta beslut som får dem som
            är tveksamma till att skuldsätta sig att avstå från att låna under
            studietiden. Detta riskerar att leda till en ännu större snedrekrytering.
          </note>
          <note>
            Räntan på studielånet följer dessutom ränteutvecklingen i stort,
            efter ­ som den baseras på statens genomsnittliga upplåningskostnad
            de senaste tre kalenderåren. En höjning av statens upplåningskostnad
            innebär alltså en högre studielånsränta. När jag arbetade just
            med återbetalning och anståndsansökningar på CSN var det många
            som såg sina lån öka i omfattning eftersom räntan översteg inbetalningarna.
            Det är en situation som mycket väl skulle kunna återkomma.
          </note>
          <note>
            Förutom att en höjd ränta kan påverka snedrekryteringen till
            högre utbildning och utgöra ett hinder för den som bara kan finansiera
            sina studier med studielån väljer regeringen även att ställa ungas
            möjligheter till utbildning mot äldres möjligheter att ställa
            om mitt i livet. Det är något som vi starkt motsätter oss från
            Vänsterpartiets sida.
          </note>
          <note>
            Fru talman! Vänsterpartiets budget har fallit i denna del, och
            vi deltar inte i beslutet. Jag hänvisar därför till vårt särskilda
            yttrande.
          </note>
          <note>
            Anf. 158 MARIA NILSSON (L):
          </note>
          <note>
            Fru talman! I debatten om studiemedel från februari i år konstaterade
            jag för Liberalernas räkning att vår bedömning är att studiemedelssystemet
            i många delar är väl anpassat.
          </note>
          <note>
            Vi brukar inte stå speciellt långt ifrån till exempel Socialdemokraterna
            i fråga om studiemedel. Visst, vi vill se ökade fribelopp, och
            vi kanske inte var helt positiva till studiestartsstödet från
            början. Men det är en studiemedelsform som jag har hyllat från
            denna talarstol så sent som förra året, då det har visat sig att
            det finns uppenbara positiva aspekter för dem som står längst
            ifrån arbetsmarknaden.
          </note>
          <note>
            Vi är glada att vi förra året, inom ramen för januarisamarbetet,
            kunde höja den övre åldersgränsen för rätt till studiemedel. Jag
            tycker, med andra ord, fru talman, att jag är ganska väl avvägd
            i debatter. Jag brukar inte svinga kritik hej vilt, men i dag
            är jag ganska kritisk. Min fråga till den socialdemokratiska regeringen
            är: Hur ser man på tillgängligheten till svensk högre utbildning?
          </note>
          <note>
            Frågan är aktuell och rör det utgiftsområde som vi debatterar
            här i dag. Den rör också den räntehöjning på CSN-lån som regeringen
            har aviserat i budgetpropositionen och som finns kvar även efter
            M-KD-SD:s reserva ­ tion. Vi i Liberalerna avvisar tydligt denna
            räntehöjning i vår budgetmo ­ tion, som tyvärr och konstigt nog
            föll.
          </note>
          <note>
            Det är inte en liten höjning, som man kanske kan tro om lyssnar
            på vissa i debatten. För en student med ett lån på 300 000 kronor
            kommer kostnaderna att öka med runt 1 600 kronor per år. Det låter
            fortfarande ganska lite, säger någon, eller det är väl inget att
            bråka om, som någon uttryckte sig på min Facebooksida när jag
            skrev om detta. Mitt svar är att detta nog är värt att bråka om.
            Tusentals personer, framför allt studenter, har skrivit på en
            namninsamling för att stoppa den aviserade höjningen. Det är en
            del i frågan som visar varför den är viktig.
          </note>
          <note>
            Låt mig ge några andra exempel på varför detta är fel väg att
            gå.
          </note>
          <note>
            För det första, fru talman, har OECD tidigare konstaterat att
            Sverige är ett av de länder där det lönar sig minst med högre
            utbildning i hela OECD. En svensk eftergymnasial utbildning omfattande
            minst två år ger i genomsnitt 22 procent högre lön än en gymnasial
            utbildning. För OECD:s medlemsländer är motsvarande genomsnitt
            54 procent.
          </note>
          <note>
            För det andra, fru talman, innebär detta att högre utbildning
            minskar i tillgänglighet, inte minst för dem som kommer från studieovana
            hem där höga lån ofta ses som avskräckande. En av de i särklass
            vanligaste anledningarna till att personer i dag väljer att avstå
            från studielån är att de inte vill belasta sin framtida ekonomi.
            Tillgängligheten till högre utbildning, inte minst för personer
            från studieovana hem, har jag uppfattat som ett ledord i en socialdemokratisk
            regering. Då uppstår ännu tydligare frågetecknen: Varför föreslår
            man detta i budgeten?
          </note>
          <note>
            Det är inte bara Liberalerna, Vänsterpartiet eller tusentals
            personer i en namninsamling som tycker så här. Saco konstaterar
            krasst på sin hemsida att förslaget höjer trösklarna till svensk
            högre utbildning. Att höja räntan betyder att man måste betala
            tillbaka mer pengar under sitt yrkesliv. Det gör i praktiken att
            utbildningen blir dyrare, skriver Saco.
          </note>
          <note>
            När utbildning blir dyrare höjer det trösklarna till högre utbildning
            och innebär sannolikt att fler personer som väljer mellan att
            studera vidare eller att inte göra det. Det skulle förvärra snedrekryteringen
            till högre utbildning och leda till färre utbildade totalt, detta
            i en tid när vi behöver fler utbildade personer i Sverige, inte
            färre.
          </note>
          <note>
            Fru talman! I den allmänna debatten har det låtit som att räntehöjningen
            enbart har kommit till som en konsekvens av omställningsstudiestödet,
            som är en följd av LAS-överenskommelsen, en överenskommelse som
            Liberalerna för övrigt helt och fullt står bakom. Men är det hela
            svaret? I budgeten konstateras att studielånens kreditförluster
            i dag finansieras genom anslag på statens budget och att det,
            när ett nytt generöst omställningsstudiestöd beräknas kunna lämnas
            från 2023, är rimligt att räntan på studielån reformeras så att
            den kan täcka de kreditförluster som uppstår och beräknas på samtliga
            lån.
          </note>
          <note>
            Här handlar det ju om kreditförluster, det vill säga att studenter,
            tidigare studenter och också förmodat framtida studenter helt
            enkelt inte betalar tillbaka lånen. Man har flyttat utomlands
            eller avstår helt enkelt på olika sätt från att betala tillbaka.
            Då är frågan: Varför gör regeringen inte mer för att hitta vägar
            att kräva in de obetalda studieskulderna, snarare än att lägga
            bördan på nuvarande och kommande studenter?
          </note>
          <note>
            Fru talman! Sveriges studenter – nuvarande och kommande – förtjänar
            faktiskt bättre.
          </note>
          <note>
            Anf. 159 ILONA SZATMARI WALDAU (V) replik:
          </note>
          <note>
            Fru talman! Jag är glad över att Liberalerna nu talar om hur
            fel det är att räntan på studiemedel ska höjas för att vi ska
            kunna införa ett nytt studiestöd.
          </note>
          <note>
            Det jag funderar på när jag läser anslagsförslagen är att jag
            inte kan se att Liberalerna har lagt till några pengar för att
            kunna finansiera omställningsstudiestödet, vilket Vänsterpartiet
            har gjort. Jag vill egentligen bara veta om Liberalerna har ändrat
            sig där eller om Liberalerna missade att hitta pengar till det
            nya studiestödssystemet. Har man helt enkelt ändrat sig? Det är
            vad jag vill veta.
          </note>
          <note>
            Jag är som sagt väldigt glad över att partiet Liberalerna har
            ändrat sig i frågan.
          </note>
          <note>
            Anf. 160 MARIA NILSSON (L) replik:
          </note>
          <note>
            Fru talman! Tack, Ilona Szatmari Waldau, för frågan! Nej, vi
            har inte ändrat oss, utan detta är en situation som har uppstått.
            Vi står bakom LAS-överenskommelsen, men till skillnad från Vänsterpartiet
            har vi inte en sedelpress i källaren där vi kan trycka pengar
            till alla utgifter.
          </note>
          <note>
            Vi har finansierat vår budgetmotion. Det är detta som vi återkommer
            till hela tiden när vi får frågan hur vi har finansierat detta.
            Vi måste se vår budgetmotion som en helhet. Där finns också finansiering
            till att stå bakom överenskommelsen om LAS och omställningsstudiestödet.
          </note>
          <note>
            Anf. 161 ILONA SZATMARI WALDAU (V) replik:
          </note>
          <note>
            Fru talman! Nu tror jag inte riktigt att jag hängde med. Omställningsstudiestödet
            ska ju finansieras inom ramen för utgiftsområde 15 Studiestöd,
            och där har bland andra Vänsterpartiet har lagt in de pengar som
            regeringen i sitt förslag beräknar få in för att kunna finansiera
            omställningsstudiestödet.
          </note>
          <note>
            Liberalerna har inte lagt tillbaka dessa pengar, det vill säga
            att de inte avvisar höjningen av studielånsräntan i sin budget.
          </note>
          <note>
            Men återigen är jag väldigt glad över att ledamoten nu säger
            att Liberalerna stöder detta. Men det finns ingen finansiering,
            och det är väldigt tråkigt. Men det är bara att ansluta sig till
            Vänsterpartiets budget nästa år.
          </note>
          <note>
            Anf. 162 MARIA NILSSON (L) replik:
          </note>
          <note>
            Fru talman! Jag kan bara upprepa det som jag sa tidigare. Liberalerna
            har en budgetmotion där vi avvisar denna höjning, men vi har täckning
            för detta på andra ställen. Jag förstår därför inte Ilona Szatmari
            Waldaus fråga. Vi står bakom LAS-överenskommelsen, och vi står
            bakom det som kommer ut av den. Men vi har andra sätt att finansiera
            detta på.
          </note>
          <note>
            Anf. 163 PIA NILSSON (S):
          </note>
          <note>
            Fru talman! Hela min framtid har blivit mycket ljusare. Utbildningen
            har gjort och visat mig att allt är möjligt och gett mig och mitt
            liv en mening. Tack Sverige och tack CSN!
          </note>
          <note>
            Detta är en av många röster som vittnar om att utbildning och
            ett generöst studiestöd är en murbräcka till ett bättre liv och
            en tryggare förankring på arbetsmarknaden.
          </note>
          <note>
            Jag är stolt över att vi socialdemokrater steg för steg byggt
            upp ett av världens mest jämlika studiestöd som gör det möjligt
            för människor med olika ekonomisk bakgrund att utbilda sig, byta
            karriär och fortbilda sig under hela livet och i hela landet.
          </note>
          <note>
            Människor är bildningsbara, men politiken måste ge stöd på olika
            villkor så att fler vågar ta det där klivet som kan stärka och
            rusta för de jobb som redan finns och de jobb som komma ska.
          </note>
          <note>
            Vi vet att många tvekar, men tveksamheten har sällan med begåvning
            att göra utan bottnar ofta i en osäkerhet som hänger samman med
            en social bakgrund där det varken har förekommit studier eller
            studielån. De socioekonomiska faktorerna styr fortfarande möjligheterna
            för alltför många att fortsätta sin utbildningsresa. Det kan vi
            aldrig acceptera.
          </note>
          <note>
            Fru talman! Vi socialdemokrater håller dörrarna vidöppna inom
            utbildningsystemets alla nivåer och skapar studiestöd anpassade
            för olika behov så att fler kan bli anställbara.
          </note>
          <note>
            Studiestartsstödet är ett exempel. Det är ett bidrag som vänder
            sig till arbetslösa i åldern 25–56 år som har stora behov av utbildning
            på grundläggande eller gymnasial nivå. Hittills i år har 7 800
            personer omfattats av stödet. Det är det största antalet sedan
            regeringen införde stödet 2017, och merparten är kvinnor som har
            valt en bristyrkesutbildning.
          </note>
          <note>
            Det är viktigt att komma ihåg att majoriteten av alla dessa tusentals
            individer inte hade vågat studera om vanligt studiemedel hade
            varit den enda möjligheten.
          </note>
          <note>
            Jag är därför oerhört glad i dag att kunna konstatera att de
            högerkonservativa oppositionspartierna äntligen har insett vikten
            av ett rekryterande och utjämnande studiestartsstöd som gör det
            möjligt för fler att skaffa sig en utbildning som behövs på arbetsmarknaden.
          </note>
          <note>
            Kristdemokraterna tycks ha förlikat sig med att deras tidigare
            så starka farhågor om ett rejält fusk med studiestartsstödet inte
            är med verkligheten överensstämmande.
          </note>
          <note>
            Lika befriande är det att samma parti nu har lagt sin heliga
            princip bak ­ om sig om att studiemotivation enbart bör komma
            från en akademisk ambition.
          </note>
          <note>
            Fru talman! Allra extra glädjande är det att Sverigedemokraterna
            nu tycks ha övergett sin käpphäst om studiestartsstödets ojämlika
            snedvridning och i stället har kommit till insikt om det motsatta,
            nämligen att jämlikheten ökar när portar öppnas även för män och
            kvinnor med invandrar ­ bakgrund. Många av dem får tack vare studiestartsstödet
            fäste på arbetsmarknaden, integreras, blir friare och får forma
            sina egna liv. Det är just detta som är vår politiska essens i
            utbildningssystemet, att alla oavsett bakgrund och ekonomiska
            förutsättningar ska kunna studera.
          </note>
          <note>
            Fru talman! Det är så vi stärker individens frihet att forma
            sitt eget liv. Det är så vi stärker vårt gemensamma samhällsbygge.
            Det är så vi stärker Sveriges möjligheter att fortsätta vara en
            ledande kunskapsnation i världsklass. Nyttan är individens men
            också hela samhällets.
          </note>
          <note>
            Nu väljer allt fler att studera med studiemedel. Förra läsåret
            uppgick antalet studerande med studiemedel till närmare 560 000.
            Det är en tydlig signal om att stödet är både attraktivt och rekryterande.
            Dessutom har studiemedlens allmänna köpkraft aldrig varit så stor
            som nu sedan de moderna studiemedlen infördes 1965.
          </note>
          <note>
            Fru talman! Dagens snabba utveckling kräver ständigt nya kunskaper.
            Utbildning kan inte bara förläggas till de yngre åren av våra
            liv. Nej, lärandet behöver vara en livslång process.
          </note>
          <note>
            Vi har därför fattat beslut om att höja den övre åldersgränsen
            för rätt till studiemedel och studiestartsstöd från 56 till 60
            år och att ändra återbetalningsreglerna med motsvarande antal
            år.
          </note>
          <note>
            Nu tar regeringen nästa stora kliv och genomför den största frihets-
            och trygghetsreformen på decennier. Ett historiskt omställningsstudiestöd
            införs för att säkerställa att du ska kunna växla upp och växla
            om under ditt yrkesliv för att stärka din ställning på arbetsmarknaden.
          </note>
          <note>
            Reformen innebär att de ekonomiska förutsättningarna för att
            utbilda sig förbättras betydligt för den som är mitt i arbetslivet,
            har arbetslivserfarenhet och är van vid att ha en arbetsinkomst.
            De allra flesta kommer att kunna studera med upp till 80 procent
            av sin tidigare lön under 44 heltidsveckor med början den 1 januari
            2023.
          </note>
          <note>
            Fru talman! Denna viktiga trygghetsreform kan kosta staten upp
            till 9 miljarder per år fullt utbyggd. Regeringen har därför,
            som ett första steg, föreslagit att räntan på studielånen ska
            höjas med cirka 0,5 procentenheter som en del av finansieringen.
            Tanken är att det ska ske från och med 2023. I dag är räntan 0,05
            procent, vilket i princip är en nollränta.
          </note>
          <note>
            För en genomsnittlig låntagare som har studerat på en eftergymnasial
            nivå skulle denna förändring innebära en ökad kostnad på cirka
            40 kronor i månaden när studielånet betalas tillbaka. För en genomsnittlig
            låntagare som har studerat på en längre utbildning på fem år skulle
            denna förändring innebära en ökad kostnad motsvarande ungefär
            70 kronor i månaden när studielånet betalas tillbaka.
          </note>
          <note>
            Ränteförslaget kommer alltså inte att påverka de studerandes
            ekonomi under studietiden.
          </note>
          <note>
            Tillsammans med studiestödssystemets omfattande trygghetsregler
            kommer denna fortsatt låga ränta att vara en viktig del av vårt
            generösa studiemedelssystem.
          </note>
          <note>
            CSN har fått i uppdrag att utreda hur en räntereform ska kunna
            genomföras, där man särskilt ska belysa konsekvenserna för låntagarna.
          </note>
          <note>
            Regeringen avser att i budgetpropositionen för 2023 återkomma
            med förslag på hur en sådan modell kan se ut.
          </note>
          <note>
            Fru talman! Avslutningsvis: Det svenska studiestödet är, och
            ska fortsätta vara, ett av världens mest generösa studiestödssystem.
            Det ska fort ­ sätta vara rekryterande för både män och kvinnor
            och fortsätta utjämna skillnader och bidra till social rättvisa.
          </note>
          <note>
            Med regeringens trygghetsreform om ett omställningsstudiestöd
            kommer personer mitt i yrkeslivet att få goda ekonomiska förutsättningar
            för att kunna sadla om. Det ökar tryggheten för den enskilde,
            och det ökar omställningsförmågan för företag och anställda på
            en arbetsmarknad i snabb förändring.
          </note>
          <note>
            Minns den inledande rösten: Hela min framtid har blivit mycket
            ljusare. Utbildningen har gjort och visat mig att allt är möjligt
            och gett mig och mitt liv en mening. Tack Sverige och tack CSN!
          </note>
          <note>
            Fru talman! Vi socialdemokrater vill att ännu fler ska få en
            ljusare framtid. Vi vill att ännu fler ska upptäcka möjligheterna
            med utbildning så att ännu fler ges en mening med livet – i vårt
            Sverige, med världens mest generösa studiestöd.
          </note>
          <note>
            Jag yrkar bifall till utskottets förslag.
          </note>
          <note>
            (Applåder)
          </note>
          <note>
            I detta anförande instämde Roza Güclü Hedin (S).
          </note>
          <note>
            Anf. 164 MARIA NILSSON (L) replik:
          </note>
          <note>
            Fru talman! Ledamoten Pia Nilsson pratar väldigt fint om studiemedel
            som rekryterande, om att fler ska få en ljusare framtid och så
            vidare. Min fråga är väldigt enkel och kanske inte så konstig
            givet mitt eget anförande och var Liberalerna står i frågan om
            den höjda räntan på CSN-lånen. Min fråga är: Hur ser ledamoten
            Pia Karlsson att denna räntehöjning går ihop med att studiemedelssystemet
            ska vara just rekryterande? Ser inte ledamoten att det finns vissa
            invändningar kring detta?
          </note>
          <note>
            Jag återkommer till det som bland andra Saco har konstaterat,
            nämligen att detta ju höjer trösklarna till den högre utbildningen.
            Detta är inget som sänker några trösklar. Det borde väl gå tvärtemot
            själva grunden för socialdemokratisk högre utbildning. Det är
            ju per definition inte rekryterande när det höjer trösklarna för
            en högre utbildning.
          </note>
          <note>
            Frågan är alltså: Hur går detta ihop, fru talman?
          </note>
          <note>
            Anf. 165 PIA NILSSON (S) replik:
          </note>
          <note>
            Fru talman! Och så var det Nilsson jag hette i efternamn, inte
            Karlsson. Men detta om detta.
          </note>
          <note>
            Regeringen föreslår att räntenivån ska höjas till 0,5 procent
            från dagens 0,05 procent. I perspektivet av en så låg ränta ter
            sig förstås varje ökning väldigt stor, men det är alltså 0,5 procent.
            För några år sedan låg räntan på 1,16 procent. Den är alltså extremt
            låg nu – 0,05 procent.
          </note>
          <note>
            Vi gör detta därför att vi ser en koppling mellan just studiemedels
            ­ systemet och arbetsmarknaden. Vi tycker att det är rimligt att
            i det här läget se över studiemedlets räntekonstruktion. Omställningsstudiestödet
            är ändå ett förslag som kommer att gynna alla – någon gång. Mitt
            i yrkeslivet kan vi behöva ställa om.
          </note>
          <note>
            Det finns dessutom undersökningar, Maria Nilsson, som visar att
            det mest rekryterande inte är vad som händer när studierna är
            över, det vill säga vid själva återbetalningen, utan bidragets
            storlek under tiden man studerar. Detta har också regeringen angivit
            i sin budgetproposition för 2022 i samband med utgiftsområde 15.
            Det går alltså att ta del av det, om ledamoten inte redan har
            gjort det.
          </note>
          <note>
            Ur ett rekryteringsperspektiv ser vi alltså ingen fara. Det vill
            jag verk ­ ligen påstå. Och är det några som alltid har gått i
            bräschen för rekrytering till utbildningssystemet är det Socialdemokraterna
            – och Vänsterpartiet, skulle jag vilja säga. Vi har utökat antalet
            utbildningsplatser rejält i vuxen ­ utbildningen och i högre studier,
            och även antalet lärosäten.
          </note>
          <note>
            Anf. 166 MARIA NILSSON (L) replik:
          </note>
          <note>
            Fru talman! Jag ber så mycket om ursäkt för denna efternamnslapsus.
            Det verkar gå runt här i dag.
          </note>
          <note>
            Jag skulle vilja tillåta mig ett tankeexperiment, fru talman.
            Hade det varit ombytta roller och en liberal regering hade höjt
            räntan och en socialdemokrat i opposition stått i denna talarstol,
            fru talman, hade det talats om chock. Det hade talats om hur vi
            trampar på dem som mest behöver ett studiemedelssystem. Det hade
            varit kvällstidningsrubriker. Nu är detta en liten, liten höjning
            som knappt kommer att märkas eftersom vi – det vill säga Socialdemokraterna,
            fru talman – definitivt är för rekrytering.
          </note>
          <note>
            Dock är det fortfarande så att detta förslag höjer trösklarna
            till högre utbildning.
          </note>
          <note>
            Anf. 167 PIA NILSSON (S) replik:
          </note>
          <note>
            Fru talman! Jag delar inte ledamoten Maria Nilssons uppfattning
            att detta kommer att påverka rekryteringen. Hade det gjort det
            hade vi inte lagt fram förslaget. Det kommer inte att påverka
            rekryteringen, och det är mycket tack vare att vi har utökat bidraget.
            Vi gjorde ju så 2018 att vi utökade själva studiebidraget i studiemedlet
            med 300 kronor per månad, och det har visat sig vara det mest
            avgörande när det gäller rekrytering.
          </note>
          <note>
            Att betala 0,5 procent i ränta på ett lån som ger dig trygghet,
            som ger dig ett fäste på arbetsmarknaden och som ser till att
            du under den tid du studerar har omkostnaderna betalda kan jag
            också tycka är rimligt. Det vill jag verkligen säga. Det handlar
            också om mellan 40 och 70 kronor mer i månaden.
          </note>
          <note>
            Anf. 168 ILONA SZATMARI WALDAU (V) replik:
          </note>
          <note>
            Fru talman! Pia Nilsson tar upp hur låg räntan är i dag och att
            detta knappast kommer att påverka låneskulden. Men jag undrar
            vad det innebär för framtiden. Om statens upplåningsränta blir
            högre, kommer Socialdemokraterna då att ta bort den här extra
            höjningen? Det skulle jag vilja veta, fru talman.
          </note>
          <note>
            Jag vill också påminna om det jag sa i mitt anförande: Statens
            upplåningsränta har varit så pass hög i Sverige att räntan på
            studielånet blev så hög att skulden ökade trots att man betalade
            så mycket man kunde. Kanske hade man låg inkomst och kunde inte
            betala så mycket, och räntan gjorde då att skulden ökade väldigt
            snabbt. Det var många som då inte kunde betala tillbaka, många
            som hamnade hos kronofogden och många som när jag jobbade på CSN
            ringde och grät över hur svårt det var och knappt såg någon framtid
            på grund av denna studieskuld som bara ökade och ökade.
          </note>
          <note>
            Jag upprepar min fråga, som jag egentligen skulle vilja ställa
            till alla partier som står bakom att höja studielånsräntan utöver
            statens upplånings ­ kostnad: Hur tänker man göra om räntan ökar?
            Eller tror man att vi alltid kommer att ha närapå nollränta i
            Sverige?
          </note>
          <note>
            Anf. 169 PIA NILSSON (S) replik:
          </note>
          <note>
            Fru talman! Jag tackar för frågan.
          </note>
          <note>
            Det är förstås omöjligt att spekulera i vad räntan kan komma
            att bli de kommande åren, Ilona Szatmari Waldau. Men jag kan ändå
            referera hur räntan har sett ut tidigare. För tio år sedan låg
            räntan på 1,9 procent. År 2014, när vi tog vid och började styra
            riket med Vänsterpartiets stöd, ham ­ nade räntan på 1,2 procent.
            Sedan har den gått stadigt nedåt, framför allt under hela denna
            tioårsperiod.
          </note>
          <note>
            Det finns väl alltså inget just nu som man kan säga hotar den
            låga räntenivån. Den nivå som gäller i dag, 0,05 procent, är förstås
            väldigt nära noll. Den nivå som höjningen är tänkt att landa på,
            0,5 procent, är fortfarande extremt låg. Om du ska ut och låna
            på öppna marknaden är exempelvis en Swedbankränta betydligt högre
            – 1,48 procent för tre månader och kanske 1,3 för en ettåring,
            som man säger; det är ett lån på ett år. Detta är alltså inte
            vilket lån som helst, och även vid 0,5 procent är räntan fortfarande
            väldigt låg.
          </note>
          <note>
            Sedan kan vi väl tillägga att staten subventionerar de kreditförluster
            som i dag görs på studiemedlen – det finns i dag ett anslag i
            statens budget motsvarande 2 miljarder. Det kan man ju fundera
            över rimligheten med. Nu vet vi att regeringen har gett CSN i
            uppdrag att se över detta och att det börjar ge effekt. Kreditförlusterna
            minskar något, och det känns positivt. Men det är fortfarande
            låg ränta.
          </note>
          <note>
            Anf. 170 ILONA SZATMARI WALDAU (V) replik:
          </note>
          <note>
            Fru talman! Problemet med räntan på studielånet är ju att det
            även blir ränta på ränta om man inte har möjlighet att ens betala
            av räntan under de år man betalar tillbaka.
          </note>
          <note>
            Det gäller till exempel personer som har väldigt låg inkomst
            – de som inte har studerat till de yrken med fantastiska framtidsutsikter
            som Pia Nilsson hänvisade till, de som av olika skäl inte får
            de jobb de önskar eller de som har studerat inte för yrke utan
            för att förkovra sig. De personerna kan på grund av anstånd och
            nedsättning få en avgift som gör att de inte ens betalar på själva
            lånet utan bara på räntan, och det är det jag tycker att vi måste
            undvika. Vi kan nämligen inte veta hur räntan ser ut framöver.
          </note>
          <note>
            Frågan är därför fortfarande: Om räntan ökar, tas den här extraräntan
            då bort?
          </note>
          <note>
            Anf. 171 PIA NILSSON (S) replik:
          </note>
          <note>
            Fru talman! Jag tycker att vi ska fokusera på vad det innebär
            i stort med 0,5 procents ränta på studielånen. Det kommer att
            bidra till att 44 000 personer per år ges möjlighet att ställa
            om mitt i yrkeslivet, med en hyfsat bra inkomst varje månad –
            80 procent av sin tidigare lön. Det får vi inte glöm ­ ma bort.
          </note>
          <note>
            Det som händer nu, med regeringens förslag, är att intäkterna
            från den här räntehöjningen – där räntan hamnar på blygsamma 0,5
            procent – är med och delfinansierar en reform som kan kosta upp
            till 9 miljarder per år. Det är alltså till största delen andra
            pengar som ska in och finansiera hela omställningsstudiestödet.
            Jag tycker ändå att det är rimligt att vi tar den här delfinansieringen
            genom att räntan på studiestödsmedlet höjs till 0,5. Det är fortfarande
            den näst lägsta räntan på de här lånen under de senaste tio åren.
          </note>
          <note>
            Anf. 172 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! Just frågan om räntan har varit en het potatis, och
            många studenter har hört av sig om detta. Moderaterna är givetvis
            väldigt positiva till omställningsstudiestödet, men det vi har
            sett som ett stort bekymmer är väl att man säger att räntan ska
            gälla även retroaktivt – alltså för redan tagna lån. Det ser vi
            som ett stort bekymmer, det vill säga att de som tog lånen faktiskt
            inte visste om de här ändringarna.
          </note>
          <note>
            Detta tycker vi egentligen är den stora frågan nu, alltså varför
            det ska gälla retroaktivt så att även redan tagna lån får den
            här räntehöjningen.
          </note>
          <note>
            Anf. 173 PIA NILSSON (S) replik:
          </note>
          <note>
            Fru talman! Man kan säkert ställa sig frågan varför det blir
            på detta viset, men någonstans gör det ändå att den 0,5-procentiga
            räntan ger den intäkt som staten behöver. Det är faktiskt lite
            svårberäknat, men det kommer att landa någonstans strax under
            2 miljarder.
          </note>
          <note>
            Detta är ett sätt att ge hela studiemedelskollektivet en rimlig
            kostnad när man väl ska betala sitt studielån, och som jag har
            redogjort för tidigare ligger rimligheten någonstans mellan 40
            och 70 kronor per månad. Regeringen och vi socialdemokrater gör
            bedömningen att det är rimligt.
          </note>
          <note>
            Anf. 174 MARIE-LOUISE HÄNEL SANDSTRÖM (M) replik:
          </note>
          <note>
            Fru talman! När vi fick vår nygamla utbildningsminister Anna
            Ekström var nästan den första frågan hur hon ställde sig till
            detta, och hon sa lite vagt att hon ska se över frågan. Jag är
            väldigt nyfiken på vad det kommer att innebära. Det vet säkert
            ledamoten Pia Nilsson bättre än vad jag vet, men jag hoppas att
            det kommer ett rimligt svar på frågan.
          </note>
          <note>
            Anf. 175 PIA NILSSON (S) replik:
          </note>
          <note>
            Fru talman! Det är CSN som har fått uppdraget att titta på detta,
            och det ska man redogöra för den 15 april nästa år. Då ska man
            verkligen belysa detta ur låntagarens perspektiv för att kunna
            göra det så bra som möjligt för låntagaren. Innan den utredningen
            är klar är det svårt att uttala sig, men när utredningen väl kommer
            är regeringens ambition att lägga fram ett förslag inför budgetpropositionen
            2023.
          </note>
          <note>
            (Applåder)
          </note>
          <note>
            Anf. 176 MARIE-LOUISE HÄNEL SANDSTRÖM (M):
          </note>
          <note>
            Fru talman! Jag vill börja med att säga att jag tycker att vi
            har ett fantastiskt studiemedelssystem i Sverige. Det är någonting
            som vi ska vara enormt stolta över, och det är faktiskt helt unikt.
            Studiestödet gör studier möjliga.
          </note>
          <note>
            Jag läste något som CSN, Centrala Studiestödsnämnden, skrivit.
            Man skrev att man vill se ett samhälle där en svetsare kan bli
            statsminister och där studiemedel är en självklarhet. Det låter
            givetvis som någonting väldigt positivt.
          </note>
          <note>
            Något annat som CSN skrev är att en undersökning från 2020 visar
            att tre fjärdedelar av dem som studerar på högskola och har studiemedel
            klarar av sin ekonomi och att de till och med kan spara lite pengar
            varje månad. Det låter ju också helt fantastiskt – vi har ett
            unikt system. Sedan måste jag kanske informera min son om att
            han ska ha pengar över när han studerar med studiemedel, men det
            är en helt annan fråga.
          </note>
          <note>
            Vi moderater gillar utvärderingar och måluppfyllelse; det brukar
            vi alltid påminna våra kollegor om. Därför är jag glad att det
            är hög måluppfyllelse när det gäller kriterierna för våra studiestöd.
            Det är hög måluppfyllelse när det gäller studiestödets rekryterande
            effekt, när det gäller studie ­ stödets utjämnande effekt och
            när det gäller studiestödets effekt på samhällsekonomin. Detta
            är också mycket positivt, vilket jag tycker är mycket bra. Vi
            gillar alltså uppföljning, och vi gillar när måluppfyllelsen ser
            ut som den ska.
          </note>
          <note>
            Man ser att antalet studerande har ökat, vilket har sagts tidigare
            här. Antalet har ökat både bland kvinnor och män och bland studieovana
            sociala grupper. Det kan givetvis bero mycket på pandemin, och
            det vet vi att det gör – många fler läser, och många fler tar
            lån. Man ser också att det är många tilläggslån, vilket tyder
            på att det är äldre personer – med andra förutsättningar – som
            läser.
          </note>
          <note>
            Det är också så att samhället förändras hela tiden, vilket innebär
            att man kommer att studera längre upp i åldrarna. Vi vet även
            att många nu vill kunna studera utomlands – kanske ännu mer än
            tidigare. Just nu är det lite bekymmersamt, men det kommer givetvis
            att förändras. Många fler vill också studera högre upp i åldrarna,
            och då kanske man har barn och familj och behöver helt andra stöd.
            Många kommer även att läsa senare i livet, och kanske läsa en
            ny utbildning, för att kunna behålla sitt arbete eller få ett
            nytt.
          </note>
          <note>
            När det gäller goda effekter på samhällsekonomin, vilket vi tycker
            att det är bra att det är hög måluppfyllelse på, är det förstås
            viktigt att man ska få ett arbete efter sina studier – men också
            att man ska kunna betala tillbaka lånen, vilket har diskuterats
            lite grann här tidigare. CSN arbetar mycket med att få tillbaka
            alla lån. Man söker även dem som bor utomlands och som tyvärr
            inte har varit så bra på att betala tillbaka lånen, så nu får
            man tillbaka mycket mer av dem. Det är viktigt, för det är många
            miljoner det handlar om.
          </note>
          <note>
            Jag har ju tidigare berättat att jag nu har betalat av alla mina
            studielån, vilket jag är väldigt glad för efter 30 år med CSN
            . När jag betalade in min sista avgift fick man ett digitalt diplom
            från CSN där det stod: Tack för att du har återbetalat dina studielån
            – nu ger du andra chansen att studera med studiestöd. Jag tycker
            att det är väldigt fint, och det är också detta som är självklart:
            att vi ska kunna hjälpa andra.
          </note>
          <note>
            Jag vet alltså att CSN arbetar mycket med återbetalning, men
            de arbetar också med felaktiga utbetalningar och med det organiserade
            fusk som tyvärr pågår. Det är otroligt viktigt att de som studerar
            ska ha rätt till studie ­ lån men att det görs på rätt sätt. Vi
            tycker förstås att det är väldigt bra att man är noggrann med
            detta, för det handlar ändå om statens pengar.
          </note>
          <note>
            Nu när vi får fler och fler äldre som studerar och olika studiestöds
            ­ system blir det fler individuella bedömningar av vem som får
            studielån. Det kräver förstås mer av handläggarna. Vi tycker att
            det är bra att det är individuellt, men det kommer att bli mer
            och mer krävande. Därför måste man se över hur man ska göra så
            att det blir så enkelt som möjligt med de olika nya lånen.
          </note>
          <note>
            Pia Nilsson från Socialdemokraterna var så stolt när hon sa att
            man nu äntligen får studera högre upp i åldrarna – man kan ha
            lån upp till 60 år och får fler studieveckor. Detta tycker jag
            är jättebra.
          </note>
          <note>
            Jag vill bara säga att Moderaterna har drivit detta i många år,
            och äntligen gick regeringen med på det. Jag tackar för det; det
            var en lång kamp. Man ska aldrig ge upp – till slut kan det bli
            klokskap även hos flera andra partier, vilket jag förstås tycker
            är jättepositivt!
          </note>
          <note>
            Jag går vidare till studiestödssystemet. Vi har pratat om räntorna,
            och jag tycker fortfarande att det är en fråga som hänger i luften.
            Högre räntor är ett av förslagen. Jag vet att detta inte är beslutat
            i riksdagen ännu, utan precis som Pia Nilsson sa är det än så
            länge endast ett förslag som har kommit. Det kommer att beslutas
            i riksdagen nästa år.
          </note>
          <note>
            Att höja räntor kan vara en sak, men att det sker retroaktivt
            är någonting som vi från Moderaterna tycker känns obekvämt. Man
            ska kunna veta vad som gäller när man tar ett lån och inte kunna
            få en retroaktiv förändring.
          </note>
          <note>
            Vi kommer noga att följa hur man kommer att finansiera detta
            nya system samt att man gör det på rätt sätt. Vi kommer givetvis
            att bevaka hur det här blir.
          </note>
          <note>
            Vi står förstås bakom Moderaternas, KD:s och SD:s budget.
          </note>
          <note>
            Jag vill avslutningsvis önska god jul och gott nytt år till hela
            kammar kansliet och till mina kollegor. Jag vill tacka för vårt
            samarbete i utbildningsutskottet, som oftast är positivt även
            om vi inte alltid är överens. Jag tycker bara att det är roligt
            att vi inte är det!
          </note>
          <note>
            (Applåder)
          </note>
          <note>
            Anf. 177 MICHAEL RUBBESTAD (SD):
          </note>
          <note>
            Fru talman! Likt så många andra vill jag inleda med att tacka
            för det här kalenderåret och önska de övriga ledamöterna i utbildningsutskottet
            och kanslipersonalen såväl som talmännen och riksdagens alla tjänstemän
            en riktigt god jul och ett gott nytt år.
          </note>
          <note>
            Jag vill fortsätta med att göra någonting så ovanligt som att
            yrka bifall till förslaget i betänkandet, vilket i detta fall
            även innebär ett bifall till Sverigedemokraternas, Moderaternas
            och Kristdemokraternas gemensamma budgetförslag.
          </note>
          <note>
            Som har nämnts flera gånger tidigare i debatten finns regeringens
            förslag om omställningsstudiestödet, som syftar till att förbättra
            förutsättningarna för vuxna individer att finansiera studier även
            senare i livet. Vi väntar fortfarande på den exakta redogörelsen
            för hur reformen ska utformas – vi hörde nu att den kommer under
            våren 2022 – men utifrån det vi känner till i dag ställer vi oss
            från Sverigedemokraternas sida överlag positiva till införandet
            av ett sådant stöd.
          </note>
          <note>
            Förutsatt att ingenting förändras innebär det nya omställningsstudiestödet
            att yrkesaktiva får möjlighet att studera i upp till 44 veckor.
            Individen ska därmed själv kunna ta initiativ till sin kompetensutveckling
            och omställning för att stärka sin ställning på arbetsmarknaden.
          </note>
          <note>
            Vad vi däremot ställer oss betydligt mer skeptiska till är hur
            detta stöd ska finansieras. Det påminner lite grann om det som
            både Vänsterpartiet och Liberalerna har anfört. På bordet ligger
            just nu ett förslag om att kraftigt höja CSN-räntan – från dagens
            0,05 procent till 0,5 procent. Detta innebär i praktiken en höjning
            på 1 000 procent. Som nämnts tidigare har protesterna inte låtit
            vänta på sig från flera olika håll och remissinstanser. Här anser
            Sverigedemokraterna att regeringen behöver se över möjligheterna
            till alternativa sätt att finansiera denna reform.
          </note>
          <note>
            Återbetalningarna av studielån och skulder från utlandet har
            generellt sett ökat, men det ser väldigt olika ut från region
            till region och från land till land. Även om det ser väldigt bra
            ut på sista raden kan det vara så att återbetalningarna har ökat
            från exempelvis Tyskland samtidigt som de har minskat från ett
            annat land, som Afghanistan. Detta är någonting som Sveriges Radio
            specifikt har rapporterat om.
          </note>
          <note>
            I stället för att finansiera det nya omställningsstudiestödet
            genom höjda CSN-räntor för skötsamma studenter bör regeringen
            exempelvis se över möjligheten att de utländska studieskulderna
            återbetalas av de elever som i dag går under jorden och försvinner
            utomlands, precis som Sveriges Radio har rapporterat om. Detta
            är ett exempel på hål som kan täppas igen och på hur medlen sedan
            kan omfördelas. Prioriteringen bör vara sådan att det nya omställningsstudiestödet
            kan införas utan att det innebär en alltför stor höjning av räntorna
            för våra studenter, och 1 000 procent anser vi vara ganska mycket.
          </note>
          <note>
            Inom området studiestöd finns det flera intressanta sakförslag
            från flera olika partier. Dem ser jag fram emot att få debattera
            när de kommer upp för diskussion under 2022. I dag gäller det
            dock enbart budgeten för utgiftsområde 15, och där yrkar jag som
            sagt bifall till förslaget i betänkandet.
          </note>
          <note>
            Anf. 178 MARGARETA FRANSSON (MP):
          </note>
          <note>
            Fru talman! Sverige har ett av världens mest generösa studiemedels
            ­ system. Det är någonting som vi verkligen ska värna, för det
            har lett till att vi också har ett av världens mest utbildade
            folk. Vi har en hög utbildnings ­ grad, en hög andel forskare
            och en framskjuten position som bildnings ­ nation.
          </note>
          <note>
            Fru talman! Jag skulle vilja inleda med några ord från min partikamrat
            Mats Berglund. Det är ord som han tidigare har uttalat i kammaren
            och som jag tycker sammanfattar Miljöpartiets politik inom högre
            utbildning och arbete väl. De ord han yttrade var:
          </note>
          <note>
            ”Miljöpartiet har alltid – eller åtminstone så länge jag kan
            minnas – drivit frågan om det livslånga lärandet. Det handlar
            om möjligheten att byta riktning i livet, att gasa och bromsa
            i arbetslivet, att vidareutbilda sig, att byta yrkesbana, att
            bryta mönster och att prova nytt. Det handlar om möjligheten att
            få vara nyfiken och om att tillåtas vara det.”
          </note>
          <note>
            En arbetsmarknad i förändring kräver ett studiemedelssystem som
            ger människor goda möjligheter att ställa om mitt i livet och
            antingen vidareutbilda sig eller utbilda sig till ett helt nytt
            yrke. Det är viktigt att vi har ett system som möjliggör och uppmuntrar
            det livslånga lärandet.
          </note>
          <note>
            Miljöpartiet har drivit på för att skapa denna typ av möjligheter.
            Under vår tid i regeringen har vi varit med om att höja den övre
            åldersgränsen för rätt till studiemedel med fyra år – från 56
            till 60 år. Vi blir allt äldre, och de äldre blir allt friskare.
            Pensionsåldern höjs, och arbetslivet blir också längre. Vårt studiemedelssystem
            ska såklart hänga med i denna utveckling.
          </note>
          <note>
            Vi behöver komplettera detta med fler veckor för dem som har
            studerat under en längre tid i livet och använt sina tillåtna
            tolv terminer, eller sex år, för en utbildning – kanske en läkarutbildning.
            Även om det här är ett generöst system, med en bidragsdel och
            en lånedel, som kommer att öppna möjligheter för väldigt många
            att utbilda sig eller vidareutbilda sig sent i livet kan nog nivåerna
            trots allt vara lite för låga för att det ska vara till ­ räckligt
            attraktivt för den som under många år har arbetat och haft en
            inkomst från arbete.
          </note>
          <note>
            Där hade Miljöpartiets förslag om utvecklingstid varit ett viktigt
            komplement. Nu blev det inte så, men i stället har arbetsmarknadens
            parter kommit överens om ett nytt omställningsstudiestöd. Det
            fyller samma syf ­ te men är faktiskt bättre.
          </note>
          <note>
            Miljöpartiet är väldigt positivt till förslaget på ett nytt omställningsstudiestöd
            från 2023. Det kommer att ge väldigt mycket bättre möjligheter
            att studera vidare och byta yrke mitt i arbetslivet. Omställningsstudiestödet
            bidrar också till att vi kan ha – och få – ett resilient samhälle.
          </note>
          <note>
            Under vår tid i regeringen har vi även sett en höjning av studiebidraget
            med 300 kronor och en möjlighet för studenter med särskilda skäl
            att sjukskriva sig på deltid. Vi menar att den som väljer att
            plugga vidare också måste kunna känna en ekonomisk trygghet. Därför
            vill vi att alla studenter ska omfattas av a-kassa och sjukförsäkring
            på samma villkor som de som arbetar.
          </note>
          <note>
            Fru talman! Lärosätenas uppdrag för det livslånga lärandet är
            numera fastslaget i högskolelagen, vilket Miljöpartiet tycker
            är väldigt bra. Tradi ­ tionellt sett har ju vårt system, om jag
            kan få uttrycka mig lite slarvigt, varit byggt på att man utbildar
            sig till ett yrke och sedan arbetar i det yrket fram till att
            man går i pension. Men, fru talman, tiderna förändras, och det
            behöver vi också. I stället för en utbildning när vi är unga och
            sedan ett långt arbetsliv kommer lärandet att vara kontinuerligt
            och ske löpande under hela livet.
          </note>
          <note>
            Vi står inför en omställning av arbetslivet där inte bara arbetsuppgifter
            på fabriken automatiseras utan även olika uppgifter inom tjänstemannayrken.
            Utvecklingen av till exempel artificiell intelligens innebär en
            förändring av arbetsuppgifter. Vissa arbetsuppgifter försvinner,
            vissa arbetsuppgifter innebär att man behöver lära sig att arbeta
            med digitalisering och vissa arbetsuppgifter blir helt nya.
          </note>
          <note>
            För att så många som möjligt ska bli vinnare och känna sig delaktiga
            är det nödvändigt att tänka nytt och att skapa förutsättningar
            för alla att få byta helt eller vidareutbilda sig. Andra omställningar
            som också skapar en förändring är klimatomställningen, energiomställningen
            och internationa ­ liseringen.
          </note>
          <note>
            Det här är för oss i Miljöpartiet viktiga grunder som driver
            på en förändring och en modernisering av synen och även förutsättningarna
            för utbildning och arbete i en föränderlig värld.
          </note>
          <note>
            Fru talman! Jag vill avsluta med att önska dig, dina talmanskollegor,
            hela kansliet och också alla er i utbildningsutskottet en riktigt
            god jul och ett gott nytt år.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 16 december.)
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 14 december
          </note>
          <note>
            2021/22:207 Adekvat sjukvård för barn och vuxna som har utsatts
            för sexuella övergrepp
          </note>
          <note>
            av Marléne Lund Kopparklint (M)
          </note>
          <note>
            till socialminister Lena Hallengren (S)
          </note>
          <note>
            2021/22:208 Olympiska spelen i Beijing
          </note>
          <note>
            av David Josefsson (M)
          </note>
          <note>
            till utrikesminister Ann Linde (S)
          </note>
          <note>
            2021/22:209 Arbetsförmedlingens tillgänglighet
          </note>
          <note>
            av Roger Haddad (L)
          </note>
          <note>
            till arbetsmarknads- och jämställdhetsminister Eva Nordmark (S)
          </note>
          <note>
            2021/22:210 Va-nätens renoveringsbehov
          </note>
          <note>
            av Ulrik Bergman (M)
          </note>
          <note>
            till statsrådet Ida Karkiainen (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 14 december
          </note>
          <note>
            2021/22:607 Opartisk läkarbedömning i försäkringsfrågor
          </note>
          <note>
            av Marléne Lund Kopparklint (M)
          </note>
          <note>
            till statsrådet Max Elger (S)
          </note>
          <note>
            2021/22:608 Lärares skydd mot otillbörliga påtryckningar
          </note>
          <note>
            av Roger Haddad (L)
          </note>
          <note>
            till statsrådet Lina Axelsson Kihlblom (S)
          </note>
          <note>
            2021/22:609 Åtgärder mot betygsinflation
          </note>
          <note>
            av Roger Haddad (L)
          </note>
          <note>
            till statsrådet Lina Axelsson Kihlblom (S)
          </note>
          <note>
            2021/22:610 Hotad strategi för fossilfri vätgas
          </note>
          <note>
            av Mattias Bäckström Johansson (SD)
          </note>
          <note>
            till näringsminister Karl-Petter Thorwaldsson (S)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 14 december
          </note>
          <note>
            2021/22:429 Det tillfälliga garantitillägget
          </note>
          <note>
            av Maria Malmer Stenergard (M)
          </note>
          <note>
            till finansminister Mikael Damberg (S)
          </note>
          <note>
            2021/22:430 Finansiering av garantitillägget
          </note>
          <note>
            av Maria Malmer Stenergard (M)
          </note>
          <note>
            till finansminister Mikael Damberg (S)
          </note>
          <note>
            2021/22:485 Återbetalning av studielån för studenter som lämnat
            landet
          </note>
          <note>
            av Michael Rubbestad (SD)
          </note>
          <note>
            till utbildningsminister Anna Ekström (S)
          </note>
          <note>
            § 19 Kammaren åtskildes kl. 17.41.
          </note>
          <note>
            Sammanträdet leddes
          </note>
          <note>
            av andre vice talmannen från dess början till och med § 8 anf.
            2 (delvis),
          </note>
          <note>
            av talmannen därefter till och med § 9 anf. 25 (delvis),
          </note>
          <note>
            av förste vice talmannen därefter till och med § 9 anf. 44 (delvis),
          </note>
          <note>
            av andre vice talmannen därefter till och med § 10 anf. 80 (delvis),
          </note>
          <note>
            av tredje vice talmannen därefter till och med § 11 anf. 123
            (delvis),
          </note>
          <note>
            av förste vice talmannen därefter till och med § 15 anf. 163
            (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            LENA LINDBÄCK
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om vice ordförande i utskott
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Ärenden för hänvisning till utskott
          </note>
          <note>
            § 7 Ärenden för bordläggning
          </note>
          <note>
            § 8 Förstärkt skydd för väljare vid röstmottagning
          </note>
          <note>
            Konstitutionsutskottets betänkande 2021/22:KU6
          </note>
          <note>
            Anf. 1 ERIK OTTOSON (M)
          </note>
          <note>
            Anf. 2 FREDRIK LINDAHL (SD)
          </note>
          <note>
            Anf. 3 PER SCHÖLDBERG (C)
          </note>
          <note>
            Anf. 4 TINA ACKETOFT (L)
          </note>
          <note>
            Anf. 5 DANIEL ANDERSSON (S)
          </note>
          <note>
            Anf. 6 MIA SYDOW MÖLLEBY (V)
          </note>
          <note>
            Anf. 7 ERIK OTTOSON (M) replik
          </note>
          <note>
            Anf. 8 MIA SYDOW MÖLLEBY (V) replik
          </note>
          <note>
            Anf. 9 ERIK OTTOSON (M) replik
          </note>
          <note>
            Anf. 10 MIA SYDOW MÖLLEBY (V) replik
          </note>
          <note>
            Anf. 11 TUVE SKÅNBERG (KD)
          </note>
          <note>
            (Beslut fattades under § 13.)
          </note>
          <note>
            § 9 Arbetsmarknad och arbetsliv och Arbetsmarknadspolitik och
            arbetslöshetsförsäkringen
          </note>
          <note>
            Arbetsmarknadsutskottets betänkande 2021/22:AU2
          </note>
          <note>
            Arbetsmarknadsutskottets betänkande 2021/22:AU6
          </note>
          <note>
            Anf. 12 ANNA JOHANSSON (S)
          </note>
          <note>
            Anf. 13 MATS GREEN (M) replik
          </note>
          <note>
            Anf. 14 ANNA JOHANSSON (S) replik
          </note>
          <note>
            Anf. 15 MATS GREEN (M) replik
          </note>
          <note>
            Anf. 16 ANNA JOHANSSON (S) replik
          </note>
          <note>
            Anf. 17 MAGNUS PERSSON (SD) replik
          </note>
          <note>
            Anf. 18 ANNA JOHANSSON (S) replik
          </note>
          <note>
            Anf. 19 MAGNUS PERSSON (SD) replik
          </note>
          <note>
            Anf. 20 ANNA JOHANSSON (S) replik
          </note>
          <note>
            Anf. 21 ROGER HADDAD (L) replik
          </note>
          <note>
            Anf. 22 ANNA JOHANSSON (S) replik
          </note>
          <note>
            Anf. 23 ROGER HADDAD (L) replik
          </note>
          <note>
            Anf. 24 ANNA JOHANSSON (S) replik
          </note>
          <note>
            Anf. 25 MICHAEL ANEFUR (KD) replik
          </note>
          <note>
            Anf. 26 ANNA JOHANSSON (S) replik
          </note>
          <note>
            Anf. 27 MICHAEL ANEFUR (KD) replik
          </note>
          <note>
            Anf. 28 ANNA JOHANSSON (S) replik
          </note>
          <note>
            Anf. 29 MATS GREEN (M)
          </note>
          <note>
            Anf. 30 ALI ESBATI (V) replik
          </note>
          <note>
            Anf. 31 MATS GREEN (M) replik
          </note>
          <note>
            Anf. 32 ALI ESBATI (V) replik
          </note>
          <note>
            Anf. 33 MATS GREEN (M) replik
          </note>
          <note>
            Anf. 34 ANNA JOHANSSON (S) replik
          </note>
          <note>
            Anf. 35 MATS GREEN (M) replik
          </note>
          <note>
            Anf. 36 ANNA JOHANSSON (S) replik
          </note>
          <note>
            Anf. 37 MATS GREEN (M) replik
          </note>
          <note>
            Anf. 38 MAGNUS PERSSON (SD)
          </note>
          <note>
            Anf. 39 ALIREZA AKHONDI (C)
          </note>
          <note>
            Anf. 40 MAGNUS PERSSON (SD) replik
          </note>
          <note>
            Anf. 41 ALIREZA AKHONDI (C) replik
          </note>
          <note>
            Anf. 42 MAGNUS PERSSON (SD) replik
          </note>
          <note>
            Anf. 43 ALIREZA AKHONDI (C) replik
          </note>
          <note>
            Anf. 44 ALI ESBATI (V) replik
          </note>
          <note>
            Anf. 45 ALIREZA AKHONDI (C) replik
          </note>
          <note>
            Anf. 46 ALI ESBATI (V) replik
          </note>
          <note>
            Anf. 47 ALIREZA AKHONDI (C) replik
          </note>
          <note>
            Anf. 48 ALI ESBATI (V)
          </note>
          <note>
            Anf. 49 ALIREZA AKHONDI (C) replik
          </note>
          <note>
            Anf. 50 ALI ESBATI (V) replik
          </note>
          <note>
            Anf. 51 ALIREZA AKHONDI (C) replik
          </note>
          <note>
            Anf. 52 ALI ESBATI (V) replik
          </note>
          <note>
            Anf. 53 MICHAEL ANEFUR (KD)
          </note>
          <note>
            Anf. 54 ROGER HADDAD (L)
          </note>
          <note>
            Anf. 55 MARGARETA FRANSSON (MP)
          </note>
          <note>
            Anf. 56 JOHAN ANDERSSON (S)
          </note>
          <note>
            Anf. 57 MAGNUS PERSSON (SD) replik
          </note>
          <note>
            Anf. 58 JOHAN ANDERSSON (S) replik
          </note>
          <note>
            Anf. 59 MAGNUS PERSSON (SD) replik
          </note>
          <note>
            Anf. 60 JOHAN ANDERSSON (S) replik
          </note>
          <note>
            Anf. 61 SAILA QUICKLUND (M)
          </note>
          <note>
            Anf. 62 JOHAN ANDERSSON (S) replik
          </note>
          <note>
            Anf. 63 SAILA QUICKLUND (M) replik
          </note>
          <note>
            Anf. 64 JOHAN ANDERSSON (S) replik
          </note>
          <note>
            Anf. 65 SAILA QUICKLUND (M) replik
          </note>
          <note>
            Anf. 66 CICZIE WEIDBY (V)
          </note>
          <note>
            (Beslut fattades under § 13.)
          </note>
          <note>
            § 10 Ekonomisk trygghet vid sjukdom och funktionsnedsättning
          </note>
          <note>
            Socialförsäkringsutskottets betänkande 2021/22:SfU1
          </note>
          <note>
            Anf. 67 MATTIAS VEPSÄ (S)
          </note>
          <note>
            Anf. 68 JULIA KRONLID (SD) replik
          </note>
          <note>
            Anf. 69 MATTIAS VEPSÄ (S) replik
          </note>
          <note>
            Anf. 70 JULIA KRONLID (SD) replik
          </note>
          <note>
            Anf. 71 MATTIAS VEPSÄ (S) replik
          </note>
          <note>
            Anf. 72 HANS EKLIND (KD) replik
          </note>
          <note>
            Anf. 73 MATTIAS VEPSÄ (S) replik
          </note>
          <note>
            Anf. 74 HANS EKLIND (KD) replik
          </note>
          <note>
            Anf. 75 MATTIAS VEPSÄ (S) replik
          </note>
          <note>
            Anf. 76 MATTIAS KARLSSON i Luleå (M) replik
          </note>
          <note>
            Anf. 77 MATTIAS VEPSÄ (S) replik
          </note>
          <note>
            Anf. 78 MATTIAS KARLSSON i Luleå (M) replik
          </note>
          <note>
            Anf. 79 MATTIAS VEPSÄ (S) replik
          </note>
          <note>
            Anf. 80 MARTINA JOHANSSON (C)
          </note>
          <note>
            Anf. 81 IDA GABRIELSSON (V) replik
          </note>
          <note>
            Anf. 82 MARTINA JOHANSSON (C) replik
          </note>
          <note>
            Anf. 83 IDA GABRIELSSON (V) replik
          </note>
          <note>
            Anf. 84 MARTINA JOHANSSON (C) replik
          </note>
          <note>
            Anf. 85 IDA GABRIELSSON (V)
          </note>
          <note>
            Anf. 86 BENGT ELIASSON (L)
          </note>
          <note>
            Anf. 87 IDA GABRIELSSON (V) replik
          </note>
          <note>
            Anf. 88 BENGT ELIASSON (L) replik
          </note>
          <note>
            Anf. 89 IDA GABRIELSSON (V) replik
          </note>
          <note>
            Anf. 90 BENGT ELIASSON (L) replik
          </note>
          <note>
            Anf. 91 MARGARETA FRANSSON (MP)
          </note>
          <note>
            Anf. 92 MATTIAS KARLSSON i Luleå (M)
          </note>
          <note>
            Anf. 93 MATTIAS VEPSÄ (S) replik
          </note>
          <note>
            Anf. 94 TREDJE VICE TALMANNEN
          </note>
          <note>
            Anf. 95 MATTIAS KARLSSON i Luleå (M) replik
          </note>
          <note>
            Anf. 96 MATTIAS VEPSÄ (S) replik
          </note>
          <note>
            Anf. 97 MATTIAS KARLSSON i Luleå (M) replik
          </note>
          <note>
            Anf. 98 IDA GABRIELSSON (V) replik
          </note>
          <note>
            Anf. 99 MATTIAS KARLSSON i Luleå (M) replik
          </note>
          <note>
            Anf. 100 IDA GABRIELSSON (V) replik
          </note>
          <note>
            Anf. 101 MATTIAS KARLSSON i Luleå (M) replik
          </note>
          <note>
            Anf. 102 JULIA KRONLID (SD)
          </note>
          <note>
            Anf. 103 MATTIAS VEPSÄ (S) replik
          </note>
          <note>
            Anf. 104 JULIA KRONLID (SD) replik
          </note>
          <note>
            Anf. 105 MATTIAS VEPSÄ (S) replik
          </note>
          <note>
            Anf. 106 JULIA KRONLID (SD) replik
          </note>
          <note>
            Anf. 107 IDA GABRIELSSON (V) replik
          </note>
          <note>
            Anf. 108 JULIA KRONLID (SD) replik
          </note>
          <note>
            Anf. 109 IDA GABRIELSSON (V) replik
          </note>
          <note>
            Anf. 110 JULIA KRONLID (SD) replik
          </note>
          <note>
            Anf. 111 HANS EKLIND (KD)
          </note>
          <note>
            (Beslut fattades under § 13.)
          </note>
          <note>
            § 11 Migration
          </note>
          <note>
            Socialförsäkringsutskottets betänkande 2021/22:SfU4
          </note>
          <note>
            Anf. 112 RIKARD LARSSON (S)
          </note>
          <note>
            Anf. 113 LUDVIG ASPLING (SD) replik
          </note>
          <note>
            Anf. 114 RIKARD LARSSON (S) replik
          </note>
          <note>
            Anf. 115 LUDVIG ASPLING (SD) replik
          </note>
          <note>
            Anf. 116 RIKARD LARSSON (S) replik
          </note>
          <note>
            Anf. 117 MARIA MALMER STENERGARD (M) replik
          </note>
          <note>
            Anf. 118 RIKARD LARSSON (S) replik
          </note>
          <note>
            Anf. 119 MARIA MALMER STENERGARD (M) replik
          </note>
          <note>
            Anf. 120 RIKARD LARSSON (S) replik
          </note>
          <note>
            Anf. 121 HANS EKLIND (KD) replik
          </note>
          <note>
            Anf. 122 RIKARD LARSSON (S) replik
          </note>
          <note>
            Anf. 123 HANS EKLIND (KD) replik
          </note>
          <note>
            Anf. 124 RIKARD LARSSON (S) replik
          </note>
          <note>
            Anf. 125 JONNY CATO (C)
          </note>
          <note>
            Anf. 126 LUDVIG ASPLING (SD) replik
          </note>
          <note>
            Anf. 127 JONNY CATO (C) replik
          </note>
          <note>
            Anf. 128 LUDVIG ASPLING (SD) replik
          </note>
          <note>
            Anf. 129 JONNY CATO (C) replik
          </note>
          <note>
            Anf. 130 ROBERT HANNAH (L) replik
          </note>
          <note>
            Anf. 131 JONNY CATO (C) replik
          </note>
          <note>
            Anf. 132 ROBERT HANNAH (L) replik
          </note>
          <note>
            Anf. 133 JONNY CATO (C) replik
          </note>
          <note>
            Anf. 134 ROBERT HANNAH (L)
          </note>
          <note>
            Anf. 135 RIKARD LARSSON (S) replik
          </note>
          <note>
            Anf. 136 ROBERT HANNAH (L) replik
          </note>
          <note>
            Anf. 137 RIKARD LARSSON (S) replik
          </note>
          <note>
            Anf. 138 ROBERT HANNAH (L) replik
          </note>
          <note>
            Anf. 139 AXEL HALLBERG (MP)
          </note>
          <note>
            Anf. 140 LUDVIG ASPLING (SD) replik
          </note>
          <note>
            Anf. 141 AXEL HALLBERG (MP) replik
          </note>
          <note>
            Anf. 142 LUDVIG ASPLING (SD) replik
          </note>
          <note>
            Anf. 143 AXEL HALLBERG (MP) replik
          </note>
          <note>
            Anf. 144 HANS EKLIND (KD) replik
          </note>
          <note>
            Anf. 145 FÖRSTE VICE TALMANNEN
          </note>
          <note>
            Anf. 146 AXEL HALLBERG (MP) replik
          </note>
          <note>
            Anf. 147 HANS EKLIND (KD) replik
          </note>
          <note>
            Anf. 148 AXEL HALLBERG (MP) replik
          </note>
          <note>
            Anf. 149 MARIA MALMER STENERGARD (M)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats den 14 december
          </note>
          <note>
            MJU1 Utgiftsområde 20 Allmän miljö- och naturvård
          </note>
          <note>
            NU1 Utgiftsområde 24 Näringsliv
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            KU6 Förstärkt skydd för väljare vid röstmottagning
          </note>
          <note>
            AU2 Utgiftsområde 14 Arbetsmarknad och arbetsliv
          </note>
          <note>
            AU6 Arbetsmarknadspolitik och arbetslöshetsförsäkringen
          </note>
          <note>
            SfU1 Utgiftsområde 10 Ekonomisk trygghet vid sjukdom och funktionsnedsättning
          </note>
          <note>
            § 14 (forts. från § 11) Migration (forts. SfU4)
          </note>
          <note>
            Anf. 150 LUDVIG ASPLING (SD)
          </note>
          <note>
            Anf. 151 RIKARD LARSSON (S) replik
          </note>
          <note>
            Anf. 152 LUDVIG ASPLING (SD) replik
          </note>
          <note>
            Anf. 153 RIKARD LARSSON (S) replik
          </note>
          <note>
            Anf. 154 LUDVIG ASPLING (SD) replik
          </note>
          <note>
            Anf. 155 HANS EKLIND (KD)
          </note>
          <note>
            (Beslut skulle fattas den 16 december.)
          </note>
          <note>
            § 15 Studiestöd
          </note>
          <note>
            Utbildningsutskottets betänkande 2021/22:UbU2
          </note>
          <note>
            Anf. 156 NIELS PAARUP-PETERSEN (C)
          </note>
          <note>
            Anf. 157 ILONA SZATMARI WALDAU (V)
          </note>
          <note>
            Anf. 158 MARIA NILSSON (L)
          </note>
          <note>
            Anf. 159 ILONA SZATMARI WALDAU (V) replik
          </note>
          <note>
            Anf. 160 MARIA NILSSON (L) replik
          </note>
          <note>
            Anf. 161 ILONA SZATMARI WALDAU (V) replik
          </note>
          <note>
            Anf. 162 MARIA NILSSON (L) replik
          </note>
          <note>
            Anf. 163 PIA NILSSON (S)
          </note>
          <note>
            Anf. 164 MARIA NILSSON (L) replik
          </note>
          <note>
            Anf. 165 PIA NILSSON (S) replik
          </note>
          <note>
            Anf. 166 MARIA NILSSON (L) replik
          </note>
          <note>
            Anf. 167 PIA NILSSON (S) replik
          </note>
          <note>
            Anf. 168 ILONA SZATMARI WALDAU (V) replik
          </note>
          <note>
            Anf. 169 PIA NILSSON (S) replik
          </note>
          <note>
            Anf. 170 ILONA SZATMARI WALDAU (V) replik
          </note>
          <note>
            Anf. 171 PIA NILSSON (S) replik
          </note>
          <note>
            Anf. 172 MARIE-LOUISE HÄNEL SANDSTRÖM (M) replik
          </note>
          <note>
            Anf. 173 PIA NILSSON (S) replik
          </note>
          <note>
            Anf. 174 MARIE-LOUISE HÄNEL SANDSTRÖM (M) replik
          </note>
          <note>
            Anf. 175 PIA NILSSON (S) replik
          </note>
          <note>
            Anf. 176 MARIE-LOUISE HÄNEL SANDSTRÖM (M)
          </note>
          <note>
            Anf. 177 MICHAEL RUBBESTAD (SD)
          </note>
          <note>
            Anf. 178 MARGARETA FRANSSON (MP)
          </note>
          <note>
            (Beslut skulle fattas den 16 december.)
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 17.41.
          </note>
          <note>
            Tryck: Elanders Sverige AB, Vällingby 2022
          </note>
        </div>
      </body>
    </text>
  </TEI>
</teiCorpus>
