<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--7</head>
          <docDate when="2021-09-21">2021-09-21</docDate>
        </div>
      </front>
      <body>
        <div>
          <note>
            § 1 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för ny ledamot av riksdagen
          </note>
          <note>
            Till Valprövningsnämnden har från Valmyndigheten inkommit bevis
            om att Aphram Melki (C) utsetts till ny ledamot av riksdagen fr.o.m.
            den 1 oktober 2021 sedan Per Lodenius (C) avsagt sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 17 september 2021
          </note>
          <note>
            Svante O Johansson
          </note>
          <note>
            ersättare för ordföranden / Agota Földes
          </note>
          <note>
            sekreterare
          </note>
          <note>
            § 2 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 202 1 /2 2:7
          </note>
          <note>
            Till riksdage n
          </note>
          <note>
            Interpellation 2021/22:7 Bevarandet av veteranbilar vid ett bensin-
            och dieselförbud
          </note>
          <note>
            av Marléne Lund Kopparklint (M)
          </note>
          <note>
            Interpellationen kommer att besvaras tisdagen den 12 oktober
            2021. Statsrådet har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Stockholm den 17 september 2021
          </note>
          <note>
            Miljödepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Egon Abresparr
          </note>
          <note>
            Expeditionschef
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2021/22:1
          </note>
          <note>
            Utgiftsområde 1 till konstitutionsutskottet
          </note>
          <note>
            Utgiftsområde 2 och 25–27 till finansutskottet
          </note>
          <note>
            Utgiftsområde 3 till skatteutskottet
          </note>
          <note>
            Utgiftsområde 4 till justitieutskottet
          </note>
          <note>
            Utgiftsområde 5 och 7 till utrikesutskottet
          </note>
          <note>
            Utgiftsområde 6 till försvarsutskottet
          </note>
          <note>
            Utgiftsområde 8 och 10–12 till socialförsäkringsutskottet
          </note>
          <note>
            Utgiftsområde 9 till socialutskottet
          </note>
          <note>
            Utgiftsområde 13 och 14 till arbetsmarknadsutskottet
          </note>
          <note>
            Utgiftsområde 15 och 16 till utbildningsutskottet
          </note>
          <note>
            Utgiftsområde 17 till kulturutskottet
          </note>
          <note>
            Utgiftsområde 18 till civilutskottet
          </note>
          <note>
            Utgiftsområde 19, 21 och 24 till näringsutskottet
          </note>
          <note>
            Utgiftsområde 20 och 23 till miljö- och jordbruksutskottet
          </note>
          <note>
            Utgiftsområde 22 till trafikutskottet
          </note>
          <note>
            Propositionen i övrigt till finansutskottet
          </note>
          <note>
            2021/22:2 till finansutskottet
          </note>
          <note>
            § 4 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkande
          </note>
          <note>
            2021/22:SoU3 Fortsatt giltighet av covid-19-lagen och lagen om
            tillfälliga smittskyddsåtgärder på serveringsställen
          </note>
          <note>
            Miljö- och jordbruksutskottets betänkanden
          </note>
          <note>
            2021/22:MJU5 Genomförandet av EU:s ramdirektiv för vatten
          </note>
          <note>
            2021/22:MJU4 Producentansvar och straffansvar för nedskräpning
          </note>
          <note>
            § 5 Svar på interpellation 2020/21:808 om Svenska Jägareförbundets
            uppdrag att sköta jakt- och viltvård
          </note>
          <note>
            Anf. 1 Näringsminister IBRAHIM BAYLAN (S):
          </note>
          <note>
            Fru talman! Alexandra Anstrell har frågat tidigare landsbygdsminis
            ­ tern vilken anledningen var till att hon och regeringen på kort
            tid och utan bredare förankring genomförde förändringen av Svenska
            Jägareförbundets allmänna uppdrag gällande jakt- och viltvård.
            Alexandra Anstrell har även frågat vilken bedömning som låg till
            grund för hennes och regeringens beslut att förändra Svenska Jägareförbundets
            allmänna uppdrag och vad problemet var med uppdraget som det fungerade
            tidigare.
          </note>
          <note>
            Fru talman! Arbetet inom regeringen är så fördelat att det är
            jag som ska svara på interpellationen.
          </note>
          <note>
            Jag vill återigen understryka att det allmänna uppdrag et inte
            är avskaffat. Det är utvecklat för att klara rättslig granskning
            och prövning samtidigt som vi värnar den viktiga roll som jägarkåren
            som folkrörelse har inom svensk viltvård.
          </note>
          <note>
            Det har under en längre tid riktats rättslig kritik mot utformningen
            av det allmänna uppdraget, framför allt att det är problematiskt
            ur upphandlingshänseende. År 2016 inledde EU-kommissionen ett
            pilotärende mot Sverige. Ärendet stängdes den 12 juni 2020, då
            kommissionen godtog Sveriges svar att det på regeringens initiativ
            pågår en översyn av tilldelningen av medel ur V iltvårdsfonden
            och att den omfattar gränsdragningen mellan bidrag och vad som
            måste upphandlas i enlighet med upphandlingsdirektivet.
          </note>
          <note>
            Det har under åren genomförts ett antal försök att anpassa det
            allmänna uppdraget till upphandlingslagstiftningen. För att skapa
            ett långsiktigt effektivt, hållbart och transparent förfarande
            för tilldelningen av medel ur V iltvårdsfonden beslutade regeringen
            den 7 januari 2021 att bland annat uppdra åt Naturvårdsverket
            att ombesörja att åtgärder som rör viltövervak ­ ning, trafikeftersök
            och klövviltsförvaltning utförs. För detta får medel ur V iltvårdsfonden
            användas , och upphandlingsreglerna ska beaktas.
          </note>
          <note>
            Fru talman! Det nya upplägget utgör en utveckling av Svenska
            Jägareförbundets roll där en anpassning skett till bland annat
            upphandlingslagstiftningen. Svenska Jägareförbundet s särställning
            inom landets viltvård kommer dock att bevaras genom att regeringen
            från och med 2022 avser att tilldela förbundet ett flerårigt organisationsbidrag
            ur V iltvårdsfonden för dess rikstäckande viltvårdsarbete.
          </note>
          <note>
            Enligt 41 § jaktlagen (1987:259) är det regeringen som bestämm
            er hur Viltvårdsfondens medel ska användas. För mig och regeringen
            är det cen ­ tralt att föra en god dialog med olika intressenter
            som berörs av regeringens beslut och hantera frågor på ett inlyssnande
            och respektfullt sätt.
          </note>
          <note>
            Regeringen anser att de beslutade förändringarna, utöver att
            göra förfarandet för tilldelningen förenligt med gällande lagstiftning,
            kommer att främja landets viltvård i stort. Jakten och viltvården
            i Sverige har sedan lång tid karaktären av en folkrörelse där
            det ideella engagemanget hos markägare och jägare spelar en avgörande
            roll. Regeringen har ingen intention att ändra detta.
          </note>
          <note>
            Anf. 2 ALEXANDRA ANSTRELL (M):
          </note>
          <note>
            Fru talman och ministern! För nästan hundra år sedan, år 1938,
            fick Svenska Jägareförbundet ett allmänt uppdrag att sköta delar
            av jakt- och viltvården i Sverige. Det är alltså nästan hundra
            år sedan.
          </note>
          <note>
            Någon särskild myndighet bedömdes inte behövas när det redan
            fanns en organisation med trovärdighet, kunskap och kontakt med
            jägarkåren. Det allmänna uppdrag som Jägareförbundet fick för
            att sköta delar av jakten och viltvården i landet klubbades i
            riksdagen. Året därpå – 1939 – infördes det statliga jaktkortet,
            vars medel gick in i Viltvårdsfonden. De medlen skulle användas
            för främjande av jaktvården inom landet, och så har också skett.
          </note>
          <note>
            År 2005 preciserades jakt- och viltvårdsuppdraget i en utredning
            av Madeleine Emmervall. Där konstaterar hon: ”Jägareförbundet
            har på ett förtjänstfullt sätt utfört uppgiften, enligt det allmänna
            uppdraget, att leda delar av viltvården och jakten i landet.”
          </note>
          <note>
            Trots att detta fungerat har regeringen nu valt att förändra
            det allmänna uppdraget. Naturvårdsverket ska administrera upphandling
            av bland annat trafikeftersök och viltövervakning. Motivet sägs
            vara att EU i samband med ett så kallat pilotärende, det vill
            säga en anmälan mot Sverige, krävt att vissa av de arbetsuppgifter
            som i dag utförs av Svenska Jägareförbundet i stället ska vara
            föremål för upphandling – detta trots att vi kan ta del av regeringens
            diarium och se att EU-kommissionen redan i juni 2020 lade ned
            ärendet utan krav på förändring. Jag upprepar, fru talman: utan
            krav på förändring. Kommissionen menar att frågan är internt svensk
            och inte påverkar övriga EU-länder.
          </note>
          <note>
            Världsledande expertis har sagt sedan ganska länge att det allmänna
            uppdraget inte kräver offentlig upphandling. LOU, alltså lagen
            om offentlig upphandling, gäller vid köp av varor, tjänster eller
            byggentreprenader – inte bidrag.
          </note>
          <note>
            En bred majoritet i Sveriges riksdag har under lång tid stått
            bakom det allmänna uppdraget, men det är inte heller något som
            regeringen har tagit hänsyn till. Det har nu riktats omfattande
            kritik mot regeringens sätt att inte förankra beslutet. Jägareförbundet
            har tydligt sagt att man är stark motståndare till hur regeringen
            har beslutat om och hanterat förändringen av Viltvårdsfonden och
            det allmänna uppdraget, och även flera politiska partier har starkt
            kritiserat hanteringen.
          </note>
          <note>
            Fru talman! Trots detta motstånd genomförde regeringen förändringen
            av det allmänna uppdraget. Jag har därför frågat landsbygdsministern
            – en titel som för övrigt inte finns kvar i regeringens ministerportfölj
            – vad det var som inte funkade och vad det var som funkade så
            dåligt att man valde att genomföra en så snabb process utan bred
            förankring. Jag upplever faktiskt att jag inte får något svar
            på mina frågor, fru talman.
          </note>
          <note>
            Anf. 3 LARS BECKMAN (M):
          </note>
          <note>
            Fru talman! Tack för en väldigt viktig interpellation, Alexandra
            Anstrell! Det har varit en tuff tid för landsbygden sedan 2014,
            fru talman, då Socialdemokraterna gav Miljöpartiet vetorätt i
            landsbygdspolitiken, rovdjurspolitiken och mobilitetspolitiken.
            Detta är en typisk sådan fråga.
          </note>
          <note>
            För den som inte vet vad det allmänna uppdraget handlar om finns
            det en utmärkt redovisning på Jägareförbundets hemsida. Det kanske
            vore bra om den som ser det här, och även ministern, tog del av
            informationen om vad det allmänna uppdraget är. När man bildade
            Jägareförbundet 1830 gjorde man det bland annat för att staten
            inte agerade tillräckligt kraftfullt för att rädda de allt magrare
            klövviltsstammarna. Jägareförbundet bildades alltså för att viltvården
            inte sköttes tillräckligt väl av staten.
          </note>
          <note>
            Hundra år senare, 1938, kom det en ny jaktlagstiftning. Då fick
            Jägareförbundet ett allmänt uppdrag att sköta delar av jakt- och
            viltvården i Sverige. Som Jägareförbundet skriver behövdes det
            ingen särskild myndighet, för det fanns redan en organisation
            med trovärdighet, kunskap och kontakt med jägarkåren. Det allmänna
            uppdraget, som Jägareförbundet fick för att sköta delar av jakt-
            och viltvården i landet, klubbades också i riksdagen.
          </note>
          <note>
            Året därpå, 1939, infördes det statliga jaktkortet, vars medel
            gick in i Viltvårdsfonden. Dessa medel skulle användas för främjande
            av jaktvården inom landet. Viltvårdsfonden består av jaktkortsavgifter
            som betalas in av alla jägare i Sverige och sedan fördelas ut.
            Det handlar alltså inte, som man skulle kunna tro, om någon skatt
            eller något allmänt som betalas av andra, utan det är uteslutande
            jägarna som betalar in detta.
          </note>
          <note>
            Precis som Alexandra Anstrell sa: Varför ska man laga något som
            inte är sönder? Varför har regeringen gjort den här förändringen?
          </note>
          <note>
            Jo, fru talman, regeringen består ju som sagt av två partier:
            Miljöpartiet och Socialdemokraterna. I det här fallet har det
            varit enkelt för Socialdemokraterna att sälja ut jägarna. Den
            som är intresserad kan till exempel läsa att en riksdagsledamot
            på sin Facebook kallade det en seger när detta beslut kom. Sedan
            rasade den miljöpartistiska riksdagsledamoten mot att man inte
            gått längre.
          </note>
          <note>
            Jag tycker att det är en relevant fråga: Varför har regeringen
            tagit det här beslutet? Vad var det jägarna misskötte? Varför
            misstror man Sveriges viktigaste viltvårdarorganisation Svenska
            Jägareförbundet – det förbund som bildades för att staten inte
            skötte sig på 1800-talet?
          </note>
          <note>
            Jag tycker att detta förtjänar en förklaring. Varför misstror
            regeringen Sveriges jägarkår? Är det så enkelt att detta var en
            viktig fråga för Miljöpartiet? Ville man omfördela jägarnas pengar
            till andra organisationer? Men då måste det ju finnas någon analys
            i bakgrunden gällande att uppdraget har misskötts och att det
            fanns någonting som ministern och regeringen var missnöjda med.
          </note>
          <note>
            Då tycker jag att ministern kan titta in i kameran och förklara
            för Ulf Berg, ordförande för Jägareförbundet Dalarna, vad det
            är som jägarna har gjort dåligt. Eller är det så enkelt som miljöpartisterna
            skrev? Är det här en seger för Miljöpartiet?
          </note>
          <note>
            Anf. 4 STEN BERGHEDEN (M):
          </note>
          <note>
            Fru talman! Först och främst vill jag rikta ett tack till Alexandra,
            som har ställt den här interpellationen, för att vi får en diskussion
            med den nye landsbygdsministern. Vi har ju tidigare debatterat
            dessa frågor med de gamla landsbygdsministrarna.
          </note>
          <note>
            En bred majoritet i Sveriges riksdag har stått bakom det allmänna
            uppdraget. Om jag inte minns helt fel fick samtliga partiledare
            uttala sig inför valet om hur viktigt det var att behålla det
            allmänna uppdraget. Om jag minns rätt var det ingen av partiledarna
            som sa att man skulle ändra detta.
          </note>
          <note>
            Ändå fick denna regering så fruktansvärt bråttom, trots att EU
            inte har krävt detta. Trots att man försöker att skylla på EU,
            fru talman, genomförde man detta i all hast för att plocka bort
            det allmänna uppdraget och överföra detta till Naturvårdsverket.
          </note>
          <note>
            Det hade varit lite mer anständigt av regeringen att återkomma
            till riksdagen. Det var ingen panik. Man kunde ha diskuterat igenom
            detta. Det kunde ha funnits andra lösningar, och den lösning vi
            hade fungerade. Sverige kunde ha stått upp för den här lösningen
            mot EU om det hade funnits någon diskussion, vilket det inte har
            gjort enligt de handlingar jag har läst.
          </note>
          <note>
            Man körde igenom detta i januari och tog snabba beslut om att
            förändra det allmänna uppdraget, trots en politisk majoritet mot
            det och trots att samtliga partiledare uttryckte att de tyckte
            att det var bra som det var.
          </note>
          <note>
            Sedan kommer nästa fråga, och den kanske ministern kan svara
            på.
          </note>
          <note>
            Man höjer jaktkortsavgiften från 300 till 400 kronor. Man tycker
            alltså att det ska tas in ytterligare lite pengar från landets
            jägare. De sköter viltvården i landet, ser till att sköta eftersök
            och ser till att vi har en viltstam som fungerar. Ändå tycker
            man att man i detta läge ska gå ut och ta ännu mer pengar från
            jägarna.
          </note>
          <note>
            Jag skulle gärna vilja ha ett svar på vad man har tänkt att använda
            pengarna till när man nu höjer avgiften från 300 till 400 kronor
            per år. Vad var anledningen till denna höjning, och varför var
            det så bråttom?
          </note>
          <note>
            Anf. 5 Näringsminister IBRAHIM BAYLAN (S):
          </note>
          <note>
            Fru talman! Jag hör att tonen är hög från de moderata riksdagsledamöterna.
            Någon av dem ägnar sig dessutom åt konspirationsteorier och antyder
            att det finns andra skäl än de som uppges som svar från regeringen.
            Det gäller både det som jag själv uppgav för några veckor sedan
            stående här i talarstolen, fru talman, och de svar som min företrädare
            har lämnat tidigare.
          </note>
          <note>
            Man kan naturligtvis stoppa huvudet i sanden och säga att inget
            har hänt. Vad har hänt sedan 1938? Låt mig vara väldigt tydlig:
            Vi är nöjda med hur Svenska Jägareförbundet har skött den här
            uppgiften. Men ledamöterna är mycket väl medvetna om att Sverige
            sedan början av 2000-talet är medlem i Europeiska unionen. De
            moderata ledamöterna är också mycket väl medvetna om att EU redan
            2016, det vill säga för fem år sedan, startade en så kallad pilot.
            Det handlade just om hur tilldelningen är, inte i det som är bidrag
            utan i det som anses vara någon form av motprestation. I det här
            fallet handlade det om viltvården; vi har redan gått igenom det.
            Detta skulle då falla under upphandlingsreglerna.
          </note>
          <note>
            Ledamöterna är mycket väl medvetna om detta. Ledamöterna försöker
            att slå blå dunster i ögonen på de jägare som är intresserade
            av att titta på den här debatten. Det är viktigt att fakta är
            rätt. Ledamöterna är mycket väl medvetna om att anledningen till
            att EU stängde piloten var att den svenska regeringen svarade
            att man kommer att genomföra en översyn så att man får en renodling
            när det gäller det som ska vara bidrag.
          </note>
          <note>
            Regeringen har aviserat och tagit beslut om ett flerårigt organisationsstöd
            till Svenska Jägareförbundet. Varför då? Jo, därför att de t är
            en viktig organisation och därför att de n sköter uppdraget på
            bästa sätt.
          </note>
          <note>
            I de delar som både EU och Regeringskansliets jurister anser
            faller under upphandlingslagstiftningen har vi inte avvecklat
            det allmänna uppdraget utan utvecklat det. Jag kommer att återkomma
            till hur jag menar.
          </note>
          <note>
            Vår bedömning är att vi om vi inte hade gjort något i stället
            hade låtit det allmänna uppdraget bli väldigt sårbart och kanske
            förändrat från Bryssel. Det tror jag inte hade glatt de moderata
            riksdagsledamöterna. Möjligtvis hade det gett utrymme för ytterligare
            kritik mot regeringen – det kanske hade glatt de moderata riksdagsledamöterna;
            det vet inte jag – men det hade inte glatt landets jägare. Det
            hade definitivt inte heller glatt oss som tror på samverkan, vilket
            har varit oerhört viktigt när det gäller denna folkrörelse.
          </note>
          <note>
            Fru talman! Därför genomfördes denna förändring – inte genom
            att avskaffa det allmänna uppdraget, som påstods här, utan genom
            att utveckla det.
          </note>
          <note>
            Vad har det då inneburit? Det är här jag menar att man sprider
            konspirationsteorier om att det ska gå till allt möjligt.
          </note>
          <note>
            Fru talman! Hur ser den första tilldelningen ut? Vi kan konstatera
            att Naturvårdsverket i maj i år, helt i enlighet med de nya reglerna,
            beslutade om bidrag avseende 2021. Det var 18 organisationer som
            sökte bidrag, men endast två organisationer beviljades bidrag.
            Den ena var Jägarnas Riksförbund; den andra var en jakthundsklubb.
            Lejonparten – nästan hela summan – gick till Jägarnas Riksförbund.
            Varför det? Jo, därför att de gör ett väldigt bra jobb.
          </note>
          <note>
            Därmed menar jag att hela den här diskussionen om avskaffande
            är felaktig. Verkligheten är fiende till den som påstår att det
            här är konspira ­ tioner för att komma åt jägarna. Det är precis
            tvärtom – den här förändringen har vi gjort därför att vi tror
            att vi därmed har säkrat det allmänna uppdraget. Vi tror också
            att vi på det här sättet även fortsättningsvis kan ha ett mycket
            gott samarbete med jägarna i vårt land.
          </note>
          <note>
            Anf. 6 ALEXANDRA ANSTRELL (M):
          </note>
          <note>
            Fru talman! Tack, ministern, för svaret!
          </note>
          <note>
            Jag vet inte om ministern inte har läst mina frågor tillräckligt
            noga, men det finns ju inga frågor om att man skulle ha avvecklat
            det allmänna uppdraget. Jag tror att jag har varit ganska tydlig
            med att jag har ifrågasatt förändringen av det allmänna uppdraget.
            Det är viktigt med fakta, som ministern sa – jag håller med.
          </note>
          <note>
            Fru talman! Jag var intresserad av vad det var som inte funkade,
            så att regeringen var tvungen att, utan någon bred förankring,
            ha en så snabb process i denna stora förändring. Jag har lyssnat,
            läst svaret och lyssnat igen, men jag upplever faktiskt inte att
            jag får några svar.
          </note>
          <note>
            Det sker tiotusentals viltolyckor i Sverige varje år. En sammanställning
            av statistiken för inrapporterade viltolyckor första halvåret
            i år, alltså 2021, visar att viltolyckorna ökar i stora delar
            av landet. Dock sker de flesta olyckor på hösten och på vintern,
            och dit har vi liksom inte hunnit ännu.
          </note>
          <note>
            Jag vet inte om ministern har varit med om något eftersök efter
            en trafikolycka vid något tillfälle. Det har jag, och de gör fantastiska
            insatser. Min pappa var en av dessa fantastiska människor som
            klev upp i tid och otid för att ta hand om eller söka efter ett
            skadat djur.
          </note>
          <note>
            Det spelar alltså ingen roll om det är julafton eller valdag,
            om det är mitt i familjemiddagen eller frukostkaffet – de här
            kvinnorna och männen ställer upp jämt. De ställer upp för att
            minska lidandet för vilda djur som någon av oss människor har
            kört på.
          </note>
          <note>
            Jag hjälpte pappa att registrera de viltolyckor som han hjälpte
            till vid och vet att det inte är någonting som man blir direkt
            rik på att göra. Det handlar om god jaktetik och hög moral, om
            människor som ställer upp för att de tror på att det är en bra
            grej.
          </note>
          <note>
            Hur i hela friden ska man då få, om jag citerar ministern, ”en
            folkrörelse där det ideella engagemanget hos markägare och jägare
            spelar en avgörande roll”? Hur ska man få det att öka genom att
            säga till dem att de inte gör vad de ska och att man inte längre
            har förtroende för Sveriges jägare. Det här är i en tid då det
            mesta av ideellt engagemang, oavsett om det är i ett politiskt
            parti eller i en förening, minskar.
          </note>
          <note>
            Fru talman! Jag får inte den här ekvationen att gå ihop. Jag
            får heller inte ihop ministerns anförande till ett svar på mina
            frågor.
          </note>
          <note>
            Jag undrar fortfarande: Vad var det som inte fungerade? Vad var
            det som funkade så dåligt att man valde att genomföra ett beslut
            i en så snabb process utan en bred förankring?
          </note>
          <note>
            I många fall när man är missnöjd med någonting är det viktigt
            att ge feedback. I så fall hade Jägareförbundet kunnat förbättra
            det som regering ­ en inte var nöjd med. Hade inte det varit lämpligt?
          </note>
          <note>
            Anf. 7 LARS BECKMAN (M):
          </note>
          <note>
            Fru talman! Låt oss reda ut konspirationsteorin, som den stressade
            ministern påstår finns. Jag förstår att ministern inte läser Svensk
            Jakt , men jag rekommenderar honom att göra det. Det är en bra
            källa till information. Där kan han läsa en intervju med miljöpartister
            och höra vad de själva säger, så kan ministern antingen ta tillbaka
            påståendet om konspirationsteorin eller be om ursäkt. Det får
            han själv välja.
          </note>
          <note>
            Enligt förra landsbygdsministern, Sven-Erik Bucht, var det Miljöpartiet
            som drev på i frågan och som i princip ville plocka bort det allmänna
            uppdraget för Jägareförbundet. Stämmer det? frågar man då Maria
            Gardfjell. Ja, svarar Maria Gardfjell. ”Nu blir ju hela den här
            konstruktionen helt annorlunda mot vad den har varit tidigare.
            Förut har vi ju haft problemet att det just har varit den där
            kritiken från EU om att det inte har varit i enlighet med lagen
            om offentlig upphandling och att det också har varit tveksamheter
            kring ytterligare organisationer som fått pengar. Redovisningen
            har också varit dålig. Det har inte gått att läsa ut vad pengarna
            använts till. Det är en mängd olika faktorer som gör att Miljöpartiet
            landat i det här beslutet, även om vi har en debatt inom partiet
            med framtida förslag. Vi är glada att förslaget är utvecklat i
            dialog mellan olika parter och har i allra högsta grad varit involverade
            i den här lösningen. Det är alltså något som Miljöpartiet står
            bakom.”
          </note>
          <note>
            Fru talman! Det är alltså ingen konspirationsteori, utan Miljöpartiet
            tar åt sig hela äran av förändringen av det allmänna uppdraget.
            Då är vi tillbaka till vad jag sade i första meningen i den här
            debatten, nämligen att Socialdemokraterna har sålt ut landsbygden
            till Miljöpartiet.
          </note>
          <note>
            Jag upprepar min fråga: Vad var det som ministern och Socialdemokraterna
            var missnöjda med när det gällde det allmänna uppdraget till Sveriges
            jägare?
          </note>
          <note>
            Anf. 8 STEN BERGHEDEN (M):
          </note>
          <note>
            Fru talman! Nu blev diskussionen ännu mer intressant med tanke
            på det som ministern sa här, nämligen att den 12 juli 2016 fick
            regeringen en EU-pilot. Ändå sitter partiledaren för Socialdemokraterna
            och statsminis ­ tern i en intervju före valet 2018 och säger
            att systemet inte ska ändras. Det allmänna uppdraget skulle alltså
            vara kvar som det hade varit. Man skulle inte ändra systemet med
            det allmänna uppdraget. Regeringen har alltså i två år haft möjlighet
            att titta igenom detta. I två år har man struntat i att göra det.
            Samtidigt har man i valrörelsen lovat väljarna att göra det, för
            man förstod väl att detta var en viktig fråga.
          </note>
          <note>
            Sedan har Miljöpartiet tydligen tryckt på regeringen. Regeringen
            har då vikt ned sig och gått med på att ändra detta, trots att
            det finns en bred majoritet i Sveriges riksdag för att inte genomföra
            detta.
          </note>
          <note>
            I 83 år har vi haft detta allmänna uppdrag. Statsministern har
            i en valrörelse ändå lovat att inte ändra detta allmänna uppdrag,
            trots att han har vetat att vi har en EU-pilot från 2016. Den
            har man hoppat över i två år och sedan ändrat i januari, två år
            senare.
          </note>
          <note>
            Som alla förstår är det inte säkert att de löften som Socialdemokraterna
            utfäster före ett val blir genomförda under själva mandatperioden,
            utan man väljer en annan väg.
          </note>
          <note>
            Jag har fortfarande inte fått svar på varför man har höjt jaktkortsavgiften
            från 300 till 400 kronor. Hur har man tänkt använda de pengar
            som jägarna betalar in?
          </note>
          <note>
            Anf. 9 Näringsminister IBRAHIM BAYLAN (S):
          </note>
          <note>
            Fru talman! Det hör till sakens natur, och det kan till och med
            vara så att jag själv i opposition någon gång har sagt att jag
            inte får svar på mina frågor. Så är förstås nu inte fallet, men
            om det gläder ledamöterna lite ytterligare kan jag upprepa vad
            jag läste upp i interpellationssvaret.
          </note>
          <note>
            Varför genomfördes utvecklingen av det allmänna uppdraget? Man
            frågar varför det skedde så snabbt. Jag skulle nog säga att fem
            år inte är så snabbt. Processen med denna pilot började trots
            allt redan 2016. Anledningen till att den stängdes den 12 juni
            2020 var att EU-kommissionen godtog Sveriges svar att det på regeringens
            initiativ pågick en översyn av tilldelningen av medel ur Viltvårdsfonden
            och att den omfattade just gränsdragningen mellan bidrag och vad
            som måste upphandlas i enlighet med upphandlingsdirektivet. Det
            var det som var grunden för de frågor som kom från EU-kommissionen.
          </note>
          <note>
            Hade vi inte gjort detta är risken ganska stor att EU, i det
            här fallet EU-kommissionen, i stället hade beslutat om hur vi
            skulle lägga upp det. Det tror jag hade varit sämre för landets
            jägare och för viltvården. Även om Lars Beckman, och i viss mån
            också Sten Bergheden, är inne på att det är Miljöpartiet som ligger
            bakom allt ont här i världen styr inte ett parti som fick 4,5
            procent i förra valet hela Europeiska unionen, så inte heller
            hela regeringen. Det kan jag försäkra Lars Beckman om.
          </note>
          <note>
            Om Lars Beckman vill hålla på med den typen av politiskt käbbel
            har han ett helt valår framför sig – gratulerar! Men faktum är
            att det allmänna uppdraget inte är avskaffat.
          </note>
          <note>
            Jag delar helt Alexandra Anstrells uppfattning att många av de
            människor som är med och hjälper till, ofta ideellt, gör en fantastisk
            insats. Med den förändring vi nu har gjort säkrar det upp att
            detta kan fortsätta. Varför säger jag det? Jo, därför att till
            skillnad från ledamöterna tittar jag på verkligheten. Och verkligheten,
            Lars Beckman, Alexandra Anstrell och Sten Bergheden, är att vid
            den första tilldelningen är det i princip nästan uteslutande Svenska
            Jägareförbundet som får resurser. Varför är det så? Jo, därför
            att de gör ett bra jobb. De sköter detta på ett alldeles utmärkt
            sätt.
          </note>
          <note>
            Genom denna utveckling har vi sett till att EU-maskineriet, som
            ju har till uppgift att följa upp upphandlingsfrågor och annat,
            inte längre tittar på detta. Och vi har säkrat upp att resurserna
            går dit.
          </note>
          <note>
            Sten Bergheden avslutar med frågan: Vad går resurserna till?
            Jo, jag nämnde det. Svenska Jägareförbundet kommer att få ett
            flerårigt organisationsbidrag eftersom man har en rikstäckande
            verksamhet och för att vi tror på ett gott samarbete med denna
            folkrörelse som dessutom gör en väldigt viktig insats.
          </note>
          <note>
            Till de jägare som tittar på denna debatt och som har låtit sig
            skrämmas av åthävor av olika slag säger jag: Det allmänna uppdraget
            är utvecklat, och vi ser att de svenska jägarna har en mycket
            viktig roll att spela också i framtiden.
          </note>
          <note>
            Som sagt, vid den första tilldelningen av resurser som skedde
            i maj i år fick Sveriges jägare just dessa resurser, och det beror
            på att de gör ett alldeles utmärkt arbete.
          </note>
          <note>
            Anf. 10 ALEXANDRA ANSTRELL (M):
          </note>
          <note>
            Fru talman! Jag håller med ministern om att fem år är väldigt
            lång tid. Man hade ändå fem år på sig att förankra de här viktiga
            besluten i de stora organisationer som givetvis har ett intresse
            av att veta hur det går. Vad hände under dessa fem år? Varför
            tog regeringen inte tag i dessa frågor under dessa fem år?
          </note>
          <note>
            Det går inte att bara skylla ifrån sig på EU, som om EU vore
            någon annan människa som sitter nere i Bryssel. Vi är ju en del
            av EU och har möjlighet att påverka, och då är det viktigt att
            ta detta ansvar.
          </note>
          <note>
            Detta kommer sig av att det 2016 var en medlem i Rovdjursföreningen
            som klagade till EU-kommissionen på hur det ser ut i Sverige.
            Kommis ­ sionen gjorde då ett pilotärende som skickades till Sverige
            som svarade att detta skulle ses över. Sedan hände ingenting av
            vad vi kan veta offentligt. Kommissionen menar senare att frågan
            är stängd eftersom den är internt svensk och inte påverkar övriga
            EU-länder.
          </note>
          <note>
            Fru talman! Ministern spekulerar i vad som kunde ha hänt utan
            det jättesnabba beslutet. Man kan alltid spekulera, men det är
            bättre att prata om den verklighet som ministern också åsyftar
            i sitt anförande. Årets utfall blev enligt min mening rätt och
            bra, men hur blir det nästa år? Kan minis ­ tern garantera att
            pengarna inte går till jaktmotståndare?
          </note>
          <note>
            Det är viktigt att ta ansvar för de beslut man tar. Det är också
            viktigt att förankra dessa beslut. Jag har fortfarande inte fått
            förklarat varför det plötsligt var så bråttom efter att man hade
            hållit på med det i fem år.
          </note>
          <note>
            Anf. 11 Näringsminister IBRAHIM BAYLAN (S):
          </note>
          <note>
            Fru talman! Moderaterna har också haft förmånen att leda regeringar
            under vårt EU-medlemskap. Ingen av ledamöterna i denna debatt
            satt i dessa regeringar, men de borde ändå vara väl medvetna om
            att det pågår en ständig dialog mellan Regeringskansliet, EU-kommissionen
            och ibland också andra instanser i ärenden som är viktiga för
            Sverige, så givetvis ock ­ så i detta ärende.
          </note>
          <note>
            Anledningen till att EU stängt detta är att man tycker att man
            har fått tillfredsställande svar om att den svenska regeringen
            ska se över detta, inte i akt och mening att avskaffa allmänna
            uppdraget, som är alldeles för värdefullt och bidrar med stora
            värden till vårt land, utan för att regeringen förstår problematiken
            och är beredd att utveckla detta.
          </note>
          <note>
            Det är precis detta som pågår. Det sker dock inte omedelbart,
            utan processen har pågått under fem års tid, vilket är helt i
            enlighet med de lagar och förordningar som gäller.
          </note>
          <note>
            Skulle allmänna uppdraget däremot avskaffas, vilket ibland påståtts
            i debatten, hade det varit en helt annan sak. Men så är inte fallet,
            utan det handlar om en utveckling. Det är bra att de moderata
            ledamöterna nu också erkänner det.
          </note>
          <note>
            Alexandra Anstrell säger att det ser bra ut nu men att ingen
            kan veta hur det ser ut nästa år. Men dessa resurser ska användas
            för viltvård, och viltvård definieras i jaktlagens 4 §: ”Viltet
            skall vårdas i syfte att bevara de viltarter som tillhör landets
            viltbestånd och de fågelarter som tillfälligt förekommer naturligt
            i landet, och främja en med hänsyn till allmänna och enskilda
            intressen lämplig utveckling av viltstammarna. I viltvården ingår
            att genom särskilda åtgärder sörja för att viltet får skydd och
            stöd och att anpassa jakten efter tillgången på vilt.”
          </note>
          <note>
            Det är detta resurserna ska gå till, och de får inte användas
            till något annat än viltvård, Alexandra Anstrell.
          </note>
          <note>
            Interpellationsdebatten var härmed avslutad.
          </note>
          <note>
            § 6 Svar på interpellationerna 2020/21:809, 901 och 905 om vargangrepp
          </note>
          <note>
            Anf. 12 Näringsminister IBRAHIM BAYLAN (S):
          </note>
          <note>
            Fru talman! Alexandra Anstrell har frågat tidigare landsbygdsminis
            ­ tern när hon avser att agera för att Sverige ska följa riksdagens
            beslut om att vi ska ha en vargstam på 170–270 vargar, om hon
            har för avsikt att komma till riksdagen med förslag om ett annat
            antal Sverige ska ha i sin vargstam, vilka åtgärder statsrådet
            vidtar för att en för stor vargstam inte ska hindra att Sveriges
            livsmedelsproduktion ökar och hur statsrådet avser att agera för
            att människor som bor nära vargen ska kunna känna sig trygga .
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Sten Bergheden har frågat mig om jag anser att vargen är viktigare
            för landsbygden än djurproduktionen, jobben och den biologiska
            mångfalden och om jag tänker vidta åtgärder för att säkra djurproduktionen
            och den biologiska mångfalden.
          </note>
          <note>
            Alexandra Anstrell har även frågat mig om jag anser att det är
            rimligt att en djurhållare ska behöva stängsla in vattenlinjen
            i alla beteshagar för att slippa undan rovdjursangrepp och om
            jag avser att vidta åtgärder för att trygga skärgårdsborna i Stockholms
            län mot simmande vargar som i sin tur kan gå till angrepp. Vidare
            har Alexandra Anstrell frågat om jag avser att vidta någon åtgärd
            som möjliggör en instängsling med strömförande rovdjursavvisande
            stängsel av hela Stockholms skärgård och hur jag avser att stödja
            djurhållare i Stockholms skärgård för att dessa ska kunna öka
            livsmedelsförsörjningen.
          </note>
          <note>
            Jag besvarar samtliga interpellationer samtidigt.
          </note>
          <note>
            Fru talman! Det övergripande och långsiktiga målet för Sveriges
            rovdjurspolitik är att varg, björn, järv, lodjur och kungsörn
            ska uppnå och bibehålla gynnsam bevarandestatus enligt EU:s art-
            och habitatdirektiv samtidigt som tamdjurshållning inte påtagligt
            försvåras och socioekonomisk hänsyn tas .
          </note>
          <note>
            R ovdjursförvaltningen ska vara förenlig med våra EU-rättsliga
            åtaganden och övriga nationella mål.
          </note>
          <note>
            Riksdagens godkännande av rovdjurspropositionen ( prop. 2012/13:191
            ) innebar att riksdagen beslutade om flera mål för vargstammen
            i Sverige. Ett av målen avser referensvärdet för gynnsam bevarandestatus
            hos den svenska vargpopulationen , det vill säga det antal vargar
            som kan anses tillräckligt för att den svenska vargpopulationen
            ska kunna anses ha en gynnsam bevarandestatus. Riksdagen beslutade
            att referensvärdet skulle vara någonstans mellan 170 och 270 individer.
          </note>
          <note>
            Enligt propositionen skulle Naturvårdsverket efter riksdagens
            behandling bedöma vilket det exakta referensvärdet för varg skulle
            vara inom det av r iksdagen godkända föreslagna intervallet och
            rapportera värdet till EU-kommissionen enligt just art- och habitatdirektivet.
          </note>
          <note>
            Riksdagsbeslutet handlade om den rapportering av rovdjur som
            Sve ­ rige gjorde 2013. Enligt EU-kommissionens riktlinjer kan
            det rapporterade referensvärdet inte vara ett intervall utan måste
            vara ett exakt värde.
          </note>
          <note>
            Naturvårdsverket rapporterade 2013 att referensvärdet för vargpopula
            ­ tionen i Sverige skulle vara 270. Referensvärdet för gynnsam
            bevarande ­ status är ett värde som inte får underskridas , alltså
            helt enkelt ett golv för vargstammen .
          </note>
          <note>
            Enligt EU-kommissionens riktlinjer ska ett referensvärde för
            gynnsam bevarandestatus tas fram från en sårbarhetsanalys. Det
            handlar om att hitta en nivå på stammen där den inte löper risk
            att utrotas. Den sårbarhets ­ analys som låg till grund för referensvärdet
            kritiserades för att inte beakta de genetiska aspekterna , vilket
            är ett krav i EU-kommissionens riktlinjer .
          </note>
          <note>
            Regeringen gav därför under 2015 Naturvårdsverket i uppdrag att
            utifrån ett brett vetenskapligt underlag uppdatera analysen och
            med den nya analysen som grund utreda vad som krävs för att populationen
            ska anses ha gynnsam bevarandestatus.
          </note>
          <note>
            Analysen visade att det med hänsyn till populationens inavelsgrad
            behövs minst 300 vargar i Sverige och att minst en invandrad varg
            från Finland eller Ryssland behöver reproducera sig med en skandinavisk
            varg varje femårsperiod för att populationen ska ha gynnsam bevarandestatus.
          </note>
          <note>
            Medlemsländerna rapporterar situationen för arternas bevarandestatus
            till EU-kommissionen vart sjätte år. Mellan rapporterna behöver
            länderna uppdatera hur utvecklingen ser ut. Senast Sverige rapporterade,
            år 2019, angavs att referensvärdet för gynnsam bevarandestatus
            för varg bedömdes vara 300 vargar. Jag uppfattar att Naturvårdsverkets
            bedömning av referensvärdet för gynnsam bevarandestatus för vargen
            i Sverige nu vilar på den vetenskapliga grund som EU-kommissionens
            riktlinjer kräver av medlemsländerna.
          </note>
          <note>
            Viltskadecenter har sammanställt och utvärderat hur närgångna
            vargar bör hanteras. Vilka åtgärder som ska sättas in i ett visst
            område beror på vilka problemsituationer som har uppstått och
            bedömningen av hur dessa sannolikt kommer att utvecklas. Staten
            ger bidrag till förebyggande åtgärder, till exempel rovdjursavvisande
            stängsel, eller ersättning för skador orsakade av rovdjur. Möjlighet
            finns även att bevilja skyddsjakt efter bedömning av den länsstyrelse
            d it en ansökan om skyddsjakt inkommit.
          </note>
          <note>
            Härutöver får länsstyrelserna möjlighet att besluta om licensjakt
            efter varg när upprätthållandet av vargens gynnsamma bevarandestatus
            inte försvåras. Länsstyrelserna i mellersta Sverige fattade beslut
            om licensjakt under jaktåret 2020/21, och jakten riktades så att
            fler vargar fick fällas i län där koncentrationen av vargstammen
            var tätast.
          </note>
          <note>
            Jag bedömer att dessa åtgärder bidrar till ökad trygghet samtidigt
            som biologiskt värdefulla betesmarker kan hållas öppna med betande
            djur och att livsmedelsproduktionen inte påverkas.
          </note>
          <note>
            D et ska vara möjligt för människor att leva, bo och verka i
            sina gröna näringar på landsbygden . Regeringen arbetar kontinuerligt
            med åtgärder för att uppfylla riksdagens mål om rovdjurspolitiken,
            livsmedelsstrategin och skyddet av den biologiska mångfalden samt
            våra EU-rättsliga åtaganden på detta område.
          </note>
          <note>
            Anf. 13 ALEXANDRA ANSTRELL (M):
          </note>
          <note>
            Fru talman! Tack, ministern, för svaret!
          </note>
          <note>
            Ministern säger avslutningsvis i sitt svar till mig och kollegan
            Sten Bergheden att ministern bedömer att de åtgärder som görs
            i dag bidrar till en ökad trygghet samtidigt som biologiskt värdefulla
            betesmarker kan hållas öppna med betande djur och att livsmedelsproduktionen
            inte påverkas.
          </note>
          <note>
            Jag vet inte om man får säga i riksdagen att något är tondövt,
            fru talman, men nu gör jag det i alla fall: Man skulle kunna uppfatta
            regeringens rovdjurspolitik som det.
          </note>
          <note>
            Jag undrar om regeringen ens bryr sig om våra utsatta djurägare.
            Jag pratar om dem som försöker se till att vi har sjyst kött på
            våra tallrikar, dem som ser till att vi har öppna landskap. Det
            är de som måste oroa sig för sina djur om nätterna. Det är de
            som efter ett eventuellt rovdjursangrepp måste gå ut i hagen och
            söka efter sina skadade djur och avliva ett får som har ett väsande
            blodigt hål i strupen men ännu inte avlidit. Det är deras kompisar.
            Det är de som måste sköta all exercis kring angreppet, både praktiskt
            och byråkratiskt.
          </note>
          <note>
            Samma människor och kanske fler i området upplever en enorm otrygghet
            och vill ansöka om skyddsjakt hos länsstyrelsen. Länsstyrelsen
            tar emot ansökan, och vips är det en offentlig handling som i
            sig innebär en enorm säkerhetsrisk för den utsatte. Djurrättsterroristerna
            är inte att leka med – det vet jag av egen erfarenhet.
          </note>
          <note>
            Fru talman! Från alla håll är dessa djurhållare utsatta. Hur
            de än gör blir det svårt. Det blir till slut svårt att hitta motivation
            att fortsätta att ha djur.
          </note>
          <note>
            Jag menar att livsmedelsproduktionen påverkas i Sverige. Svensk
            lammnäring är småskalig. De n har i dag i snitt 33 tackor utspridda
            på cirka 8 000 gårdar, och det minskar. Många är rädda för rovdjursangrepp
            och vill helt enkelt inte utsätta sina djur, sig själva och sin
            familj för ett sådant trauma. Många ser inte lönsamheten då omkostnaderna
            med stängsling med mera är alltför stora. Visst, man får 50 kronor
            per meter i bidrag till rovdjursavvisande stängsel, men i ärlighetens
            namn räcker det inte långt.
          </note>
          <note>
            Ministern hänvisar i sitt svar till den proposition från 2012
            som heter En hållbar rovdjurspolitik . I propositionens underlag
            finns information om att 40 procent av det lammkött vi äter är
            producerat i Sverige. Nu nio år senare är siffran nere på 29 procent.
            Visst påverkas livsmedelsproduktio ­ nen, och vad gör regeringen
            åt det? Ingenting, för regeringen verkar vara nöjd med vad de
            n gör.
          </note>
          <note>
            Vad säger då regeringen och ministern till dem som fick 30 får
            rivna på gränsen mellan Stockholm och Sörmland förra lördagen?
            Det var troligen samma varg eller någon från dess familj som rev
            får mellan Nykvarn och Gnesta en vecka dessförinnan. Den simmade
            ut till en ö och kalasade på får.
          </note>
          <note>
            Vad säger ministern till den fårägare som helt enkelt inte vågar
            ansöka om skyddsjakt då man är rädd för att utsätta sig själv
            och sin familj för hat och hot? Är det försvarbart? Jag undrar
            hur detta rimmar med att vi ska ha en rovdjurspolitik och förvaltning
            där tamdjurshållning inte påtagligt försvåras och socioekonomisk
            hänsyn tas. Hur tas socioekonomisk hänsyn i det här fallet?
          </note>
          <note>
            Anf. 14 STEN BERGHEDEN (M):
          </note>
          <note>
            Fru talman! Tack, ministern, för svaret!
          </note>
          <note>
            Jag vet inte för vilken gång i ordningen som jag hör samma svar
            från regeringen. Det har varit ungefär samma svar under fem sex
            års tid när det gäller vargstammen här i Sverige. Under tiden
            har vargstammen vuxit. Vi är i dag uppe i 400–450 vargar som härjar,
            tar hundar och tamboskap och skrämmer och oroar människor på landsbygden.
          </note>
          <note>
            Men regeringen lämnar samma svar. Man har inte tänkt göra något
            åt detta. Man tänker heller inte följa det beslut som riksdagen
            tog 2013 om 170–270 vargar. Samma svar från regeringen får vi.
            I dag har vi nästan 450 vargar, alltså nästan dubbelt så många
            som riksdagen tog beslut om. Naturvårdsverkets egen beräkning
            är att vi behöver ha 300 vargar, men regeringen har släppt i väg
            antalet vargar upp till 400–450. På vilka grunder då? Inga, naturligtvis,
            utan även här är det Miljöpartiet som talar om för regeringen
            vad man ska tycka och tänka.
          </note>
          <note>
            Lite allmän information om vargen, fru talman: Många tror att
            vargen är utrotningshotad. Det finns cirka 200 000 vargar i världen
            – i hela Nord ­ amerika, hela Asien och Europa – och man jagar
            varg i Europa. Man håller inte på och daltar med vargen på samma
            sätt som Sverige gör, utan man ser till att hålla den skygg och
            borta från civilisationen. Det är detta vi måste göra här i Sverige
            också, så att vi får stopp på angreppen på tam ­ boskap och den
            oro som sprider sig på landsbygden.
          </note>
          <note>
            Det finns historiska exempel på att vargar inte bara tar tamboskap
            och djur utan faktiskt ger sig på människor. Detta är ett djur
            som man har hållit ifrån civilisationen och sett till att den
            håller sig på en nivå som är rimlig.
          </note>
          <note>
            Vi har en vargstam tillsammans med Norge och delvis också med
            Fin ­ land. Danmark däremot ser till att hålla vargen borta från
            landet. Ingen klandrar dem för det, utan de har rätt att hålla
            vargen borta från Danmark. Men i Sverige håller vi på och föder
            upp vargar, på bekostnad av tam ­ boskap, hundar och livet på
            landsbygden.
          </note>
          <note>
            Men nu är det faktiskt så, fru talman, att det inte är Naturvårdsverket
            som bestämmer hur många vargar vi ska ha i landet, utan det är
            Sveriges riksdag. Riksdagen tog ett beslut 2013 om 170–270 vargar.
            Referensvärdet skulle vara inom det intervallet, och detta syns
            tydligt i beslutet. Det skulle alltså inte vara 300. Det skulle
            heller självfallet inte vara 450 vargar, utan just 170–270 vargar.
            Regeringen har inte brytt sig om att följa upp detta, utan man
            har lämnat över ansvaret till Naturvårdsverket och självfallet
            till Miljöpartiet, som styr denna fråga.
          </note>
          <note>
            Min fråga till ministern är: När tog riksdagen beslut om att
            höja antalet vargar från 170–270 till 300 och i dag 450 vargar?
            När tillät riksdagen att vargföryngring får ske i renskötselområdet?
            Det står tydligt i propositio ­ nen att vi inte ska ha någon vargföryngring
            i det området, men det har regeringen tillåtit, vilket har skapat
            bekymmer för många renskötare. Det finns inga sådana riksdagsbeslut.
            Regeringens vargpolitik har nämligen ingen förankring här i riksdagen.
          </note>
          <note>
            Anf. 15 LARS BECKMAN (M):
          </note>
          <note>
            Fru talman! Jag tackar för en väldigt viktig interpellation.
            Det är precis som Sten Bergheden säger, att den här debatten har
            pågått ett antal år – sedan 2014, skulle jag vilja påstå. Socialdemokraterna
            har nämligen syste ­ matiskt sålt bort landsbygden till det andra
            regeringspartiet. Det må gälla flygskatt, det må gälla den som
            tankar sin dieselbil i Valbo, som jag gjorde i morse – 18 kronor
            per liter – det må gälla nedsläckta gatubelysningar, som Hela
            Hälsingland skrev om, potthålen i vägarna eller den ofarbara vägen
            i Ockelbo.
          </note>
          <note>
            Fru talman! Man kan alltså inte föra en politik mot befolkningen,
            som den här regeringen gör. Om man är en barnfamilj i Lingbo tycker
            jag att man ska kunna släppa ut sina barn på gården. Om man är
            fårbonde i Vallsta ska man kunna vara fårbonde i Vallsta och inte
            mata varg. Och, för den delen, om man har en jaktkamrat och går
            ut i skogen och jagar ska man kunna släppa loss jaktkamraten.
            Eller om man är småföretagare och har anställda som är ute i skogen
            och rör sig är det en arbetsmiljöfråga för arbetsgivaren, och
            naturligtvis för medarbetarna, att det finns för mycket rovdjur.
          </note>
          <note>
            Fru talman! Denna verklighet är en blind fläck för ministern
            och rege ­ ringen, utom i det fall som det kommer en varg till
            Stockholm. Då skjuts den innan man hinner säga killevippen, med
            all rätt, av psykosociala skäl. Kommer det en varg till Nacka
            och rör sig bland barn ska den självklart skjutas. Men barn är
            lika mycket värda i Lingbo, som ligger utanför Ockel ­ bo om ministern
            vill veta det.
          </note>
          <note>
            När barnfamiljerna uttrycker sin frustration i Arbetarbladet
            gör de det med all rätt. Jag har förstått att ministern inte läser
            Svensk Jakt och jakttidningar, och kanske inte SVT Nyheter i Gävleborg
            heller. Men om han hade gjort det är rubriken just: Rekordmånga
            vargar i Gävleborg.
          </note>
          <note>
            SVT N yheter i Gävleborg skriver om vad länsstyrelsen säger om
            vargarna i Gävleborg: Har inte möjlighet att glesa ut vargstammen.
          </note>
          <note>
            Vargpopulationen har ökat avsevärt under 2000-talet, från ett
            par enstaka vargrevir 2004 till ett tjugotal år 2020. Vi hade
            kunnat ta bort fler vargar i länet för att uppnå våra regionala
            mål, men stammen måste klara det nationellt. Politiskt vill man
            att stammen ska spridas ut så att det blir glesare. Men så länge
            den inte sprider sig har vi inte möjlighet att glesa ut den. Detta
            säger handläggaren på Länsstyrelsen Gävleborg.
          </note>
          <note>
            Fru talman! Bara i Gävleborg finns det alltså över 120 vargar.
            I lilla Gävleborg finns det 120 vargar. Tänk nu, fru talman, om
            riksdagens beslut hade följts med 170–270 vargar, precis som Sten
            Bergheden sa. Låt oss leka med tanken att Miljöpartiet hade instruerat
            myndigheterna om 170 vargar i stället för 400 vargar. Då hade
            vi kanske haft ett tjugotal vargar i Gävleborg. Det hade inte
            varit något problem. Det hade skapat den förståelse hos befolkningen
            som man måste ha. Men nu, fru talman, är det en ohållbar situation
            för barnfamiljen i Lingbo, för fårbonden i Vallsta, för lantbrukaren
            i Kilafors eller för den som går ut med sin jaktkamrat.
          </note>
          <note>
            Jag skulle gärna vilja veta, ministern, om det inte vore rimligt
            att ha ett rimligt rovdjurstryck i Gävleborg och i Sverige.
          </note>
          <note>
            Anf. 16 MARLÉNE LUND KOPPARKLINT (M):
          </note>
          <note>
            Fru talman! Detta är en viktig debatt. Ministern framhäver att
            vi ska bevara arter. Men vi pratar inte om att utrota någon art.
            Vi pratar om att sätta människors trygghet i första rummet. En
            art ska inte inskränka på människors frihet och trygghet.
          </note>
          <note>
            Vad blir konsekvenserna när trygghetsfrågor inte tas på allvar
            av politiker? Det är en viktig fråga att ställa.
          </note>
          <note>
            Fru talman! Jag tycker att ministern ska lyssna på föräldrar
            som inte törs släppa ut sina barn på gården för att deras mark
            korsas av flera vargrevir. Jag tycker att man ska titta på de
            sönderslitna lantbruksdjuren och tamdjuren. Förskolor som inte
            törs låta barnen vara ute och leka tycker jag att ministern ska
            besöka. Man ska också lyssna på de företag som har tvingats lägga
            ned sina verksamheter på grund av vargangrepp.
          </note>
          <note>
            Fru talman! Man borde verkligen komma till Värmland och lyssna
            på alla dessa målgrupper eftersom Värmland är ett av de vargtätaste
            länen i Sverige. Där sker det vargangrepp kontinuerligt, och där
            har vi företag som lägger ned sina verksamheter på grund av att
            det förs en oansvarig politik när det gäller rovdjuren.
          </note>
          <note>
            Fru talman! Vi pratar om gynnsam bevarandestatus, att vi ska
            170–270 individer för att uppnå minsta livskraftiga population.
            Vi moderater anser att riksdagsbeslut från 2013 ska ligga till
            grund för Sveriges förvaltning av vargen. Under nu rådande omständigheter
            med en mer förtätad vargpopulation i landet borde referensvärdet
            ligga i det nedre spannet om 170 individer jämfört med var det
            ligger i dag.
          </note>
          <note>
            Sedan kan vi också prata om Naturvårdsverket som inte ska ha
            fri tolkningsrätt från regeringen, förbi Sveriges riksdag och
            regering. Naturvårdsverket ska inte bortse från direktivets faktiska
            text. Man ska inte tolka rekommendationerna som bindande eller
            använda dem som juridiska styrdokument.
          </note>
          <note>
            Vi kan för en stund lägga bort MVP, minsta livskraftiga population,
            eller GY B S, gynnsam bevarandestatus, och enbart prata om människors
            trygghet. Det är den som ska stå i främsta rummet i denna evighetslånga
            vargdebatt.
          </note>
          <note>
            Här har ministern, fru talman, missat hela poängen. När man lyssnar
            på ministerns svar nämner han inte dessa ord – människors trygghet
            – en enda gång. Det säger en del om vilken prioritering som regeringen
            har. Jag tycker att det blir riktigt respektlöst att sätta vargens
            frihet framför barns rättigheter, så att de inte ska känna sig
            trygga att leka ute, framför företagande på landsbygden och framför
            de människor som har vargen intill husknuten. Det är respektlös
            politik, fru talman, och det är det som vi måste prata om i dag.
          </note>
          <note>
            Jag vill därför ställa en fråga till ministern. Hur ska han skapa
            denna trygghet för de målgrupper som jag har räknat upp?
          </note>
          <note>
            Anf. 17 Näringsminister IBRAHIM BAYLAN (S):
          </note>
          <note>
            Fru talman! Det var en rad frågor. Jag ska försöka beta av dem
            under mina fyra minuter.
          </note>
          <note>
            Jag ska börja med den första frågan från Alexandra Anstrell,
            nämligen den svenska landsbygden och dess möjligheter att utvecklas.
            Jag ska utan tvekan säga att under den innevarande regeringens
            tid har det satsats mer än det någonsin gjordes under den tid
            då landets regering leddes av mode ­ rater. Då var mycket av diskussionen
            fokuserad kring att man bara såg storstäderna.
          </note>
          <note>
            28 ½ miljard aviserar vi i den budget som nu har lagts fram i
            riksdagen för jordbrukssatsningar och landsbygdssatsningar. Det
            handlar om alltifrån att öka den svenska livsmedelsproduktionen
            till att se till att det finns en fungerande infrastruktur, såväl
            vägar som bredband och annat som är nödvändigt. Man måste se till
            att det finns mackar så att det finns drivmedel att tanka. Man
            måste se till att lanthandlar fungerar. Detta är naturligtvis
            grundläggande förutsättningar för att vi ska ha en levande och
            livskraftig konkurrenskraft i både jordbruk och landsbygd.
          </note>
          <note>
            Fru talman! Lägg därtill att detta dessutom sker i en tid när
            vi ser en återindustrialisering i delar av landet som tidigare,
            årtionde efter årtionde, såg jobben försvinna och därmed också
            människorna. Jag tror att det finns all anledning att med rätta
            insatser tro på den svenska landsbygden och att tro på det svenska
            jordbruket, och det gör jag verkligen.
          </note>
          <note>
            Fru talman! Sedan kom det en fråga om människors trygghet. Jag
            har alltid försökt att ha en respekt för politiska motståndare,
            även när vi har haft olika uppfattningar. Jag tycker att det är
            en väldigt viktig del av vår demokrati att man diskuterar och
            debatterar med olika ingångar. Men jag har aldrig ifrågasatt Moderaternas
            syften eller intentioner. Jag har alltid trott att ni tror på
            det som ni gör. Att stå här och säga att vi, bara för att vi kan
            ha olika uppfattningar i någon fråga, inte ser till människors
            trygghet är inte korrekt. Människors trygghet kommer alltid först.
            Det gör det för Moderaterna, och det gör det för Socialdemokraterna.
            Och hör och häpna, jag tror att det gör det för alla andra partier
            också. Som alltid när det gäller olika mål och värden måste man
            försöka hitta en balans.
          </note>
          <note>
            I det här fallet är det precis som ledamöterna säger; riksdagen
            har tagit beslut. De besluten kommer dessutom utifrån en EU-lagstiftning,
            art- och habitatdirektivet. Där gäller inte bara siffror och intervaller,
            som ledamöterna talar om, utan det ska också vila på vetenskaplig
            grund. Det är grunden för dessa 300 som vi diskuterar. Jag tror
            att ledamöterna är väl medvetna om detta. Det här handlar snarare
            om att återigen försöka ta partipolitiska poäng genom att peka
            på att det skulle ligga något konstigt bakom detta. Det gör det
            inte.
          </note>
          <note>
            Innebär det här att allting är frid och fröjd? Nej, det är det
            förstås inte. Precis som ledamöterna säger har det skett en ökning
            av varg. Det är mot den bakgrunden vi ser förändringar av regelverk
            när det gäller både hur vi ersätter för förebyggande åtgärder,
            till exempel rovdjursavvisande stängsel, och för skador på grund
            av rovdjur. Regeringen har tagit bort den tidigare maxgränsen
            på 80 procent så att man i dag får 100 procent av kostnaderna
            täckta, just därför att det är – jag förstår verkligen det – en
            frustration när man drabbas av detta.
          </note>
          <note>
            På samma sätt sker också en licensjakt. Den senaste vintern var
            det 24 vargar, om jag inte är helt fel ute, och Länsstyrelsen
            Gävleborg beslutade om ytterligare 4 vargar som fick fällas. Under
            hösten kommer det naturligtvis också, efter den senaste uppräkningen,
            att komma beslut om licensjakt. Det är ett arbete som pågår.
          </note>
          <note>
            Jag tror inte att vi någon gång kommer att komma i ett läge där
            vi kan säga: ”Nu har vi hittat precis rätt balans.” Saker och
            ting förändras, inte minst, skulle jag säga, har den svenska landsbygden
            de kommande åren en ypperlig möjlighet att komma igen.
          </note>
          <note>
            Anf. 18 ALEXANDRA ANSTRELL (M):
          </note>
          <note>
            Fru talman! Ministern hänvisar i sitt svar till att Naturvårdsverket
            enligt propositionen En hållbar rovdjurspolitik från 2012 i stort
            sett skulle få fritt fram när det gäller att sätta minimiantalet
            för vargar i Sverige. Jag var inte med 2012, men ministern har
            ju varit med länge. Men jag har läst på i propositionen. Riksdagen
            beslutade om ett intervall på 170–270 vargar, och Naturvårdsverket
            fick i uppdrag att återkomma med en specifik siffra däremellan,
            eftersom det hävdades att EU ville ha en specifik siffra och inte
            ett intervall. Det står i propositionen: Efter riksdagens behandling
            av frågan kommer Naturvårdsverket enligt vad regeringen uppger
            att få i uppgift att göra en bedömning av var referensvärdet ligger
            inom det föreslagna intervalle t .
          </note>
          <note>
            Jag hävdar att Naturvårdsverket kanske inte riktigt följde sitt
            uppdrag när de lade sig på maxantalet, 270. Det är inte någonstans
            mellan 170 och 270 – men, men. Om det ska bli rätt mot slutet
            måste det vara rätt från början, tänker jag. Det var det inte
            riktigt här.
          </note>
          <note>
            I propositionen stod det även: ” Naturvårdsverket bör även fortsättningsvis
            arbeta med den genetiska förstärkningen, i första hand med att
            underlätta för naturligt invandrade vargar att förflytta sig till
            den vargpopulation som finns i Mellansverige .” Det stod inget
            mer. De fick alltså inte i uppdrag av regeringen eller riksdagen
            i det här fallet att köra sitt eget race.
          </note>
          <note>
            Det kan dock uppfattas som att Naturvårdsverket fick fritt fram
            av regeringen när regeringen 2015 gav myndigheten i uppdrag att
            utifrån ett brett vetenskapligt underlag uppdatera analysen och
            med den analysen som grund utreda vad som krävs för att populationen
            ska ha gynnsam bevarandestatus. Men även här säger man alltså
            att analysen ska uppdateras, inte riksdagsbeslutet. Det kan ju
            bara riksdagen göra.
          </note>
          <note>
            Fru talman! Det känns som att regeringen försöker skylla ifrån
            sig på dels en nio år gammal proposition, dels EU. Men i själva
            verket är det regeringen som inte ser till att riksdagsbeslut
            följs och inte heller verkar ha för avsikt att lyfta upp frågan
            demokratiskt. Det är märkligt.
          </note>
          <note>
            Det är också märkligt att ministern står här i kammaren och säger
            att åtgärderna som vidtas i dag bidrar till ökad trygghet när
            det från många håll vittnas om motsatsen. Marléne Lund Kopparklint
            berättade om föräldrar som inte vågar skicka ut sina barn för
            att leka och om förskolor där man inte vågar vara ute och leka.
            Vi kan inte ha det på det sättet.
          </note>
          <note>
            Visste ni förresten att vargen är en bra simmare? Den springer
            också mycket snabbt och effektivt. Under en natt kan den utan
            problem tillrygga ­ lägga 70 kilometer. Eftersom vargen är så
            rörlig kan den leva i ett ganska stort område.
          </note>
          <note>
            Ett sätt att skydda sig mot varg är att använda de rovdjursavvisande
            stängslen. I Belgien var det för någon vecka sedan ett vargangrepp
            mot två hästar som togs ihjäl. Ska vi stängsla in alla våra djur
            med rovdjursavvis ­ ande stängsel, som består av fyra trådar och
            är 1,10 meter högt, överallt? Är det ett sådant landskap vi vill
            ha?
          </note>
          <note>
            Under augusti månad har en varg härjat i Sjundareviret och attackerat
            och dödat ganska många får. Länsstyrelsen uppmanar nu djurägare
            som har ägor mot vattnet att säkra sina hagar mot vattenlinjen.
            Främjar det alle ­ mansrätten i Sverige? Ska vi ha ett sådant
            landskap? I Haninge, där jag bor, består 75 procent av kommunen
            av vatten.
          </note>
          <note>
            Fru talman! Jag får inte svar på mina frågor om stängsling vid
            vattenlinjen. Avser ministern att vidta någon åtgärd som möjliggör
            instängsling med strömförande rovdjursavvisande stängsel av hela
            Stockholms skärgård?
          </note>
          <note>
            Anf. 19 STEN BERGHEDEN (M):
          </note>
          <note>
            Fru talman! Jag förstår varför ministern hellre vill tala om
            något annat på landsbygden. Det är självklart. Men i dag ska vi
            diskutera vargen och dess betydelse och icke betydelse för landsbygden.
            Annars kan vi prata om naturreservat, äganderätt, strandskydd,
            bensinskatter och ökat antal vargar på landsbygden. Det här är
            ett problem, och den här regeringen tänker inte lösa det.
          </note>
          <note>
            Fru talman! Jag kan berätta om en lantbrukare nere i Ulricehamn.
            Man vaknar på nätterna av att varg tar djur strax utanför huset.
            Det är djur som skriker och kämpar, en dödskamp, som dödas av
            varg utanför huset. I den miljön ska människor kämpa med att föda
            upp sina tamdjur och producera mat. Barnen hör vargar yla bakom
            ladugården. Samtidigt har familjen en regering i Stockholm som
            fullständigt inte bara struntar i livsmedelsstrate ­ gin, i att
            öka matproduktionen, utan i stället gynnar en större vargpopula
            ­ tion på landsbygden. Man vågar inte ha sina djur ute, får ligga
            vakna om nätterna, är rädda för sina barns, hundars och andra
            tamdjurs skull.
          </note>
          <note>
            I dessa områden finns mycket tamboskap. Man producerar mycket
            mjölk och kött och håller landskapet öppet genom att djuren betar
            hagar och ängar. Det är många beteshagar, och många mindre beteshagar
            efter ­ som luckor i skogsområden behöver betas. Lantbrukarna
            har krav på sig att hålla betena öppna och se till att de sköts.
            Samtidigt låter regeringen vargstammen öka och gör det fullständigt
            omöjligt att uppfylla de kraven.
          </note>
          <note>
            Djur blir skrämda ut ur hagar. Dräktiga tackor kastar sina foster.
            Får har svårt att bli dräktiga igen efter en vargattack. Hundar
            dödas. Stängsel rivs ned. Och underhåll av stängsel måste ske
            dagligen. En lantbrukare i Skaraborg har en till två mil stängsel
            att gå runt. Jag funderar på om länsstyrelsen, som ändå är ute
            och kontrollerar sina vargar så ofta, kunde ta på sig uppgiften
            att också kolla stängslen som alla lantbrukare måste sätta upp
            runt om i Sverige.
          </note>
          <note>
            Man överväger nu att sluta med djurproduktionen. Hagar och betesmarker
            kommer att växa igen. Den biologiska mångfalden är viktig i andra
            sammanhang och i alla reservat som den här regeringen skapar,
            men i de här delarna är det inte särskilt noga om det växer igen.
            Men i reservat, som kan tas från vanliga skogsägare, är det en
            helt annan sak. Den biologiska mångfalden går förlorad, bara för
            att S-regeringen tycker att varg är viktigare än landsbygden,
            djuren och lantbrukarnas verksamheter.
          </note>
          <note>
            Självförsörjningen på lamm är i detta land 30 procent. Vi importerar
            alltså mängder av mat som vi skulle kunna producera i landet.
            Samtidigt har vi en livsmedelsstrategi som säger att vi ska öka
            djurproduktionen. Men i det här landet ökar inte djurproduktionen,
            utan vi ökar vargproduk ­ tionen. Det är helt unikt i Europa.
            Så jobbar man inte på något annat ställe. Det är bara den här
            miljöpartistiskt styrda regeringen som sitter på det mandatet.
          </note>
          <note>
            Fru talman! Landsbygden och djurproduktionen i områden med varg
            är hotad. Den biologiska mångfalden är hotad. Ska djur tvingas
            stå inne på grund av vargangreppen, samtidigt som man har krav
            på sig att släppa ut sina djur på bete? Ska betesmarker växa igen?
            Vad är rimligt? Hur mycket ska en lantbrukare gå runt sina marker
            varje dag för att kolla över sina stängsel så att inte vargen
            kommer in? Och vem är ansvarig när stängslet ändå är nedrivet
            och djuren är skadade? Är det djurägaren, eller är det staten
            som faktiskt har ökat produktionen av varg mer än riksdagen har
            tagit beslut om?
          </note>
          <note>
            Ministern! Jag ser fram emot svaren på de frågorna.
          </note>
          <note>
            Anf. 20 LARS BECKMAN (M):
          </note>
          <note>
            Fru talman! Det går helt enkelt inte att på den korta tid som
            är kvar ta alla exempel från Gävleborg, men jag tar ett. Tidningen
            skriver att länsstyrelsen i Gävleborgs län har avslagit två ansökningar
            om skyddsjakt på varg i Lingbo med omnejd trots att myndigheten
            säger sig förstå och respektera den oro som vargen orsakar för
            byns invånare.
          </note>
          <note>
            Det sista var nästan ordagrant med det som ministern nyss sa
            här, nämligen att han förstår oron. Men vad hjälper det, fru talman?
            Vad hjälper det att ministern förstår barnfamiljens oro i Lingbo,
            om han inte fattar de beslut och ger de instruktioner till sina
            myndigheter som är nödvändiga för att rovdjurstrycket ska minska
            i Gävleborg.
          </note>
          <note>
            Jag tror att även ministern förstår att det är helt orimligt
            att ha 120–140 vargar i Gävleborg. Det är helt orimligt att ett
            län i Sverige ska ha en sådan stor andel av rovdjuren.
          </note>
          <note>
            Så här blir det, fru talman, när man låter Miljöpartiet sköta
            landsbygdspolitiken och rovdjurspolitiken. Den som den senaste
            månaden har fått en elräkning kan fundera på varför den är så
            dyr. Den som är orolig över klimatet kan fundera på varför Karlshamns
            oljekraftverk producerar el. Den som åkte och tankade i morse
            och betalade 18 kronor per liter för dieseln kan naturligtvis
            skänka en tanke till ministern, Miljöpartiet och regeringen. Och
            den som drabbas av rovdjurstrycket i Gävleborg eller i andra delar
            av Sverige kan lugnt konstatera att vi har en regering som inte
            ser hela Sverige.
          </note>
          <note>
            Det är regeringen som har hela makten. Regeringen kan styra frågan.
            Men det gör den inte. Jag vill ändå fråga ministern vad han kommer
            att göra för att minska rovdjurstrycket i Sverige och Gävleborg.
          </note>
          <note>
            Anf. 21 MARLÉNE LUND KOPPARKLINT (M):
          </note>
          <note>
            Fru talman! Frågan är vad det får för konsekvenser när regeringen
            skickar signalen att den inte tänker göra någonting i den miljökatastrof
            som närmar sig. I stället vrider regeringen på kranen och släpper
            ut lite mer – eller ganska mycket mer.
          </note>
          <note>
            Fru talman! Jag undrar om ministern verkligen har stannat upp
            och funderat över varför alla dessa frågor hela tiden kommer från
            riksdagsleda ­ möter så att det blir debatter i kammaren. Jag
            är hyfsat säker på att det beror på att ett stort antal människor
            känner en enorm otrygghet med att ha vargen runt husknuten.
          </note>
          <note>
            Det är nu viktigt att regeringen slutar upp med allt detta och
            inrättar den viltmyndighet som riksdagen har gjort ett tillkännagivande
            om. Det är viktigt ur flera aspekter, inte minst ur ett trygghetsperspektiv,
            så att vi en gång för alla får ordning och reda i frågan.
          </note>
          <note>
            Jag tycker att ministern ska åka till Värmland och höra med människor
            om de anser att regeringens politik sätter människors trygghet
            i främsta rummet. Jag kan personligen åta mig att guida ministern
            om det skulle finnas intresse för detta.
          </note>
          <note>
            Fru talman! Utvecklingen visar att regeringen inte tar hänsyn
            till vare sig riksdagsbeslut om en viltmyndighet eller de människor
            som bor och verkar i närvaro av varg runt husknuten. Såväl varg
            som övriga rovdjur behöver anpassas till landsbygden och inte
            tvärtom.
          </note>
          <note>
            Jag tycker att det är oerhört tråkigt med en politik som så flagrant
            bortser från dem som tvingas leva med effekterna av den. Detta
            är en politik för Södermalmsstockholm, inte för Grums i Värmland.
          </note>
          <note>
            Anf. 22 Näringsminister IBRAHIM BAYLAN (S):
          </note>
          <note>
            Fru talman! Låt mig först tacka för inbjudan till Värmland. Jag
            kan försäkra Marléne Lund Kopparklint att jag har varit i Värmland
            ett antal gånger, och jag kommer säkert att besöka detta vackra
            och fina län i vårt land också i framtiden. Jag har naturligtvis
            resonerat om frågor som denna när jag har varit där.
          </note>
          <note>
            Jag kan försäkra Lars Beckman att denna debatt inte började 2014.
            I så fall höll nog Lars Beckman både för ögon och öron dessförinnan
            för att vi hade en moderatledd regering. Såväl i denna kammare
            som i hela vårt land – jag var själv riksdagsledamot för Västerbotten
            på den tiden – pågick diskussionen. Varför? Jo, för att den naturligtvis
            berör någonting djupt inom oss, som handlar om rovdjuren och om
            trygghet, som vi talat om. Och det handlar om olika mål och värden
            som ibland står mot varandra.
          </note>
          <note>
            De här fyra moderata riksdagsledamöterna, som nu är i opposition,
            försöker slå blå dunster i ögonen på folk och säger att det hela
            är enkelt, att det är digitalt och handlar om ett eller noll –
            eller som Lars Beckman uttryckte det: Regeringen har hela makten.
            Jag är nu inne på mitt nionde år som statsråd i olika regeringar
            och kan konstatera att vi trots allt lever i en demokrati. Dessutom
            är vi medlemmar i Europeiska unionen. Det innebär att vi lever
            med regelverk och lagar som vi har att förhålla oss till.
          </note>
          <note>
            Jag kan också i all ödmjukhet säga till ledamöterna att ibland
            står olika mål mot varandra, och då måste man hitta en balans
            som innebär att man kan försöka uppnå de olika målen.
          </note>
          <note>
            Låt mig ta ett exempel som också förekommer i frågorna jag fått.
            Det övergripandet målet i vår livsmedelsstrategi är att ha en
            konkurrenskraftig livsmedelskedja där den totala livsmedelsproduktionen
            ökar. Samtidigt ska relevanta nationella miljömål nås. Jag tror
            inte att ledamöterna i grund och botten egentligen tror att vi
            ska strunta i vissa saker och bara köra på en sak. Det som gör
            vårt land så fint är att vi med hänsyn till olika värden försöker
            hitta en väg framåt.
          </note>
          <note>
            Så ligger det också till här. Det är mot denna bakgrund som skyddsjakt
            och licensjakt sker.
          </note>
          <note>
            Frågan om Naturvårdsverket återkommer. Jag har svarat på den.
            För ­ utom de beslut som vi tar i regering och riksdag handlar
            det också om våra förpliktelser i Europeiska unionen, och den
            gynnsamma bevarandestatus ­ en som vi talar om måste baserar på
            vetenskaplig grund.
          </note>
          <note>
            Fru talman! När det gäller de skador som ändå sker finns det
            möjligheter för den enskilde att få bidrag till förebyggande åtgärder.
            Alexandra Anstrell frågade om inhägnader. Det finns möjlighet
            att få stöd för det när det finns risk för rovdjur och rovdjursskador.
            Vi har i år dessutom höjt taket på den tidigare maxgränsen, som
            var 80 procent, till 100 procent av kostnaderna när skador sker
            som orsakats av rovdjur.
          </note>
          <note>
            Fru talman! Detta är inga enkla frågor. Det är jag den förste
            att skriva under på. Å ena sidan har vi ett väldigt starkt intresse
            av biologisk mångfald med allt vad det innebär. Vi är dessutom
            medlemmar i Europeiska unionen och följer samma art- och habitatsdirektiv
            som alla andra. Å andra sidan finns ett stort antal andra värden
            som ledamöterna tar upp, nämligen trygghet, ökad livsmedelsproduktion
            och en djurhållning av tamdjur som både fungerar och kan öka i
            vårt land.
          </note>
          <note>
            Den slutsats som jag drar, fru talman, är att vi naturligtvis
            hela tiden måste försöka jobba för detta. Jag gör det gärna tillsammans
            med andra. Även om jag har förstått att framför allt Lars Beckman
            verkar tro att hela världen drivs av Miljöpartiet skulle jag ändå
            gärna välkomna ett sam ­ arbete. Frågorna försvinner ju inte om
            olyckan skulle vara framme och vi får en moderatledd regering
            i landet, vilket jag förstås innerligt hoppas inte kommer att
            ske.
          </note>
          <note>
            Anf. 23 ALEXANDRA ANSTRELL (M):
          </note>
          <note>
            Fru talman! Det enda som vi i Sverige egentligen är självförsörjande
            på är morötter, och, ministern, jag tror faktiskt inte att vi
            klarar oss enbart på morötter, även om det är gott.
          </note>
          <note>
            När vargen rör sig runt gårdar som gränsar till vattenlinjen,
            som de gärna gör inte minst här i Stockholmsområdet, uppmanas
            fårägare att stängsla in vattenlinjen eller i alla fall lägga
            rep med flaggor på ett par meter ut i vattnet för att avskräcka
            vargen. Även om det bara är rep med flaggor på i vattnet ser det
            inte riktigt inbjudande ut att ta sig i land där repen ligger.
            Jag vet inte heller hur avskräckande det är för en varg, för vargar
            är ganska goda simmare.
          </note>
          <note>
            Är det meningen att vi ska stängsla in all vattenlinje i närheten
            av eller i varje revir? I många fall är det här inte särskilt
            storskaligt, vilket jag sa initialt. En del har kanske bara sju
            får. Det blir väldigt mycket stängsel för få får. Om man bara
            får 50 kronor per meter kan man snabbt räkna ut att det inte är
            särskilt lönsamt. Vad motiverar då fårägaren att behålla sina
            får?
          </note>
          <note>
            Hur ser regeringen på att man ska stängsla in eller lägga rep
            runt hela vattenlinjen samvägt med strandskyddsregler och allemansrätt?
          </note>
          <note>
            Jag frågade om ministern hade tänkt vidta åtgärder för att trygga
            skärgårdsborna i Stockholms län mot simmande vargar som i sin
            tur kan gå till angrepp. Men jag får inte riktigt svar.
          </note>
          <note>
            Sedan måste jag erkänna att jag blir lite nyfiken på det här
            med hur:et. Hur skulle det funka med elstängsel med fyra strömförande
            vajrar precis vid vattnet om det börjar gå vågor?
          </note>
          <note>
            Regeringens fina ord fungerar faktiskt inte, utan det behövs
            insatser. Hur avser ministern att stödja djurhållare i Stockholms
            skärgård för att man ska kunna öka självförsörjningsgraden och
            ge oss en mer robust livsmedelsförsörjning?
          </note>
          <note>
            Anf. 24 STEN BERGHEDEN (M):
          </note>
          <note>
            Fru talman! Javisst, vi har licensjakt på varg – 28 stycken.
            Men hur många tror ministern har fötts under detta år? Detta kan
            vara bra att kolla upp. Man lägger in en licensjakt som inte ens
            motsvarar det antal som föds.
          </note>
          <note>
            Vi har ytterligare ett bekymmer, och det är eftersöken. Jägare
            vågar inte släppa sina hundar för att försöka få tag i trafikskadat
            vilt. De är rädda att vargen plockar hundarna när de tvingas försöka
            ställa djuren för att komma i kapp dem.
          </note>
          <note>
            Fru talman! Vi kan inte stängsla in hela Sverige. Vi får helt
            enkelt bestämma oss för att minska antalet vargar i stället. Lantbrukarna
            i Sverige har faktiskt annat att göra än att gå runt och kolla
            sina stängsel dag ut och dag in för att regeringen har bestämt
            att vi ska tåla den här vargtätheten i detta land.
          </note>
          <note>
            Vi förlorar den biologiska mångfalden. Vi förlorar också möjligheter
            för människor som vill satsa på att föda upp djur och producera
            mat i om ­ råden där vargen finns. Det strider mot våra riksdagsbeslut.
            Det är väl dags att vi börjar ta livsmedelsstrategin på allvar
            och ser till att öka produk ­ tio ­ nen av mat här i landet och
            minska produktionen av varg. Det är väl det första man skulle
            kunna ägna sig åt.
          </note>
          <note>
            Skyddsjakt är det sällan man får bedriva. Det är så pass hårda
            krav för att få skjuta en varg i de här områdena att det ofta
            är vargen som överlever och tamboskapen som blir drabbad.
          </note>
          <note>
            Fru talman! Regeringen har inget stöd för sin vargpolitik. År
            2022 får Sverige en ny regering som ska tag i vargproblemen och
            se till att vi producerar mer mat i Sverige och färre vargar.
            Den svenska landsbygden kan inte leva på skogsreservat och vargar.
            Sverige behöver en ny regering!
          </note>
          <note>
            (Applåder)
          </note>
          <note>
            Anf. 25 Näringsminister IBRAHIM BAYLAN (S):
          </note>
          <note>
            Fru talman! Det sägs att hoppet är det sista som överger människan.
            Fortsätt hoppas du, Sten Bergheden! Jag är inte säker på att du
            har rätt. Jag känner mig tämligen säker på att det kan bli en
            besvikelse för dig. Men även om olyckan skulle vara framme och
            vi får en moderatledd regering ska ingen tro något annat än att
            vi fortsatt kommer att vara medlemmar i Europeiska unionen och
            följa samma art- och habitatdirektiv. Även en sådan regering måste
            naturligtvis balansera olika mål mot varandra. Jag tycker inte
            att man ska slå blå dunster i ögonen på folk. I grund och botten
            är vi inte så oense som det kan låta. Lars Beckman är väldigt
            förtjust i att angripa Miljöpartiet, och det kommer han att få
            ägna sig åt. Det hör till den demokratiska diskussionen. Jag är
            dock inte säker på att han vinner den debatten.
          </note>
          <note>
            När det gäller själva grundfrågan, som handlar om hur vi ska
            se till att den svenska landsbygden utvecklas på ett tryggt och
            bra sätt och hur vi ska öka den svenska livsmedelsproduktionen,
            gör den här regeringen större satsningar än någonsin. De är så
            pass stora att de till och med välkomnas av LRF, Lantbrukarnas
            Riksförbund. Fram till 2027 satsas 28 ½ miljard som har till syfte
            att se till att den positiva utveckling som vi nu börjar se på
            landsbygden igen efter årtionden av tillbakagång kan fortgå. Det
            handlar om återindustrialisering och ökad livsmedelsproduktion.
            Det handlar om att se till att våra lantbrukare får möjlighet
            att både diversifiera och göra lantbruket mer hållbart. Detta
            är ett arbete som pågår och som jag hoppas att också Moderaterna
            kan ansluta sig till efter att ha bekämpat miljöpartister och
            vargar.
          </note>
          <note>
            Interpellationsdebatten var härmed avslutad.
          </note>
          <note>
            § 7 Svar på interpellation 2020/21:868 om Säkerhetspolisens utredningar
            om personer med kurdiskt ursprung
          </note>
          <note>
            Anf. 26 Statsrådet MIKAEL DAMBERG (S):
          </note>
          <note>
            Fru talman! Ilona Szatmari Waldau har frågat mig om jag inom
            ramen för min styrning av Säpo avser att låta granska eller vidta
            några andra åtgärder avseende samarbetet mellan Säpo och MIT,
            om jag avser att göra det möjligt för personer som nekas uppehållstillstånd
            kopplat till Säpos utlåtanden att få vetskap om vilka dessa anklagelser
            är och därmed kunna bemöta dem och försvara sig samt om jag anser
            att det är rimligt att splittra barnfamiljer och att detta är
            förenligt med barnkonventionen eller om jag avser att vidta några
            åtgärder för att ändra den berörda lagstiftningen eller för att
            på annat sätt förhindra att så sker.
          </note>
          <note>
            A lla personer som söker asyl eller uppehållstillstånd på annan
            grund i Sverige ska få en rättssäker och individuell prövning.
            En person får inte utvisas till ett land där han eller hon riskerar
            att utsättas för dödsstraff, tortyr, förföljelse eller annan förnedrande
            eller omänsklig behandling eller bestraffning. Samtidigt är det
            av stor vikt att förhindra att personer som är eller kan bli ett
            säkerhetshot mot Sverige uppehåller sig eller etablerar sig i
            landet.
          </note>
          <note>
            Ett säkerhetsärende vid Säkerhetspolisen aktualiseras vanligen
            genom att myndigheten är remissinstans till Migrationsverket.
            Migrationsverket fattar ett beslut enligt utlänningslagen med
            beaktande av den information som framkommit i ärendet.
          </note>
          <note>
            Säkerhetspolisens operativa arbete måste präglas av omfattande
            sekretess för att kunna ge önskat resultat och ytterst för att
            avvärja hot mot Sveriges säkerhet. Insynen i den typen av verksamhet
            är därför begränsad, inte bara i förhållande till de berörda utlänningarna
            utan också gentemot svenska medborgare och andra svenska myndigheter
            . P arten ska ändå som utgångspunkt få del av allt material i
            sitt ärende. Eventuella avsteg från detta tillämpas därför restriktivt
            , så att inte uppgifter undanhålls annat än när detta är oundgängligen
            nödvändigt .
          </note>
          <note>
            I detta sammanhang är det också viktigt att föra fram att Säkerhetspolisen
            inte får registrera uppgifter om en person enbart på grund av
            personens etniska ursprung, politiska åsikter, religion, hälsa
            eller sexuella läggning. Säkerhets- och integritetsskyddsnämnden
            gör bland annat inspektio ­ ner för att kontrollera hur Säkerhetspolisen
            behandlar personuppgifter.
          </note>
          <note>
            Vad gäller frågan om barnkonventionen gäller den som svensk lag.
            Det är en viktig princip att hänsyn ska tas till barnets bästa
            i juridiska sammanhang. Denna princip är införlivad i utlänningslagen
            , och barnets bästa ska givetvis beaktas i säkerhetsärenden. Däremot
            kan inte barnkonventionen i sig grunda en rätt till uppehållstillstånd
            i Sverige.
          </note>
          <note>
            Slutligen ska jag säga något om Säkerhetspolisens samverkan.
            Säkerhetspolisen har ett omfattande nationellt och internationellt
            samarbete. I det internationella samarbetet är samverkan tätast
            med säkerhetstjänster i de nordiska länderna, inom EU och i övriga
            västländer. En stor del av samarbetet handlar om utbyte av erfarenheter
            och information. I sammanhanget bör även framhållas att EU:s medlemsstater
            har beslutat om en gemensam förteckning över personer, grupper
            och enheter som deltar i terroristhandlingar.
          </note>
          <note>
            Det är av stor vikt att förhindra att personer som är eller kan
            bli ett säkerhetshot mot Sverige uppehåller sig eller etablerar
            sig i landet . Jag har fullt förtroende för Säkerhetspolisen s
            arbete med dessa ärenden.
          </note>
          <note>
            Anf. 27 ILONA SZATMARI WALDAU (V):
          </note>
          <note>
            Fru talman! I Sverige bor det många med kurdiskt ursprung. En
            del kom hit som vuxna, andra som barn. Åter andra är födda här.
            En del av dem har blivit kära i någon som bor i Sverige. Andra
            har blivit kära i någon som bor i ett annat land. En del av dessa
            väljer att bosätta sig i kärlekens hemland, medan andra väljer
            att bosätta sig i Sverige.
          </note>
          <note>
            Nyligen utvisades Zozan Büyük från Sverige. Zozan är belgisk
            medborgare och gift med en svensk. De har två barn ihop. De har
            bott i Sverige i flera år där både hon och maken hade jobb. När
            Zozan vände sig till Migrationsverket för att få permanent uppehållstillstånd
            fick hon i stället ett utvisningsbeslut och ett förbud att återvända
            till Sverige på tio år. Säpo menade att hon var en fara för rikets
            säkerhet. Utan att få förklarat vad Säpo grundat detta på utvisades
            alltså Zozan, som inte kan försvara sig mot anklagelserna. Den
            belgiska myndigheten gör en annan bedömning och ser inte henne
            som ett säkerhetshot.
          </note>
          <note>
            I våras träffade jag Rozerin som bor i Uppsala med sin man Kawa
            och deras två barn. Kawa hade då precis fått avslag på sin ansökan
            om uppehållstillstånd. Det var inte för att Säpo ser honom som
            ett säkerhetshot utan för att hans närvaro i Sverige kan förstärka
            det hot som man anser att Rozerin utgör.
          </note>
          <note>
            Under några år var Rozerin år medlem i NCDK, Kurdiska demokra
            ­ tiska samhällscentret, och under några år deltog hon aktivt
            på manifesta ­ tioner till stöd för HDP och syrienkurderna, till
            exempel vid angreppen på Kobane. Hon har inte varit aktiv i föreningen
            sedan 2016.
          </note>
          <note>
            Jag måste erkänna att även jag har varit på NCDK:s manifestationer
            för HDP och mot angreppen på Kobane. År 2019 stämplades till och
            med flera europeiska politiker som PKK-sympatisörer i en 666 sidor
            lång rapport. Bland de svenska politikerna finns jag och Jonas
            Sjöstedt men även försvarsminister Peter Hultqvist. Det här visar
            att den turkiska staten, genom en tankesmedja med starka kopplingar
            till regeringen, stämplar människor som terrorister och terroristsympatisörer
            för stöd till kurder. Det är ett synsätt som nu också Säpo tycks
            anamma. Det är å andra sidan svårt att veta eftersom Säpos yttranden
            om dem som söker uppehållstillstånd är hemliga, så vi kan ju bara
            gissa.
          </note>
          <note>
            Det som de som kallats till Säpo har gemensamt är att de alla
            sympati ­ serar med den kurdiska vänsteroppositionen i Turkiet
            och har uttryckt stöd för det kurdiska självstyret i nordöstra
            Syrien, enligt Dagens ETC som har talat med flera av dem. Både
            Vänsterpartiet och regeringspartiet Socialde ­ mokraterna har
            ett utvecklat samarbete med den kurdiska vänsteropposi ­ tionen.
          </note>
          <note>
            Just nu är det ungefär ett trettiotal kända ansökningar om uppehållstillstånd
            som granskas. Det finns troligtvis också ett stort mörkertal.
            Därför har jag ställt tre frågor till statsrådet.
          </note>
          <note>
            En av dem är om han inom ramen för sin styrning av Säpo tänker
            låta granska eller vidta några åtgärder avseende samarbetet mellan
            Säpo och den turkiska säkerhetstjänsten. Statsrådet har valt att
            inte besvara den frågan utan hänvisar till Säkerhets- och integrationsskyddsnämnden.
          </note>
          <note>
            När det gäller min fråga om statsrådet avser att göra det möjligt
            för personer som nekas uppehållstillstånd kopplat till Säpos utlåtande
            att få veta vilka anklagelserna är och kunna bemöta dem och försvara
            sig svarar statsrådet att parten ändå som utgångspunkt ska få
            del av materialet i sitt ärende. Men det är ingen som har fått
            det. Min följdfråga till statsrådet blir: Tänker statsrådet se
            till att de får ta del av materialet i sitt ärende?
          </note>
          <note>
            Anf. 28 Statsrådet MIKAEL DAMBERG (S):
          </note>
          <note>
            Fru talman! Jag vill först börja med att påpeka att jag kommer
            att uttala mig mer principiellt, eftersom jag inte vill uttala
            mig om enskilda ärenden. Det är inte min roll att göra det. Då
            skulle jag kunna bli KU-anmäld.
          </note>
          <note>
            Om vi tar det på en lite mer principiell bog är det viktigt att
            förstå att vi har en lagstiftning som gör att Säkerhetspolisen
            är remissinstans i ett antal ärenden. Men i slutändan är det inte
            Säkerhetspolisen som avgör vilken information som ska ligga till
            grund för beslutet. Det kan vara domare kopplade till utlänningslagen
            LSU som gör det och Migrationsverket. Det kan ytterst överklagas
            till domstol och i vissa fall till regeringen. Det är den typen
            av juridisk process som genomförs. Det är inte Säkerhetspolisen
            som beslutar. Säkerhetspolisen ger ett yttrande i dessa säkerhetsärenden.
            Jag tycker att det är en fullt rimlig grundordning.
          </note>
          <note>
            Jag går över till interpellantens påpekande om att vi har väldigt
            många kurder i Sverige. Det är helt rätt. Det är många kurder
            som har flytt till Sverige, funnit en fristad i Sverige och som
            lever sina liv här. Men de är också politiskt engagerade för den
            kurdiska frågan. Jag skulle vilja sluta mitt eget parti till en
            av de krafter som jobbat väldigt hårt och intensivt med de här
            frågorna och rätten att bestämma över sin egen framtid.
          </note>
          <note>
            Sverige som nation har också haft ett väldigt intensivt samarbete
            både med självstyret i nordöstra Syrien, som nämndes här av interpellanten,
            och med till exempel SDF. Det har varit partnerstyrkan på marken
            åt den globala koalitionen mot IS och Daish, där Sverige ingår
            i koalitionen. Det finns ett väl etablerat och djupt samarbete.
          </note>
          <note>
            Men det fråntar inte att vi också när det gäller ärenden om Sveriges
            säkerhet måste gå igenom om det finns personer som kan utgöra
            ett hot mot vårt lands säkerhet och att det måste finnas en prövning
            av detta. Därför har vi en lagstiftning.
          </note>
          <note>
            Svaret på frågan om vad som kan bli offentligt är att Säkerhetspolisen
            gör en bedömning av vad man kan göra offentligt i dessa ärenden.
            Men eftersom det också kan påverka den operativa förmågan – kanske
            vilka kanaler man har till information, hur man har samlat in
            information i dessa ärenden – är det inte möjligt för Säkerhetspolisen
            att lämna all information i dessa ärenden.
          </note>
          <note>
            Det är därför vi har byggt upp en särskild ordning där till exempel
            Säkerhetspolisens verksamhet granskas av olika myndigheter och
            där det finns ett insynsråd bestående av riksdagspartier. Det
            är den ordning vi har. Det är inte en så ovanlig ordning i demokratier
            att man ändå har en säkerhetstjänst som har till uppgift att försvara
            landet mot terrorhot men också mot andra typer av säkerhetshot
            mot ett land.
          </note>
          <note>
            Det är inte så att Säkerhetspolisens arbete utgår från att någon
            person har gjort ett yttrande eller har haft en politisk åsikt.
            Det är inte avgörande när Säkerhetspolisen gör sin bedömning.
            Man gör en individuell genomgång, och man gör en sammanvägd bedömning
            av huruvida en person kan utgöra ett hot mot Sverige och ger därmed
            ett yttrande där de rekommenderar till exempel utvisning.
          </note>
          <note>
            Anf. 29 ILONA SZATMARI WALDAU (V):
          </note>
          <note>
            Fru talman! Det finns någonting som är märkligt. Jag vill återigen
            referera till Dagens ETC. De har talat med några av de personer
            som har varit hos Säpo. En person säger: De frågade mig vad jag
            har för åsikter om PKK. Ser jag den som en terrororganisation?
            Har jag haft någon relation till PKK? Anser jag att PKK och HDP
            har ett samröre, och har jag deltagit i några kurdiska aktiviteter
            i Sverige? Jag blev helt chockad av de frågorna, för de påminde
            så mycket om den turkiska säkerhetspolisens frågor.
          </note>
          <note>
            Det vi kan se, enligt de personer som har varit hos Säpo när
            de berättar vad de har fått för frågor, är att det är frågor som
            helt och hållet är kopplade till situationen i Turkiet och relationen
            mellan HDP och PKK och egentligen ingenting om Sverige. Nu vet
            vi även här inte vad som egentligen har sagts eftersom allting
            är hemligstämplat. De får inte heller själva se vad det är för
            grund.
          </note>
          <note>
            Rozerin och Kawa, som jag nämnde tidigare, är två verkliga personer,
            men de har inte de namn som jag nu säger. När det gäller dem har
            dessutom Säpo inte haft någonting att invända mot Kawa, som är
            den som söker uppehållstillstånd. Man menar att Rozerin genom
            det engagemang som hon har haft i NCDK gör att hon skulle kunna
            bli ett säkerhetshot om Kawa får uppehållstillstånd. Om han får
            leva tillsammans med sin fru och sina två barn här i Sverige kan
            hon bli ett säkerhetshot mot Sverige. Det är i sig en väldigt
            konstig grund, skulle jag vilja säga.
          </note>
          <note>
            I det här fallet är det också så att Kawa, som är turkisk medborgare,
            inte får återinträda i Schengen under tio år. Det innebär att
            enda sättet som Rozerin, Kawa och deras barn kan träffas hela
            familjen är i Turkiet eller i ett land utanför Schengen. Jag anser
            inte att det är särskilt barnvänligt eller till barnens bästa.
          </note>
          <note>
            Migrationsverket menar att Rozerin kan resa till Turkiet. De
            kan leva där. Men om Säpo gör bedömningen att hon har deltagit
            i NCDK:s arrangemang och därmed är vad hon nu är – att hon stöttar
            en terrororganisation, som PKK anses vara – riskerar hon ett fängelsestraff
            om hon kommer till Turkiet.
          </note>
          <note>
            Dessutom vet vi att personer från Kurdistan eller från Turkiet
            som har växt upp i Sverige oftast inte talar turkiska. De har
            kurdiska som hemspråk, och de får undervisning i kurdiska som
            modersmålsundervisning i skolan. Det gör att de kommer till ett
            land där de riskerar att fängslas och alltså inte talar språket.
            Jag tycker att det är synnerligen allvarligt att man gör den här
            typen av bedömning.
          </note>
          <note>
            Jag håller dock med statsrådet om att vi inte ska diskutera enskilda
            personer, utan här handlar det om ett system. När över 30 personer
            med ursprung i Kurdistan får den här typen av frågor om samröre
            med HDP och PKK blir det ett mönster som visar att det är någonting
            väldigt konstigt i detta. Det är också väldigt konstigt att det
            hela är hemligstämplat och att de inte får försvara sig. De vet
            inte ens varför de inte får uppehållstillstånd utan bara att de
            eller deras partner ses som ett säkerhetshot kopplat till frågan
            om PKK.
          </note>
          <note>
            Anf. 30 Statsrådet MIKAEL DAMBERG (S):
          </note>
          <note>
            Fru talman! Säkerhetspolisen ställer ofta frågor i de här fallen.
            Exakt vilka frågor de ställer och orsaken till att de ställer
            frågorna varken kan eller vill jag kommentera.
          </note>
          <note>
            Men det är inte förvånande att Säkerhetspolisen ställer frågor
            kring en terrorklassad organisation som PKK, om vilket samröre
            man har haft till den och om hur man ser på denna organisation.
            Det är ett europeiskt beslut, som också Sverige har anslutit sig
            till, som har inneburit att PKK finns på terrorlistan. Bland annat
            därför – men inte bara därför – har Säkerhetspoli ­ sen att se
            på vilka kopplingar personer har haft till en terrorklassad organi
            ­ sation. Men när jag talar med Säkerhetspolisen får jag väldigt
            tydligt höra att en persons åsikter, uttalanden och så vidare
            inte ensamt kan avgöra var Säkerhetspolisen landar i en bedömning
            av om det finns en säkerhetsrisk.
          </note>
          <note>
            Återigen vill jag säga att när det gäller hela diskussionen om
            uppehållstillstånd i Sverige och huruvida detta är klokt eller
            inte är det fortfarande Säkerhetspolisen som ger ett underlag,
            men det är Migrationsverket och sedan domstolar som prövar besluten
            i ärendena. Det finns all möjlighet för dessa myndigheter att
            fatta beslut om de tycker att Säkerhetspolisen har gjort en märklig
            bedömning eller om de tycker att man ska göra på något annat sätt
            enligt svensk lagstiftning. Själva besluten är det inte Säkerhetspolisen
            som fattar, utan de ger underlag.
          </note>
          <note>
            Jag har svårt att se vilken annan ordning vi ska ha i säkerhetsärenden,
            för detta är en mer principiell diskussion. Ska vi inte ha en
            säkerhetstjänst som ser på vilka kontakter personer som vill ha
            permanent uppehållstillstånd i Sverige eller finnas i vårt land
            har? Ska man inte se på vilka kontakter de har haft med terrororganisationer
            och vilken säkerhetsrisk de kan utgöra för vårt land? Det här
            är det yttersta nätet, där vi försöker fånga upp personer som
            skulle kunna vara en risk för vårt lands säkerhet.
          </note>
          <note>
            Jag kommer tillbaka till att det inte går att säga att allt ska
            vara offentligt. Om allt blir offentligt kan man också röja metoder,
            inhämtningsteknik och kanske teknisk förmåga. Det är inte bra
            om Säkerhetspolisens metoder för att kunna följa personer som
            kan utgöra en säkerhetsrisk eller är terrorister i vårt land röjs.
            Därav finns det ett visst mått av sekretess i de här frågorna,
            och så måste det vara.
          </note>
          <note>
            Utgångspunkten för detta är kanske en lite bredare diskussion.
            Det antyds i interpellationen att vi skulle ha en nära relation
            med och lita väldigt mycket på exakt vad turkiska myndigheter
            tycker och tänker. Jag vill vara tydlig med att Sverige har ett
            omfattande straffrättsligt samarbete med Turkiet som fungerar
            bra på många olika sätt. Men samtidigt har regeringen nästan en
            gång i månaden under de senaste åren avslagit framställan om utlämning
            eller rättslig hjälp i brottmål från Turkiet för att ett bifall
            skulle strida mot svenska allmänna rättsprinciper. I dessa fall
            har svenska grund ­ läggande värderingar kring åsikts- och yttrandefrihet
            trumfat Turkiets behov av bistånd.
          </note>
          <note>
            Den enskildes rättigheter är något som alltid ska beaktas i de
            här ärendena och något vi självklart inte frångår, oavsett vem
            som begär hjälp i de här sammanhangen.
          </note>
          <note>
            Jag vill betona att vi har en svensk lagstiftning och en svensk
            juridisk prövning som måste göras här, och den får inte lita på
            utländska aktörers eller staters juridiska system eller bedömningar.
          </note>
          <note>
            Anf. 31 ILONA SZATMARI WALDAU (V):
          </note>
          <note>
            Fru talman! Faktum är att även Amnesty International har uttalat
            sig om just de här ärendena, också detta i kontakter med tidningen
            ETC.
          </note>
          <note>
            Amnesty framför – och det är en inställning som jag ansluter
            mig till – att det är viktigt att Sverige har ett arbete mot personer
            och organisationer som kan innebära en risk för landets säkerhet.
            Det är naturligtvis oerhört viktigt. Men Amnesty säger också att
            man måste hitta ett system där en person som är berörd helt får
            ta del av det som riktas mot en. Amnesty menar att det inte finns
            någon annan väg att gå om man ska upprätthålla både proportionalitetsprincipen
            och en global rättssäkerhetsprincip.
          </note>
          <note>
            Det innebär att Sverige enligt Amnestys granskning bryter mot
            detta när dessa personer inte får ta del av Säpos utredning eller
            veta vilket underlag som Migrationsverket har fått från Säpo.
          </note>
          <note>
            Min interpellation handlar mycket om det här. Hur ska de här
            personerna – över 30 personer som vi känner till och det stora
            mörkertal som utgörs av dem som inte vågar säga någonting eftersom
            de är rädda för repressalier om de blir utvisade till Turkiet
            – kunna få en möjlighet att se vad de är anklagade för? De måste
            få se detta och få en möjlighet att försvara sig mot de anklagelser
            som riktas mot den. De måste få kunna bemöta detta, till exempel
            i en rättslig process eller i en överklagandeprocess. Men det
            får de inte.
          </note>
          <note>
            Varken jag eller statsrådet kan veta exakt vad de här personerna
            har gjort eller sagt i olika sammanhang. Vi får inte ens veta
            vad man påstår att de har sagt eller gjort, för det är hemligt.
          </note>
          <note>
            Jag skulle önska att statsrådet ville avsluta sina anföranden
            här med att säga att vi behöver se över det här. Precis som statsrådet
            har sagt måste människor få en möjlighet att veta vad de anklagas
            för. Och det får de inte i dag.
          </note>
          <note>
            Anf. 32 Statsrådet MIKAEL DAMBERG (S):
          </note>
          <note>
            Fru talman! Jag är inte beredd att ge ett löfte att ändra regelverket
            på ett sådant sätt att de personer som Säkerhetspolisen menar
            utgör en säkerhetsrisk för Sverige får del av all information.
          </note>
          <note>
            Varför? Jo, därför att den informationen också kan röja det sätt
            på vilket Säkerhetspolisen jobbar operativt och den tekniska förmåga
            som Säkerhetspolisen har. Det skulle undergräva Säkerhetspolisens
            möjligheter att vara den yttersta garanten för Sveriges säkerhet
            kopplat till terrorism eller säkerhetshot.
          </note>
          <note>
            Däremot är det fortfarande så att om Migrationsverket skulle
            uppfatta att det underlag som finns inte är tillräckligt tydligt
            är det de som fattar beslut. Detta beslut går naturligtvis att
            överklaga.
          </note>
          <note>
            Men det finns inte heller någon ovillkorlig rätt för utländska
            medborgare att komma till Sverige och bosätta sig här. Vi måste
            ha en möjlighet att också använda Säkerhetspolisens information
            för att avgöra om det finns en säkerhetsrisk eller ett terrorhot
            mot Sverige. Sveriges riksdag har flera gånger tagit ställning
            till att Säkerhetspolisen ska ha denna möjlighet. Man har också
            beslutat om en lagstiftning som bygger på att Säkerhetspolisen
            är en remissinstans i dessa ärenden. Jag har inga planer på att
            ändra den ordningen.
          </note>
          <note>
            Jag är dock fullt medveten om att det här är svåra frågor. Men
            jag tycker också att Säkerhetspolisen har ett väldigt svårt uppdrag,
            och jag har stort förtroende för myndigheten och för att de sköter
            detta uppdrag på bästa sätt.
          </note>
          <note>
            Interpellationsdebatten var härmed avslutad.
          </note>
          <note>
            § 8 Svar på interpellation 2020/21:874 om internationella stöldligor
            i Sverige
          </note>
          <note>
            Anf. 33 Statsrådet MIKAEL DAMBERG (S):
          </note>
          <note>
            Fru talman! Thomas Morell har frågat mig vilka åtgärder regeringen
            och jag avser att vidta för att Sverige inte ska vara det land
            de kriminella ligorna väljer på grund av att, som If konstaterar,
            ”risken att åka fast är låg och konsekvenserna milda”.
          </note>
          <note>
            Att slå tillbaka mot stöldligor och bekämpa all form av kriminalitet
            har varit högt prioriterat för regeringen, och vi har arbetat
            målmedvetet för att de brottsbekämpande myndigheterna ska ha resurser
            och effektiva verktyg att göra just detta.
          </note>
          <note>
            Att bygga ut Polismyndigheten är en central del i arbetet, och
            vi genomför en historisk satsning på myndigheten. Vid halvårsskiftet
            2021 hade antalet polisanställda ökat med 7 000 i förhållande
            till januari 2016 . Under de närmaste åren väntas flera tusen
            nya poliser anställas runt om i landet. Därmed ökar den brottsbekämpande
            kapaciteten.
          </note>
          <note>
            Det straffrättsliga skyddet mot tillgreppsbrott och häleri har
            förstärkts genom lagändringar som trädde i kraft den 1 mars 2021.
            Lagändringarna genomfördes bland annat i syfte att göra det mindre
            attraktivt för interna ­ tionella brottsnätverk att verka i Sverige.
            Genom lagändringarna ska syste ­ matiska inslag vid stöld- och
            häleribrottslighet få ett större genomslag vid bedömningen av
            om brottet är grovt. Dessutom har försök, förberedelse och stämpling
            till häleri kriminaliserats. Det har också införts en ny straff
            ­ bestämmelse med beteckningen inbrottsstöld med ett minimistraff
            på ett år, vilket är högre än det som gäller för grov stöld.
          </note>
          <note>
            Polismyndigheten, Tullverket och Kustbevakningen har haft ett
            gemensamt regeringsuppdrag att förstärka bekämpningen av internationella
            brottsnätverk som begår tillgreppsbrott i Sverige. Det har bland
            annat lett till en utvecklad myndighetssamverkan och att Polismyndigheten
            vidtagit åtgärder för att förbättra sitt operativa arbete på området.
            Efter att uppdraget redovisats har regeringen i myndigheternas
            regleringsbrev angett att de ska redovisa hur den samverkan som
            etablerats rörande insatser mot utländska stöldligor har fortsatt
            att utvecklas.
          </note>
          <note>
            För att möjliggöra en mer effektiv brottsbekämpning trädde också
            nya regler i kraft den 1 augusti 2021 som innebär att Tullverket
            får utökade befogenheter att ingripa mot brott som ligger utanför
            myndighetens ordinarie verksamhetsområde och som upptäcks i samband
            med tullkontroll. Det ger ökad möjlighet för tullen att agera
            vid till exempel utförsel av misstänkt stöldgods.
          </note>
          <note>
            Därtill kan nämnas att regeringen tillsatt en utredning om effektivare
            polisiära åtgärder i gränsnära områden, som ska ta ställning till
            om det bör göras lagändringar för att öka polisens möjligheter
            att bekämpa brott nära gränserna. Utredningens förslag ska i första
            hand avse Polismyndigheten, men i den utsträckning det är motiverat
            får förslagen även gälla andra myndigheter, till exempel Tullverket
            och Kustbevakningen. Utredningen ska redovisas senast den 19 november
            i år.
          </note>
          <note>
            För att komma åt de internationella brottsnätverken är samarbete
            över landsgränserna avgörande, och ett sådant samarbete pågår
            aktivt, inte minst inom ramen för Europol. Regeringens uppfattning
            är klar och tydlig: Kampen mot stöldligorna ska fortsätta, och
            den måste prioriteras även i EU:s brottsbekämpande arbete.
          </note>
          <note>
            Det bedrivs således ett aktivt arbete från både regeringens och
            myndigheternas sida, på hemmaplan och internationellt, för att
            förstärka bekämpningen av internationell, organiserad tillgreppsbrottslighet.
          </note>
          <note>
            Anf. 34 THOMAS MORELL (SD):
          </note>
          <note>
            Fru talman! Jag tackar statsrådet för svaret.
          </note>
          <note>
            Då står vi här igen. För vilken gång i ordningen vi diskuterar
            de kriminella nätverken har jag inte koll på, men det har blivit
            några debatter.
          </note>
          <note>
            Den här interpellationen skrev jag i augusti. Då hade det varit
            en artikel i GT om att 40 bilar hade stulits på kort tid.
          </note>
          <note>
            De kriminella nätverken har ganska raffinerade metoder när de
            stjäl bilar – och inte bara bilar utan traktorer, fyrhjulingar,
            gräsklippare med mera. I princip allt som inte är fastgjutet eller
            fastsvetsat åker med i deras transporter. Enligt polisen lägger
            handlare utomlands in beställningar på vilka fordon de vill ha,
            och de kriminella nätverken levererar dem.
          </note>
          <note>
            När jag hamnade här i riksdagen kom jag närmast från åkeribranschen.
            Där har man ett bekymmer, för där fungerar bilarna som rullande
            reservdelsförråd. När chaufförerna kommer ut på morgonen och ska
            utföra sina transporter kan man ha klätt av hytten stora paneler
            och dörrar och plockat dän hjul, däck, bromsok och i stort sett
            allt som går att skruva dän. Då är den arbetsdagen strandad för
            det åkeriet – och flera dagar framöver, för det tar ju ett tag
            att bygga tillbaka fordonet till trafikdugligt skick.
          </note>
          <note>
            Jag brukade diskutera det här problemet med min tidigare chef
            på trafikpolisen gång efter annan. Han sa till mig: Efter klockan
            åtta på kvällen är ju vägen i princip öppen ut över Öresundsbron,
            och då rullar de här transporterna. Man använder sig av den olagliga
            yrkesmässiga trafiken i Sverige för att få ut stöldgodset. Det
            är ju sådana volymer och sådan storlek på godset man stjäl att
            man är tvungen att använda lastbilar.
          </note>
          <note>
            Jag brukar emellanåt säga lite skämtsamt att trafikpolisen går
            hem efter Bolibompa , för då ska de gå och lägga sig och sova.
            Det finns inga trafikpoliser efter 22–23 på kvällen. Något enstaka
            turlag gör ett nattpass då och då, men det är inte särskilt ofta.
            De går hem på kvällen, så då är det fritt fram för dessa transporter.
            Man har tjuvgömmor uppe i skogen där man samlar stöldgodset, sedan
            kommer dragbilen och hämtar godset och så rullar det ut från Sverige
            på natten.
          </note>
          <note>
            I regel är det stöldgods som tillgrips i Sverige hos sin kund
            dagen efter. Så raffinerat är det, och så välorganiserade är de
            kriminella nätverken. Maskorna i deras nätverk blir också bara
            tätare och tätare.
          </note>
          <note>
            Regeringen är passiv i detta, vill jag påstå, och det har jag
            sagt mer än en gång. Vi har diskuterat detta. Det sker satsningar
            på polisen – ja, och det är jättebra – men satsningarna är inte
            tillräckliga. Vi kan konstatera det. Vi har ju också ett annat
            bekymmer i vårt samhälle, nämligen de ständiga skjutningarna,
            knivskärningarna och allt vad det nu är.
          </note>
          <note>
            Och så har vi då de kriminella nätverken som opererar i landet.
            Dessa byter också skepnad. De kan ha ett utseende på måndagen
            och se helt annorlunda ut på fredagen. Grupperingarna förändras.
            De har också olika platser de utgår från. Ena stunden är de i
            Sverige, nästa är de i Tyskland eller i Frankrike. Så här håller
            det på.
          </note>
          <note>
            Man måste rusta samhället att kunna angripa denna typ av kriminalitet.
            Då är insatserna från regeringens sida alldeles för saktfärdiga.
            Det är alldeles på tok för lite som görs. Jag vill gärna ha svar
            på vilka tankar statsrådet har.
          </note>
          <note>
            Anf. 35 Statsrådet MIKAEL DAMBERG (S):
          </note>
          <note>
            Fru talman! Ja, detta är inte första gången Thomas Morell och
            jag diskuterar den här typen av frågor. Man kan dock konstatera
            att vi har gjort enormt mycket på det här området. Vi har gett
            tullen utökade resurser och befogenheter. Vi ger polisen ökade
            resurser och befogenheter. Vi har skärpt straffen för exakt de
            här typerna av systematisk brottslighet som jag räknade upp. Vid
            sidan av att myndigheterna har fått styrning från reger ­ ingen
            om att prioritera samverkan kring sådan brottslighet som är interna
            ­ tionellt kopplad och att Sverige dessutom har varit ledande
            i det europeiska samarbetet kopplat till de här frågorna har vi
            också utredningar på gång, inte minst den om polisens befogenheter
            i gränsnära zon som jag nämnde i mitt svar. Jag menar alltså att
            det görs väldigt mycket på området.
          </note>
          <note>
            När det gäller bilar och bildelar kan man ta ett historiskt perspektiv,
            bara för att ge en liten bakgrund. Jämfört med 2011 har de anmälda
            biltillgreppen minskat med ungefär 50 procent. Stölderna ur och
            från motorfordon har minskat med 26 procent. Även utsattheten
            för bilstöld har minskat under den här perioden.
          </note>
          <note>
            I ett 20-årigt perspektiv, alltså ännu längre, blir minskningarna
            ännu mer markanta. År 2001 anmäldes ungefär 60 000 bilstölder
            i vårt land. År 2020 hade den siffran sjunkit till 10 000, en
            minskning med 83 procent. Stölder ur och från fordon har minskat
            från 140 000 år 2001 till 50 000 år 2020. Det kan samtidigt noteras
            att antalet personbilar i trafik i Sverige har ökat med någonstans
            runt 900 000 under den här perioden.
          </note>
          <note>
            Vad beror då detta på? Är det polisens framgångsrika arbete?
            Nej, inte i första hand, skulle jag vilja säga. Det handlar om
            nya krav på biltillverkarna, inte minst krav på att nytillverkade
            bilar ska utrustas med elektroniskt stöldskydd. Det har blivit
            svårare att stjäla bilar, vilket har lett till den här trenden.
            Man måste titta på det i ett helhetsperspektiv.
          </note>
          <note>
            Vi har sett en ökning av stölder ur och från motorfordon 2020
            och början av 2021 eftersom de internationella stöldligorna flyttar
            sig mellan olika kategorier. En kategori som verkar vara väldigt
            på modet just nu är kataly ­ satorstölder. Det beror väl i troligaste
            fall på att metallerna i katalysatorerna är mer värdefulla i dag
            än tidigare, och då finns det mer pengar att hämta i detta.
          </note>
          <note>
            De här stölderna begås dock enligt polisen inte bara av internationella
            stöldnätverk. Här finns också en del av våra mer traditionellt
            yrkeskriminella på hemmaplan som lever ett liv kanske inte helt
            i lagens namn och som också använder det här för att dryga ut
            i penningpungen.
          </note>
          <note>
            Det här är ett problem som är stort, och jag vill hävda att vi
            gör det lättare att utvisa människor, att vi gör det lättare att
            stoppa människor vid gränsen och att det här är ett arbete som
            måste bedrivas med stor kraft. Men jag tänker inte skriva under
            på att regeringen inte har gjort något, för det här är ett område
            som vi har varit väldigt aktiva på och kommer att fortsätta att
            vara aktiva på.
          </note>
          <note>
            Framför allt spelar det väldigt stor roll att vi får fler närvarande
            poliser över hela Sverige som också har tid och kapacitet nog
            att både bevaka och ingripa mot internationella stöldligor som
            verkar i Sverige. Därför ser jag fram emot att tusentals nya poliser
            kommer att ta tjänst de närmaste åren runt om i Sverige, för det
            kommer att göra det ännu svårare för de internationella stöldligorna
            att agera.
          </note>
          <note>
            Jag vill också tacka alla de frivilliga organisationer, försäkringsbolag
            och branschorganisationer som jobbar väldigt systematiskt med
            att göra det svårare för de här internationella stöldligorna.
            Det ger också effekt.
          </note>
          <note>
            Anf. 36 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Det är intressant det här med siffror och att man kan vända på
            dem. Det är lite grann som en tombola där man välter ut dem ur
            en burk.
          </note>
          <note>
            Antalet katalysatorstölder har ökat med 4 400 procent, tror jag
            att det var sist jag läste om det. Antalet stölder har också ökat
            av bildelar, bilar, traktorer, fyrhjulingar, båtmotorer med mera.
            Det är den senaste informa ­ tionen som har kommit från If.
          </note>
          <note>
            Vd:n för Larmtjänst har sagt att d et är tråkigt att regeringen
            inte tar problemen med de internationella stöldligorna på allvar.
            Ligornas härj ­ ningar orsakar stora kostnader för både företag
            och privatpersoner, och i det begreppet faller ju vi in. ”Men
            vad som är ännu värre är att de systema ­ tiska stölderna bidrar
            till otryggheten i samhället på ett mycket påtagligt sätt. Vi
            skulle verkligen välkomna att regeringen vidtar kraftfulla och
            effektiva åtgärder för att komma till rätta med problemet.” Det
            har alltså vd:n för Larmtjänst sagt.
          </note>
          <note>
            Jag har, som jag har sagt tidigare, mycket kontakt med mina gamla
            kollegor inom polisen. Några har slutat, och en av mina kurskamrater
            slutade för ett tag sedan. Han sa att det inte fungerar längre.
            Man får inte de resurser man behöver. Men behöver ha ny personal
            ute på vägen, för det är på vägen vi måste arbeta för att få hejd
            på de här ligorna.
          </note>
          <note>
            Den senaste uppgiften jag fick av en kollega var att de vill
            anställa på den enhet där de är men att det inte finns pengar
            i budgeten. Då hjälper det inte att man utbildar ny personal om
            de blir stoppade av just budgetteknis ­ ka skäl. Då måste regeringen
            lätta på börsen lite grann och se till att polisen får mer resurser
            så att det finns pengar att använda till att nyanställa så att
            vi kommer åt ligorna där ute.
          </note>
          <note>
            Vi har diskuterat flera gånger förut att stölder av bildelar
            inte är isolerade händelser, att skjutningar inte är isolerade
            händelser och att olaglig yrkesmässig trafik inte är isolerat
            från annat utan att de går i varandra, och de kriminella nätverken
            opererar på det sättet.
          </note>
          <note>
            En gammal kriminalpolis i Västra Götaland som ingick i transportsäkerhetsgruppen
            som jag satt ordförande för sa att busen har bytt skepnad. Han
            är inte längre busen i Björnligan med ögonmask, som man föreställer
            sig att han ser ut, utan de kriminella i dag har slips och kostym
            och opererar på ett helt annat sätt. De har andra metoder för
            att komma åt det som de är ute efter.
          </note>
          <note>
            Den olagliga yrkesmässiga trafiken på vägen skapar ekonomiska
            resurser för annan kriminalitet i samhället. En viktig del i detta
            är just att stjäla bilar eller bildelar och sedan omsätta dem
            i pengar att investera i annan kriminell verksamhet.
          </note>
          <note>
            Man kan alltså inte riva lite grann där och riva lite grann här
            och tro att man kan få ett resultat, för det funkar inte, utan
            man måste ha en strategi för hur man ska komma åt detta. Där har
            inte polisledningen koll. Jag har ju själv jobbat där, så jag
            vet lite grann hur isoleringen är mellan de olika chefsskikten
            uppåt. Jag brukar säga att det är ungefär en halvmeter isolering
            mellan varje chefsnivå. Man tror från ledningen att kontroller
            på väg är att sparka på däck och kolla lampor, men det är ju så
            mycket mer där ute som görs för att komma åt annan kriminell verksamhet.
          </note>
          <note>
            Nu måste regeringen öppna pengapåsen och se till att polisen
            kan nyanställa dem som är färdigutbildade.
          </note>
          <note>
            Anf. 37 Statsrådet MIKAEL DAMBERG (S):
          </note>
          <note>
            Fru talman! Vi är helt överens om att vi behöver mer av både
            lag och ordning och ordning och reda på Sveriges vägar. Det har
            varit ett avreglerat, utflaggat område där väldigt många transportbolag
            de facto har lämnat Sverige därför att konkurrensen inte har varit
            sjyst och därför att människor har utnyttjats.
          </note>
          <note>
            Det har funnits en naiv syn på hur transportsektorn ska utvecklas,
            och det är därför som den här regeringen har både skärpt upp kraven
            på vad som ska gälla på svenska vägar i flera olika steg och drivit
            på för en tuffare EU-lagstiftning på det här området så att människor
            inte ska utnyttjas. I det här ligger också de transporter med
            stöldgods eller annat som Morell tar upp och som är kopplade till
            kriminell verksamhet och som antingen smugglas in i eller ut ur
            vårt land. Det är också därför som vi både förstärker tullen och
            ger den nya befogenheter och dessutom tittar på vilka befogenheter
            polisen ska ha i gränsnära zon, som är det område som de här transporterna
            rullar igenom.
          </note>
          <note>
            Jag menar att vi har tagit flera grepp. Dessutom har det internationella
            samarbetet lett till flera stora beslag. Det har skett när man
            har jobbat med andra länder, för faktum är att det knappt finns
            en lastbil som inte har rullat genom Danmark på vägen till eller
            från Sverige eller via färjorna till Tyskland. Det finns alltså
            flera länder som vi bör samarbeta med för att stoppa den här illegala
            verksamheten. Det blir mer effektivt.
          </note>
          <note>
            När det gäller den konkreta frågan om pengar till polisen är
            det verkligen så att vi håller på att bygga ut polisen helt exceptionellt
            mycket. Vi håller på att få 10 000 fler polisanställda och ligger
            före planen. Det var en av anledningarna till att polisen under
            innevarande år på grund av sin växt ­ värk har haft ett beräknat
            underskott på ungefär en halv miljard kronor för i år. Man har
            gjort fler anställningar i år än man kanske har pengar till, och
            då har regeringen valt att före budgetarbetet vara tydlig med
            att vi tar bort de 500 miljoner kronorna i underskott så att man
            inte behöver lyfta dem till nästa år och inte behöver bromsa av
            på tillväxttakten.
          </note>
          <note>
            Vi kompenserade alltså för de 500 miljoner kronorna för innevarande
            år. Det som ligger inför nästa år är en nivåhöjning på ungefär
            2 miljarder kronor för att Polismyndigheten i första hand ska
            fortsätta växa.
          </note>
          <note>
            Det finns också ett teknikpaket som inte heller är oväsentligt
            med kameror, sensorer och sådant, inte minst hemliga tvångsmedel,
            som Polis ­ myndigheten vill ha utökade möjligheter att arbeta
            med. Men den stora delen i detta är att det inte ska bli något
            hack i kurvan utan att vi ska fortsätta växa och anställa fler
            poliser. Polismyndigheten har också varit tydlig med att man vill
            ha fler anställda som jobbar med trafikkontroller.
          </note>
          <note>
            Jag är helt med på vagnen när det gäller att vi har haft för
            få kontroller. Vi måste ha en stärkt kontrollverksamhet, och vi
            har också i tidigare interpellationsdebatter konstaterat att kontrollerna
            på väg ökar nu men att det finns mycket kvar att göra, och det
            förutsätter också nyanställningar.
          </note>
          <note>
            Anf. 38 THOMAS MORELL (SD):
          </note>
          <note>
            Fru talman! Tack för svaret, statsrådet!
          </note>
          <note>
            Det här är lite intressant, för de här pengarna har ju trots
            allt inte ramlat ut så att det blir en effekt för dem som jobbar
            ute på vägen. De får inte det här tillskottet av ny personal som
            de önskar.
          </note>
          <note>
            I Dagens industri den 1 september 2021 kunde man läsa att satsningen
            på fler poliser har resulterat i 15 fler poliser i Stockholm.
            Statsrådet verkar inte hålla med, men så står det i Dagens industri,
            och det kan jag inte göra så mycket åt – är det fel får jag hänvisa
            till tidningen.
          </note>
          <note>
            Man har alltså fått 15 fler poliser sedan slutet av 2015 – så
            är det. Är det någon som tror att de kommer att hamna i ett system
            där man utbildar dem för kontroll på väg? Jag tror inte det.
          </note>
          <note>
            I utredningen från If står det att polisens nationella operativa
            avdelning, Noa, uppskattar att 90 procent av bil- och bildelsstölderna
            utförs av internationell organiserad brottslighet. Man är här
            och opererar. För tre år sedan s krev Larmtjänst om att Sverige
            är ett smörgåsbord för de här internationella ligorna. Det har
            gått ganska lång tid då vi har haft kunskap om de här problemen,
            men man har inte satt in några resurser för att komma åt dem.
            Vägen är de kriminellas arbetsredskap. Det får vi inte glömma.
          </note>
          <note>
            Jag har tjatat om det, och jag kommer att tjata om det till dess
            att vi ser en förändring: Vi måste få ut tjänstemän på vägen som
            sätter käppar i hjulet för de organiserade kriminella nätverken
            som opererar här så att vi kan få hejd på utförseln av stöldgods
            och införseln av smuggelgods. Det måste bli en förändring nu,
            oavsett om det är vapen, ammunition eller unga tjejer som ska
            utnyttjas för prostitution som förs över gränsen.
          </note>
          <note>
            Anf. 39 Statsrådet MIKAEL DAMBERG (S):
          </note>
          <note>
            Fru talman! Ja, vi har haft för få poliser på vägarna. Vi har
            haft för få poliser i utsatta områden. Vi har haft för få poliser
            på landsbygden i Sverige. Det är därför vi bygger ut Polismyndigheten.
            Senaste halvårsskiftet hade vi 7 000 fler polisanställda jämfört
            med när tillväxten började. Det är nu den stora tillväxten av
            poliser sker över hela landet. Stockholm har de senaste åren vuxit
            med 285 poliser, netto. Det är lite för lite. Vi måste ha många
            fler poliser också till Stockholm.
          </note>
          <note>
            Men det är helt sant att antalet polisanställda minskade på flera
            platser under ett antal år. Det var för att man hade dragit ned
            på polisutbildningen med 90 procent. Det fanns inga poliser att
            anställa, så det blev färre poliser.
          </note>
          <note>
            Nu har vi fler poliser sedan ett antal år tillbaka, och vi utökar
            väldigt kraftfullt. Vi har aldrig haft så många poliser som vi
            har just nu. Vi har aldrig haft så många civilanställda som vi
            har just nu. Men polisen måste bli avsevärt större för att klara
            alla sina viktiga uppgifter.
          </note>
          <note>
            En rapport för tre år sedan talade om smörgåsbord, ja. Men jag
            kan konstatera att vi sedan dess har gjort väldigt mycket, inte
            minst på straffskärpningssidan. Vi har infört nya straff som riktar
            sig mot just den här typen av systematiska stölder. Vi har dessutom
            fått till stånd mycket mer av myndighetsgemensamt arbete mot de
            här ligorna. Vi börjar utveckla ett starkare internationellt samarbete.
            Vi börjar bli bättre på att stoppa dem från att resa in i Sverige,
            och vi blir allt bättre på att utvisa dem om de har begått brott
            i Sverige. Dessutom ska vi se till att fortsätta bevaka vägarna
            på ett bättre sätt än vi gjort de senaste åren. Vi behöver fler
            kontrollanter på våra vägar för ordning och reda men också för
            att bekämpa brottslighet.
          </note>
          <note>
            Detta är jag säker på att Thomas Morell och jag kommer att diskutera
            fler gånger, men vi är helt överens om problembilden. Vi har haft
            för få poliser. Vi har för få poliser. Vi kommer att behöva fler
            poliser framöver.
          </note>
          <note>
            Interpellationsdebatten var härmed avslutad.
          </note>
          <note>
            § 9 Svar på interpellation 2020/21:881 om brandskydd hos äldre
            och personer med funktionsnedsättning
          </note>
          <note>
            Anf. 40 Statsrådet MIKAEL DAMBERG (S):
          </note>
          <note>
            Fru talman! Marléne Lund Kopparklint har frågat mig hur jag ser
            på att införa nationella riktlinjer gällande behovsanpassat brandskydd,
            hur jag ämnar verka för att tydliggöra ansvarsfördelningen gällande
            brandskydd i kommunerna samt vilka åtgärder jag ämnar vidta så
            att brandskyddet inte skiljer sig åt i kommunerna.
          </note>
          <note>
            Varje år omkommer mellan 80 och 90 personer och ungefär 200 skadas
            allvarligt till följd av bostadsbränder. Ett gott brandskydd i
            hemmen är av stor vikt för att antalet personer som omkommer eller
            skadas vid bränder ska minska.
          </note>
          <note>
            Lagen om skydd mot olyckor, LSO, har nyligen skärpts, bland annat
            avseende det nationella målet för den brand- och olycksförebyggande
            verksamheten. Målet innebär att förebyggande verksamheter som
            staten och kommunen ansvarar för ska planeras och organiseras
            så att de effektivt bidrar till att förebygga bränder och andra
            olyckor samt förhindrar eller begränsar skador till följd av bränder
            och andra olyckor. Särskild vikt ska läggas vid att förhindra
            människors död och andra allvarliga skador.
          </note>
          <note>
            Enligt LSO ska kommunerna ha handlingsprogram både för den förebyggande
            verksamheten och för räddningstjänst. Myndigheten för samhällsskydd
            och beredskap, MSB, ska utöva tillsyn över att kommunerna följer
            LSO och föreskrifter som meddelats i anslutning till lagen. Syftet
            är att säkerställa ett likvärdigt skydd mot bränder och andra
            olyckor i alla kommuner. Om en kommun inte fullgör skyldigheterna
            får MSB förelägga kommunen att åtgärda bristen.
          </note>
          <note>
            De senaste tio åren har kunskapsläget vad gäller bostadsbränder
            blivit mycket bättre, och vi vet i dag mer om orsakerna till dessa
            bränder än tidigare. Exempelvis har vår kunskap förbättrats avseende
            i vilka bostäder det brinner, vem som drabbas samt vilka insatser
            och tekniska system som kan vara till nytta. Det är viktig kunskap
            som ska användas i det förebyg ­ gande arbetet. Även om samhällets
            förmåga att förebygga bränder i stort har utvecklats positivt
            finns det områden som är i behov av vidareutveck ­ ling.
          </note>
          <note>
            Visionen för den svenska nationella strategin för ett stärkt
            brandskydd som MSB, Boverket, Socialstyrelsen med flera tagit
            fram är att ingen ska omkomma eller skadas allvarligt till följd
            av brand.
          </note>
          <note>
            MSB publicerade tidigare i år en rapport i vilken inriktningen
            av den nationella strategin beskrivs och ett antal åtgärdsområden
            presenteras . Ett åtgärdsområde handlar om att stärka särskilt
            riskutsatta individers brandskydd i hemmiljö. MSB pekar ut att
            ett systematiskt arbete med stärkt brandskydd för dessa individer
            kan minska antalet som omkommer i bostadsbrand och skapa bättre
            förutsättningar för en trygg vård i hemmiljö. För att det ska
            kunna realiseras behöver kommunerna och regionerna i högre utsträckning
            arbeta systematiskt med att anpassa brandskyddet för denna grupp.
            Det är också viktigt med en fördjupad samverkan mellan aktörer
            på kommunal nivå såsom den kommunala räddningstjänsten, socialtjänsten
            och i förekommande fall den kommunala hälso- och sjukvården. Ett
            exempel på en konkret åtgärd är att identifiera personer med behov
            av förstärkt brandskydd på grund av ökat riskbeteende eller begränsad
            förmåga att reagera och agera i samband med en brand.
          </note>
          <note>
            Det framstår tydligt att g od kunskap om lokala förhållanden
            är av stor betydelse , då både i nsatser och åtgärder behöver
            anpassas till lokala förutsättningar och den riskbild som finns
            i kommunerna. MSB och Socialstyrelsen har tillsammans tagit fram
            vägledningen Brandsäker bostad för alla: Stärkt brandskydd för
            särskilt riskutsatta individer som ett stöd till kommunerna. Vägledningen
            reviderades i slutet av förra året.
          </note>
          <note>
            Det har de senaste åren vidtagits flera viktiga åtgärder som
            syftar till att stödja de ansvariga aktörernas arbete med att
            säkerställa ett likvärdigt och effektivt brandskydd.
          </note>
          <note>
            Anf. 41 MARLÉNE LUND KOPPARKLINT (M):
          </note>
          <note>
            Fru talman! Jag vill börja med att tacka ministern för svaret.
          </note>
          <note>
            Det är sant att kunskapen om orsaker och åtgärder har ökat under
            de senaste åren. MSB:s och Socialstyrelsens vägledning är ett
            bra stöd i arbetet. Det gör att vi har ett bra utgångsläge för
            att göra något. Men det räcker inte i sig självt, utan någon behöver
            också göra det.
          </note>
          <note>
            Det är precis det vi behöver diskutera i den här frågan. Samverkan
            är bra, men så länge socialtjänsten inte ser det som sitt ansvar
            att genomföra konkreta åtgärder i brukarnas bostäder blir det
            ingen effekt.
          </note>
          <note>
            LSO är en kravlagstiftning, men vad hjälper det med information
            och förelägganden mot exempelvis en äldre sängrökare med garantipension?
            Tycker regeringen att de lokala räddningstjänsterna ska göra tillsyn
            hos de här personerna och förelägga dem att investera i brandskyddsåtgärder
            som de inte har råd med under hot om vite? Det är inte rimligt.
          </note>
          <note>
            Fru talman! När det gäller bostadsbrand är det extra viktigt
            att se över brandskyddet för de äldre och mest sjuka eftersom
            det är en mer utsatt grupp, i synnerhet som många av dem har begränsad
            rörlighet. Det brinner inte oftare hos äldre, men de drabbas hårdast.
            Många klarar inte av att släcka eller utrymma på egen hand på
            grund av fysisk eller psykisk funk ­ tionsnedsättning. Andra riskfaktorer
            är demens, alkohol, rökning och inte minst funktionsvariationer.
            Det kan också vara medicinering där trötthet är en av biverkningarna.
          </note>
          <note>
            Ministern har räknat upp hur många som enligt Socialstyrelsen
            drabbas av dödsbränder och andra skador. Varje år omkommer runt
            90 människor, som ministern är inne på. Det är oftast fysiska
            eller psykiska sjukdomar eller funktionsvariationer som är orsak
            till att det som hade kunnat stanna vid ett tillbud utvecklas
            till en allvarlig situation med åtföljande dödsfall.
          </note>
          <note>
            Fru talman! Enligt 4 § socialtjänstlagen har äldre personer rätt
            att leva under trygga förhållanden. Samtidigt har vi en grupp
            äldre som bor i ordinärt boende men som inte har möjlighet att
            själva sätta sig i säkerhet även om de upptäcker att det brinner.
            Det finns faktiskt berättelser från hemtjänstpersonal som vittnar
            om att äldre har sagt till dem att ta ur batterierna eftersom
            de själva vet om att de inte kan ta sig till räddning.
          </note>
          <note>
            Lagen om skydd mot olyckor pekar tydligt på att den enskilda
            personen ansvarar för sin brandsäkerhet. Som moderat, fru talman,
            tycker jag att enskilt ansvar är bra. Det är en bra princip. Den
            bygger dock på att den enskilda faktiskt kan göra något åt sin
            situation, och där menar jag att det finns för mycket brister
            när det gäller den här gruppen. Samhället behöver träda in, och
            det ska vara likadant var man än bor i landet. Vi behöver diskutera
            att det finns olikheter beroende på var man bor.
          </note>
          <note>
            En person som kan utrymma på egen hand kan få ett skäligt brandskydd
            genom att installera en brandvarnare och möjligen en spisvakt,
            men för personer som inte kan utrymma på egen hand hjälper ju
            inte detta. De behöver oftast ett portabelt system som kan kosta
            nästan en årsinkomst för någon med garantipension.
          </note>
          <note>
            Slutligen vill jag säga att eget ansvar är bra, men det fungerar
            bara om den enskilde har rimliga förutsättningar att ta det ansvaret.
            När det gäller dem som inte har det behöver vi som samhälle gå
            in och göra det åt dem.
          </note>
          <note>
            Anf. 42 Statsrådet MIKAEL DAMBERG (S):
          </note>
          <note>
            Fru talman! Jag tycker att det är en viktig interpellation vi
            diskuterar. Hela frågan om brand får kanske lite för lite uppmärksamhet
            – många människor dör eller skadas allvarligt i bränder varje
            år.
          </note>
          <note>
            Jag tycker också att det är bra att vi hör moderater tala om
            gemensamt ansvar. Det finns i det här sammanhanget ingen annan
            än kommunen som har förmågan att se var och i vilken verksamhet
            dessa utsatta människor finns och hur den förebyggande verksamheten
            egentligen ska se ut.
          </note>
          <note>
            Vi har just skärpt lagen. Lagen tar inte sikte på att utdela
            vite till enskilda personer. Jag vet inte varför detta ens sägs
            här i kammaren. Hela poängen är att MSB ska utöva tillsyn över
            att kommunerna följer LSO. Kommunerna ska ha ett handlingsprogram
            både för räddningstjänsten och för den förebyggande verksamheten.
            Det är detta ansvar vi nu skärper med den lagstiftning som har
            gått genom riksdagen, och det tycker jag är bra. Då får man en
            lokal kännedom. Man måste jobba med den förebyggande verksamheten
            och med ett handlingsprogram för räddningstjänsten, och då kan
            man identifiera riskgrupper och riskmiljöer och diskutera hur
            man lättast och bäst kan undvika att brand uppstår och hur man
            räddar liv . Detta tycker jag är en rimlig ordning att ha.
          </note>
          <note>
            Med de olika vägledningar som MSB nu tillsammans med Socialstyrelsen
            har tagit fram och som uppdaterades senast i slutet av förra året,
            tror jag, finns det numera väldigt bra underlag för att kommunerna
            ska kunna bedriva både en bra räddningstjänstverksamhet och en
            systematisk förebyggande verksamhet. Det tycker jag är bra.
          </note>
          <note>
            Jag tror att detta är något som behövs, och det är därför vi
            har skärpt lagen och gett MSB befogenhet att utöva tillsyn och
            ytterst också kunna förelägga en kommun som inte fullgör sina
            skyldigheter att åtgärda bristerna. Det tycker jag är jätteviktigt.
          </note>
          <note>
            Anf. 43 MARLÉNE LUND KOPPARKLINT (M):
          </note>
          <note>
            Fru talman! Ja, regeringen kanske har för lite fokus på brand.
            Det är precis detta vi diskuterar här. Vi måste förebygga bränder,
            men framför allt måste vi förebygga dödsbränder och allvarliga
            skador hos äldre och personer med funktionsnedsättning. Hur kan
            vi nå dit? Det är den stora frågan.
          </note>
          <note>
            Det finns en myt om äldres utsatthet för bränder. Den sägs bero
            på att vissa av dem är dementa och glömmer bort att de har lagat
            mat, men detta är väldigt ovanligt. Äldre orsakar tvärtom väldigt
            få bränder, och deras utsatthet för dödsbränder beror mer på deras
            fysiska kapacitet.
          </note>
          <note>
            Särskilt stort är problemet för äldre som också är rökare. Forskning
            har visat att personer som är över 85 år och röker löper 45 gånger
            större risk att omkomma i bränder än befolkningen i allmänhet.
            Det är sällan den första tappade cigaretten som gör att det börjar
            brinna. I stället är det väldigt vanligt att golv och textilier
            har fått hundratals brännmärken före den dag då cigaretten leder
            till en brand som den drabbade inte kan komma ifrån.
          </note>
          <note>
            Med få undantag besöks dessa personer flera gånger per dygn av
            hemtjänsten. Vi tycker att det i lex Sarah bör ingå en skyldighet
            att rapportera den typ av missförhållanden som medför en orimligt
            hög risk att omkomma i en brand, och kommunen bör vara skyldig
            att ta fram en plan för hur risken ska hanteras – antingen genom
            att den enskilde uppmanas att vidta vissa åtgärder eller, när
            detta inte är rimligt, genom att kommunen vidtar åtgärder enligt
            bostadsanpassningslagstiftningen, som jag nämnde tidigare.
          </note>
          <note>
            Individanpassat brandskydd, en arbetsmodell som finns i exempelvis
            min hemkommun Karlstad och som jag själv var engagerad i att arbeta
            fram, är ett exempel på en åtgärd som förebygger brand och olyckor,
            där kommunens biståndsbedömare för varje enskild person som har
            insatser enligt LSS eller socialtjänstlagen bedömer riskfaktorer
            och sätter in åtgärder vid behov. Det kan handla om spisvakter
            eller mobilt automatiskt sprinklersystem. En sådan arbetsmodell,
            tillsammans med fasta och mobila automatiska släckanläggningar,
            har under flera år lyfts fram som ett effektivt system för att
            förebygga att människor omkommer eller allvarligt skadas av brand.
          </note>
          <note>
            Jag skulle vilja att regeringen tillsatte en utredning om hur
            brandskyddet för äldre kan stärkas, på samma sätt som man gjorde
            i Norge för några år sedan. Då kan frågan belysas ur alla perspektiv,
            och man kan komma fram till hur lagstiftningen kan anpassas på
            bästa sätt.
          </note>
          <note>
            Det är inte rimligt att det finns äldre och sårbara personer
            i vårt samhälle för vilka det bara är en tidsfråga innan de omkommer
            i en brand. Forskning har visat att dessa personer ofta är vakna
            när det börjar brinna och att de ofta omkommer av själva brännskadorna,
            vilket är ett fruktansvärt sätt att omkomma på.
          </note>
          <note>
            Regeringen behöver också utreda hur vi som samhälle kan göra
            vårt yttersta för att undvika att detta händer. Det finns ett
            fåtal lovvärda initiativ i olika kommuner, men eftersom det inte
            finns något utpekat ansvar blir satsningarna oftast kortlivade
            och personberoende. Man behöver på natio ­ nell nivå ställa krav
            på kommunerna att peka på vem som har ansvar för detta så att
            vi kan göra något åt denna ohållbara situation.
          </note>
          <note>
            Anf. 44 Statsrådet MIKAEL DAMBERG (S):
          </note>
          <note>
            Fru talman! Det är bra att interpellation sdebatt en har gått
            vidare till diskussionen om hur . Det tror jag är viktigt, för
            vi verkar helt dela problembilden: att bränder både dödar och
            skadar människor i alldeles för stor utsträckning i vårt land.
          </note>
          <note>
            Jag tror inte att vägen framåt nu är en utredning om vad som
            fungerar i detta – det vet vi ju. Vi har ett jättemycket bättre
            kunskapsläge i dag när det gäller vad som förebygger bränder,
            vad som är effektivt för att göra det, hur vi ringar in riskmiljöer
            och vilka grupper som är mest utsatta. Att ta en omväg via en
            utredning när vi redan vet detta tycker jag inte verkar rätt.
          </note>
          <note>
            Det som händer nu är att en ny lagstiftning ska implementeras
            och gäl ­ la. Den nya lagen om skydd mot olyckor innefattar ett
            mål som inte fanns förut, ett nationellt mål för den brand- och
            olycksförebyggande verksamheten. Enligt LSO ska kommunerna ha
            handlingsprogram både för den förebyggande verksamheten och för
            räddningstjänsten. De nationella kraven på handlingsprogram finns
            alltså redan.
          </note>
          <note>
            Dessutom har vi flyttat ansvaret för tillsynen. Nu är det Myndigheten
            för samhällsskydd och beredskap som utövar tillsynen över att
            man följer LSO och de föreskrifter som meddelats. Då måste kommunerna
            anpassa sin verksamhet efter de lokala förutsättningarna. Har
            man riskutsatta grupper och verksamhet som kommer i kontakt med
            människor som kan ha problem på det sätt som beskrivs bör detta
            ingå i handlingsprogrammen för både räddningstjänsten och de förebyggande
            verksamheterna. Den som är ytterst ansvarig är kommunen, oavsett
            vilken verksamhet i kommunen det handlar om. Det tycker jag är
            ett ganska bra sätt att bedriva verksamheten, i stället för att
            peka på en aktör inom kommunen eftersom flera aktörer i kommunen
            de facto kan vara ansvariga för denna fråga.
          </note>
          <note>
            O m detta inte skulle fungera har jag inga problem med att skärpa
            lagstiftningen ytterligare, om det behövs. Men nu har vi just,
            från den 1 januari, skärpt lagstiftningen och infört ett nytt
            mål, och då är det den lagstiftningen och den målsättningen som
            måste gälla för kommunal räddningstjänst runt om i hela Sverige.
          </note>
          <note>
            Anf. 45 MARLÉNE LUND KOPPARKLINT (M):
          </note>
          <note>
            Fru talman! Det är glädjande att ministern inte är främmande
            för att skärpa lagen om den inte fungerar.
          </note>
          <note>
            Detta är kommunens yttersta ansvar, säger ministern. Då är det
            faktiskt upp till bevis också – att det fungerar bra och man förebygger
            bränder och inte bara pratar om spisvakter och brandvarnare, för
            det räddar inte liv för den som har en funktionsvariation.
          </note>
          <note>
            Ministern säger att d et framstår tydligt att god kunskap om
            lokala förhållanden är av stor betydelse då både insatser och
            åtgärder behöver anpassas till lokala förutsättningar och den
            riskbild som finns .
          </note>
          <note>
            Fru talman! Vad är den slutsatsen baserad på? Man har forskat
            på problematiken ur olika perspektiv. Ingenting tyder på att lokala
            förhållanden skulle vara en avgörande faktor. Problematiken och
            åtgärderna är exakt desamma i hela landet, men det ser olika ut
            med insatserna för de äldre och för personer med funktionsvariation.
          </note>
          <note>
            Om nu lagen har skärpts och ändrats borde det inte vara sådana
            olikheter beroende på var i landet man bor. Det finns ju goda
            exempel på kommuner som har ett gott arbete, där man har gjort
            flera olika insatser via biståndsbedömare i hemmet, som faktiskt
            räddar liv, och då borde man göra på det sättet i hela landet.
            Man borde ställa krav på att kommunerna ska göra det. Även om
            kommunerna har det yttersta ansvaret är det ju inte sagt att de
            levererar just dessa insatser, som man vet fungerar. Det är detta
            jag talar om. Det är där vi räddar liv.
          </note>
          <note>
            Anf. 46 Statsrådet MIKAEL DAMBERG (S):
          </note>
          <note>
            Fru talman! Det är viktigt att den nya lagen får genomslag, att
            kommunerna följer den och att de tar den här frågan på allvar.
          </note>
          <note>
            Det jag menar i mitt svar med kunskap om lokala förhållanden
            handlar just om var de särskilt riskutsatta individerna finns
            och vilka verksamheter som är mest sårbara för brand. Vi vet ju
            i dag av studier och statistik var bränder uppstår. Den kunskapen
            måste man använda lokalt när man jobbar med verksamheten, med
            räddningstjänst och i det förebyggande arbetet.
          </note>
          <note>
            Kommunerna har nyckelrollen här. MSB har nu ett tillsynsansvar
            och också ett ansvar att bistå och samordna kommunernas förebyggande
            arbete och att sprida de goda exemplen och den kunskap som finns.
          </note>
          <note>
            Det har gått så pass lång tid nu att kunskapen finns. Det är
            inte så avancerat att veta vad som behöver göras. Jag har stora
            förhoppningar om att den lagskärpning som nu är genomförd, med
            ett nytt nationellt mål, också får genomslag i kommunernas verksamhet
            när det gäller både räddningstjänst och den förebyggande verksamheten.
          </note>
          <note>
            Gör vi detta tillsammans i Sverige är jag helt övertygad om att
            vi kan minska antalet bränder som leder till allvarliga skador
            och ytterst död.
          </note>
          <note>
            Interpellationsdebatten var härmed avslutad.
          </note>
          <note>
            § 10 Svar på interpellation 2020/21:891 om kontaminerat vatten
          </note>
          <note>
            Anf. 47 Statsrådet MIKAEL DAMBERG (S):
          </note>
          <note>
            Fru talman! Alexandra Anstrell har frågat miljö- och klimatministern
            tillika vice statsministern om han har för avsikt att ta fram
            nationella riktlinjer för att omhänderta kontaminerat vatten på
            ett säkert sätt i alla kommuner, vilka skäl som ligger bakom att
            det i dag inte finns nationella rikt ­ linjer för omhändertagande
            av kontaminerat vatten samt om regeringen har för avsikt att kompensera
            Sveriges kommuner för risken att kontaminerat vatten ökar med
            anledning av hotet om fler elbilsbränder.
          </note>
          <note>
            Interpellationen har överlämnats till mig.
          </note>
          <note>
            Kommunal räddningstjänst har ett ansvar som verksamhetsutövare
            i samband med räddningsinsatser, vilket innefattar att miljörisker
            ska beaktas, såväl enligt miljöbalken som enligt lagen om skydd
            mot olyckor. I samband med en insats, exempelvis en brand, gör
            alltid räddningstjänsten en riskbedömning utifrån den rådande
            situationen, bland annat för att bedöma riskerna kopplat till
            var branden uppstått och vilken typ av insats som är mest lämplig.
          </note>
          <note>
            Myndigheten för samhällsskydd och beredskap , MS B, har under
            flera år arbetat aktivt med frågor om kontaminerat släckvatten.
            MSB har tillsammans med Naturvårdsverket tagit fram en vägledning
            som kommer att publiceras senare i år i vilken de senaste årens
            kunskapsinhämtning redovisas. Vägledningen är tänkt som ett generellt
            stöd vid bränder med kontaminerat släckvatten och kommer att belysa
            vikten av att berörda aktörer arbetar tillsammans för att minska
            giftiga utsläpp och skador på miljön.
          </note>
          <note>
            MSB och Naturvårdsverket anser att de allmänna hänsynsreglerna
            i miljöbalken ska beaktas vid all slags brandbekämpning. Det innebär
            bland annat krav på kunskap och försiktighet samt att det är räddningsledarens
            ansvar att se till att det finns tillräcklig kunskap om olika
            släckmetoder. Största möjliga försiktighet ska iakttas vid val
            av släckmedel och släckmetod för att förhindra att det uppstår
            en föroreningsskada.
          </note>
          <note>
            MSB rekommenderar räddningstjänsterna att i största möjliga mån
            förhindra spridningen av kontaminerat släckvatten och säger att
            passiv insats ibland kan vara det bästa alternativet när det inte
            finns någon risk för spridning eller farlig gasbildning. Men om
            det inte går att undvika kontaminerat släckvatten rekommenderar
            MSB att det samlas upp i efterhand för destruktion.
          </note>
          <note>
            Anf. 48 ALEXANDRA ANSTRELL (M):
          </note>
          <note>
            Fru talman! Nu står vi här igen och debatterar elbilar och elbilsbränder
            och hur de påverkar miljön. Det tycker jag är bra. Jag upplever
            verkligen att vi inte har tillräckliga kunskaper och riktlinjer
            i de här frågorna ännu.
          </note>
          <note>
            Antalet elbilar i Sverige ökar, och med detta ökar också risken
            för elbilsbränder. Att släcka en vanlig bil kräver ungefär 1 000
            liter vatten, men att släcka en elbilsbrand kräver väldigt mycket
            mer. Jag har fått höra att de flesta räddningstjänster i Sverige
            faktiskt inte är dimensionerade för att släcka elbilsbränder med
            det antal liter vatten som behövs och den tid som det tar.
          </note>
          <note>
            Då är det ganska stor risk för att kontaminerat vatten läcker
            ut i vår miljö och i våra marker. I Sverige finns det inget explicit
            lagkrav på att en så kallad släckvattenutredning ska göras eller
            vad den ska innehålla. De görs, men i varierande utsträckning.
            En sådan utredning har ju som syfte att utreda mängden kontaminerat
            släckvatten som kan uppstå under en släckinsats. Men det finns
            alltså inte några lagkrav på att de ska genomföras, och än mindre
            finns det tydliga riktlinjer. Därför blir det väldigt stora skillnader
            i hur släckvattenutredningar görs av olika aktörer och vad de
            innehåller.
          </note>
          <note>
            Det blir ju en större risk för att vi får kontaminerat släckvatten
            i vår miljö.
          </note>
          <note>
            Miljöbalken, som ministern också nämner, är tydlig med krav på
            kunskap och försiktighet när det är räddningsledarens ansvar att
            se till att det finns tillräckliga kunskaper om olika släckmetoder
            och att största möjliga försiktighet ska iakttas vid val av släckmedel
            och släckmetod för att förhindra att det uppstår en föroreningsskada.
          </note>
          <note>
            Jag snubblade i går över en fallstudie om släckvattenutredningar,
            Fallstudie om släckvattenutredningar – från vilda västern mot
            en bransch ­ praxis , som kom i Lund i år. Det är tydligt att
            det faktiskt är ganska otydligt kring de här frågorna. Det är
            lite vilda västern, faktiskt.
          </note>
          <note>
            I min interpellation tar jag också upp detta med otydligheten.
            Jag undrar vilka skäl som ligger bakom att det i dag inte finns
            nationella riktlinjer för omhändertagande av kontaminerat vatten
            i våra kommuner.
          </note>
          <note>
            Jag frågade ju också om ministern avser att ta fram nationella
            riktlinjer. Jag vet inte om jag ska tolka svaret från ministern
            som att detta inte kommer att ske, för jag fick faktiskt inget
            svar på det. I så fall måste jag ju ställa följdfrågan: Hur ska
            vi säkerställa att vi inte får ett ökat inflöde av kontaminerat
            vatten i vår miljö?
          </note>
          <note>
            Anf. 49 Statsrådet MIKAEL DAMBERG (S):
          </note>
          <note>
            Fru talman! Tack, Alexandra Anstrell, för en fortsatt debatt
            på temat elbilar, den här gången med lite mer fokus på just kontaminerat
            släckvatten!
          </note>
          <note>
            Låt mig komma med en liten ingångskommentar: Vatten är ju det
            släckmedel som räddningstjänsterna i Sverige mest använder för
            att bekämpa bränder. Vatten hämtas från ledningsnätet eller pumpas
            från sjöar. Vatten som inte förångas när det används för att släcka
            bränder kan vara mer eller mindre förorenat, och det beror på
            vad som har brunnit. Det är detta som avgör vad som finns i det
            kontaminerade släckvattnet. Hur platsen för branden ser ut avgör
            hur komplicerat det blir.
          </note>
          <note>
            Kontaminerat släckvatten är på intet sätt ett nytt fenomen. Det
            är något som räddningstjänsten jobbar med varje dag. Det är inte
            heller unikt för elbilsbränder, men vid elbilsbränder är mängden
            kontaminerat vatten stör ­ re och det finns fler olika beståndsdelar
            i det efteråt, vilket ställer krav.
          </note>
          <note>
            Oberoende av vilket slags brand det handlar om är MSB:s rekommendation
            till räddningstjänsterna att i största möjliga mån förhindra spridning
            av släckvatten, men när så ändå behöver ske bör det samlas upp
            i efterhand för destruktion. Denna rekommendation gäller alla
            typer av bränder där vatten används som släckmetod. Det är alltså
            inte unikt för just elbilsbränder.
          </note>
          <note>
            Om man går in och läser mer detaljerat i de rekommendationer
            som finns kan man se att MSB i dag säger att den generella strategin
            vid bilbrandssläckning ska vara att minimera vattenanvändningen,
            kvarhålla så stor del av släckvattnet som möjligt på brandplatsen,
            välja det minst dåliga alternativet och slutligen på olika sätt
            försöka minimera skadans omfattning. Vid en släckinsats tipsar
            MSB om att till exempel täcka över brunnar, förhindra läckage
            till övriga rörgravar, valla in till en plats där det är tätt
            underlag, samla ihop släckvatten, suga upp släckvatten med slamsugningsbil
            och rena släckvatten med mobil rening.
          </note>
          <note>
            Det finns alltså väldigt mycket rekommendationer när det gäller
            detta. Sedan kommer ytterligare en vägledning om just detta senare
            i år som MSB tillsammans med Naturvårdsverket har tagit fram.
          </note>
          <note>
            Jag menar att det är mycket kunskap på området. Det är mycket
            som har hänt på senare år. Man har arbetat med att finansiera
            projekt för att utveckla metoder och tekniker och med att ta fram
            utrustning för uppsamling. Det sker ett väldigt aktivt utvecklingsarbete
            både i den kommunala räddningstjänsten och kopplat till MSB som
            myndighet. Jag menar att det ska fortsätta. Jag har stort förtroende
            för att kommunal räddningstjänst och MSB tar frågan på största
            allvar.
          </note>
          <note>
            Anf. 50 ALEXANDRA ANSTRELL (M):
          </note>
          <note>
            Fru talman! Tack, ministern, för svaret! Ja, jag har också stort
            förtroende för att detta ska genomföras eftersom det tas fram
            nya underlag. Men hur säkerställer vi sedan att det faktiskt finns
            kompetens ute i Sveriges räddningstjänster och att detta verkligen
            genomförs, så att vi inte får kontaminerat släckvatten ute i vår
            miljö?
          </note>
          <note>
            Jag tänker att världen förändras. Vi får fler och fler elbilar.
            Det måste vi ta höjd för. Vi behöver mer kunskap och annat.
          </note>
          <note>
            Nu finns det då metoder som används för rening av släckvatten,
            som MSB har tagit fram. På en del ställen i Sverige finns anläggningar
            som tar emot kontaminerat vatten för rening. På en del andra ställen
            är det lite längre att åka, och det ser lite glesare ut. Till
            och med här i vår huvudstad – detta har jag fått berättat för
            mig – är det väldigt svårt att bli av med kontaminerat vatten
            en fredagskväll. Det är alltså svårt utanför kontorstid. Bränderna
            rättar sig dessvärre inte riktigt efter kontorstiderna.
          </note>
          <note>
            Kostnaderna är också ganska stora i en del fall. Det är alltså
            svårt att lämna ifrån sig detta, men det är också en kostnad som
            läggs på våra svenska räddningstjänster, vilket i sin tur belastar
            våra svenska kommuners budgetar.
          </note>
          <note>
            Jag ställde en fråga i min interpellation kring detta med pengar.
            Jag upprepar den: Har ministern och regeringen för avsikt att
            kompensera Sveriges kommuner för risken att kontaminerat vatten
            ökar med anledning av hotet om fler elbilsbränder?
          </note>
          <note>
            Nu har jag faktiskt fått er budget, och där fanns det inte med.
            Jag tolkar det som att man inte tänker ersätta Sveriges kommuner
            för detta. Då undrar jag: Hur resonerar ministern egentligen kring
            det?
          </note>
          <note>
            Elbilarna ökar mer och mer, och det finns tydliga riktlinjer
            om ökad elektrifiering. Men sedan? De som sitter med s varte p
            etter i detta är Sveriges kommuner och Sveriges räddningstjänster.
            Vad säger ministern till dem?
          </note>
          <note>
            Anf. 51 Statsrådet MIKAEL DAMBERG (S):
          </note>
          <note>
            Fru talman! Räddningstjänst är en kommunal uppgift. Uppgiften
            är att hantera bränder eller olyckor, så det är ingen förändrad
            ansvarsfördelning vi talar om här. Kommunerna måste ta höjd för
            en ökad risk för olyckor. Hur samhällsplaneringen ser ut påverkar
            verksamheten i en kommun, och det ser olika ut i landet.
          </note>
          <note>
            När det gäller just elbränder delar jag bilden att elbilsbränderna,
            generellt sett, kommer att öka över tid. Mellan 2018 och 2020
            har vi i Sverige haft 34 rapporterade elbilsbränder. Det är inte
            jättemycket i förhållande till hur många bränder som räddningstjänsten
            hanterar under tre år i vårt land. Men jag delar bilden.
          </note>
          <note>
            Än så länge – detta hade vi en diskussion om förra gången – ser
            vi inte att det finns en ökad benägenhet för elbilar att brinna
            jämfört med de fossila bilar vi har i dag. Men vi får se hur det
            utvecklar sig över tid. Det kan vara så att äldre elbilar har
            en större benägenhet att brinna, som Anstrell påpekade. Det har
            vi inte sett än. Men eftersom vi får allt fler elbilar finns det
            större risk att det brinner i elbilar – det är väl helt korrekt.
          </note>
          <note>
            Men när det handlar om kontaminerat vatten tror jag att man måste
            se att det är större än bara elbilar. Det handlar om alla typer
            av bränder. Räddningstjänsten använder mycket vatten för att släcka
            bränder i dag och kommer att behöva göra det också framöver. Då
            är miljöaspekterna viktiga, så att till exempel grundvatten inte
            påverkas eller försämras.
          </note>
          <note>
            Detta är en fråga vi jobbar med, men vi kanske kan återkomma
            till diskussionen efter det att vägledningen från MSB och Naturvårdsverket
            har tagits fram. Jag tror nämligen att den kommer att påverka
            hur den kommunala räddningstjänsten kan jobba och göra att man
            får ett bättre beslutsstöd för det arbete som måste göras. Men
            ytterst finns det en lagstiftning som gör att räddningstjänsten
            måste ta hänsyn till miljön också när man gör sina räddningsinsatser.
          </note>
          <note>
            Anf. 52 ALEXANDRA ANSTRELL (M):
          </note>
          <note>
            Fru talman! Ja, jag ser fram emot att vi kan fortsätta debatten
            när det underlaget kommer.
          </note>
          <note>
            När det gäller detta med att beräkna släckvatten handlar det
            både om förväntad brinntid och om brandvattenflöde. Som jag sa
            tidigare visar den fallstudie från Lund som jag ramlade över i
            går, Fallstudie om släckvattenutredningar ­ – från vilda västern
            mot en branschstandard , att det är en ganska stor otydlighet
            och att det finns stora skillnader mellan olika aktörer.
          </note>
          <note>
            Jag hade faktiskt inte läst den innan jag skrev min interpellation.
            Men jag kan säga att jag inte blev lugnad av att läsa den. Jag
            tänker: Kom igen nu, herr minister! Borde vi inte kunna få till
            lite tydlighet här? Det vore väl ändå bra för vår miljö med nationella
            riktlinjer när det gäller att omhänderta kontaminerat vatten på
            ett säkert sätt i alla kommuner.
          </note>
          <note>
            Anf. 53 Statsrådet MIKAEL DAMBERG (S):
          </note>
          <note>
            Fru talman! Jag tror att vi kan återkomma till den diskussionen
            flera gånger. Men MSB har tillsammans med Naturvårdsverket sagt
            att de just nu har tagit fram en vägledning som kommer att publiceras
            senare i höst.
          </note>
          <note>
            Vägledningen är tänkt som ett generellt stöd vid bränder där
            vatten är kontaminerat och kommer att belysa vikten av att berörda
            aktörer arbetar tillsammans med hanteringen av det kontaminerade
            släckvattnet för att minska giftiga utsläpp och skador på miljön.
            De senaste årens kunskapsinhämtning på området kommer att redovisas
            i vägledningen, så det kommer nog att bli ett väldigt bra stöd
            för det utvecklingsarbete som måste ske på området.
          </note>
          <note>
            Interpellationsdebatten var härmed avslutad.
          </note>
          <note>
            § 11 Svar på interpellation 2020/21:894 om utsläpp i svenska
            vatten
          </note>
          <note>
            Anf. 54 Statsrådet MIKAEL DAMBERG (S):
          </note>
          <note>
            Fru talman! Alexandra Anstrell har frågat mig vilka initiativ
            jag har tagit för att säkerställa att Sveriges beredskap i fråga
            om miljöräddning är modern och även klarar hybridoljor och hur
            jag planerar för att Kustbevakningen ska kunna genomföra sitt
            uppdrag, som innebär nya kompetenser, ny teknik och möjligen ny
            materiel. Vidare har hon frågat mig vilka arbetsuppgifter jag
            anser att Kustbevakningen kan prioritera bort för att kunna både
            hålla budget och genomföra sitt uppdrag.
          </note>
          <note>
            Det är ur miljö- och säkerhetsperspektiv av stor vikt att effektivt
            kunna övervaka och skydda Sveriges hav, kustområden och större
            insjöar. Kustbevakningen är en central aktör inom området och
            har till uppgift att utföra miljöräddningstjänst och annan räddningstjänst
            till sjöss samt bedriva sjöövervakning.
          </note>
          <note>
            För sitt uppdrag har Kustbevakningen ett stort antal fartyg stationerade
            på ett tjugo tal kuststationer längs Sveriges kust, Vänern och
            Mälaren samt flygplan stationerande på en flygkuststation i Nyköping
            .
          </note>
          <note>
            Kustbevakningen analyserar löpande den förändrade hotbilden och
            vil ­ ken förmåga som behövs för en effektiv miljöräddningstjänst
            och miljö ­ övervakning till sjöss nu och i framtiden. Myndigheten
            har e xempelvis identifierat att vissa nya typer av bränslen som
            transporteras eller används som drivmedel till sjöss medför att
            ny teknik och metodik behövs vid mil ­ jöräddningsoperationer
            . I detta arbete samverkar Kustbevakningen med andra ansvariga
            myndigheter och även med sina motsvarigheter i EU och i grannländer.
          </note>
          <note>
            Regeringen har sedan 2018 tillfört Kustbevakningens anslag cirka
            140 miljoner kronor, med syfte att upprätthålla och stärka myndighetens
            verksamhet och förmåga. Regeringen föreslår i budgetpropositionen
            för 2022 att anslaget för Kustbevakningen ökas med 30,5 miljoner
            kronor och beräknar motsvarande tillskott per år 2023 och 2024
            . Anslagsökningen syftar bland annat till att stärka myndigheten
            s förmåga till miljöövervakning och miljöräddningstjänst till
            sjöss samt att bidra till EU:s gränsbevakning och fiskerikontroll
            till sjöss.
          </note>
          <note>
            I nom ramen för sitt uppdrag utvecklar Kustbevakningen löpande
            sin förmåga i takt med omvärldsutvecklingen och vidta r de åtgärder
            som behövs för att bedriva en så effektiv verksamhet som möjligt.
            R egeringen kommer även fortsättningsvis att noga följa utvecklingen
            för att säkerställa Sveriges förmåga till miljöövervakning och
            miljöräddningstjänst till sjöss.
          </note>
          <note>
            Anf. 55 ALEXANDRA ANSTRELL (M):
          </note>
          <note>
            Fru talman! Jag besökte Kustbevakningen för några veckor sedan
            och fick reda på att det är ett problem med de nya hybridoljorna.
            De fäster inte på länsarna på samma sätt som så kallad gammal
            petroleumolja. De blir alltså kvar i vattnet. Man upplever det
            som att de kan bli vaxartade eller som att de helt enkelt blir
            kvar i vattnet.
          </note>
          <note>
            Kustbevakningen har miljöräddningstjänst till sjöss, och vid
            ett eventuellt utsläpp av olja eller andra skadliga ämnen är det
            de som har uppdraget att ta hand om det. Det blir ganska svårt
            att ta upp någonting om man inte har verktyg eller materiel för
            det.
          </note>
          <note>
            En studie som norska Kystverket gjorde 2017 visade att det även
            där fanns problematik i fråga om att ta upp hybridoljan. Ungefär
            80 procent av handelssjöfarten använder sig i dag av nya lågsvavliga
            bränslen, där hybridoljan utgör en stor del. Vi vet dock inte
            hur stor andel det är. Även här i Sverige har man konstaterat
            att hybridoljan är svår att ta upp, vilket gör att Kustbevakningen
            i sin helhet har en väldigt begränsad förmåga att utföra en effektiv
            miljöräddningsoperation om hybridoljorna skulle vara med i en
            olycka, eftersom våra upptagningssystem är anpassade för petroleumolja.
          </note>
          <note>
            Jag tänker att en fråga som skulle behöva belysas mer genom forskning
            är hur de löses upp även i vattenmassorna över tid, hur stor risken
            är för kontaminering även där och hur den skulle se ut.
          </note>
          <note>
            Även i den här debatten är jag alltså ute efter att vi behöver
            ha tillräckligt bra skydd och kontroll av vårt vatten. Därför
            har jag frågat ansvarig minister vilka initiativ han har tagit
            för att säkerställa att Sveriges beredskap i fråga om miljöräddning
            är modern och även klarar hybridoljor. Ministern blir mig dock
            svaret skyldig.
          </note>
          <note>
            Anf. 56 Statsrådet MIKAEL DAMBERG (S):
          </note>
          <note>
            Fru talman! Min poäng i svaret är att Kustbevakningen ständigt
            måste följa en förändrad hotbild, det vill säga när det kommer
            nya drivmedel eller annat kan förutsättningarna för Kustbevakningens
            arbete förändras. Det är det som sker just nu.
          </note>
          <note>
            Jag har ingen annan uppfattning än interpellanten. Det här är
            en ny utmaning för Kustbevakningen och inte bara i Sverige utan
            även i våra grannländer och i hela EU. Det finns i dag inte någon
            riktigt effektiv teknik och metodik vid utsläpp av bränsle med
            lättare fraktioner.
          </note>
          <note>
            Myndigheten ser därför över sin förmåga att läktra och mellanlagra
            de här nya fartygsbränslena så att utsläpp i vatten kan begränsas.
            Man försöker titta på att utveckla den här nya förmågan i samarbete
            med EU och våra grannländer. Man deltar i projektet Imaros, som
            drivs av det norska Kystverket och som syftar till att ta fram
            kunskap om hur de här nya bränsletyperna ska kunna omhändertas.
            Den här nya hotbilden är också huvudtemat på den nationella konferensen
            om oljeskadeskydd som arrangeras av Nationell samverkansgrupp
            för oljeskadeskydd. MSB är sammanhållande och Kustbevakningen
            är värdmyndighet för årets konferens.
          </note>
          <note>
            Man jobbar alltså hårt med frågan, men det är inte första gången
            som nya fenomen uppstår som Kustbevakningen och andra myndigheter
            måste hantera.
          </note>
          <note>
            Anf. 57 ALEXANDRA ANSTRELL (M):
          </note>
          <note>
            Fru talman! Vi har haft ett flertal debatter om just Kustbevakningen
            där jag faktiskt också tidigare har sagt att jag inte tycker att
            regeringen har hörsammat Kustbevakningens rop på hjälp. De har
            alltså fått fler och fler uppgifter men inte mer pengar. De har
            heller inte fått några direktiv om vad som ska plockas bort från
            to do-listan.
          </note>
          <note>
            Ministern berättar nu att regeringen satsar 30,5 miljoner på
            Kustbevakningen. Det var jättebra, men de äskade ju 74 miljoner,
            varav 33 miljoner var till personalkostnader och 34 miljoner till
            fossilfri drift, till exempel.
          </note>
          <note>
            Med regeringens budgetsatsning på mindre än hälften av det som
            myndigheten har äskat kvarstår min fråga: Vilka arbetsuppgifter
            anser statsrådet att Kustbevakningen kan prioritera bort för att
            både kunna hålla budget och genomföra sitt uppdrag?
          </note>
          <note>
            Är det så att den rödgröna regeringen vill ge myndigheten ett
            free card vad gäller fossilfri drift, eller är det den fossilfria
            driften som är så viktig att myndigheten inte kommer att ha råd
            med personal?
          </note>
          <note>
            Kustbevakningen skriver i sitt äskande att för att kunna möta
            de krav som ställs på myndigheten behöver de utöka antalet årsarbetskrafter
            med 150 personer under budgetunderlagsperioden 2022–2024.
          </note>
          <note>
            Frågan är, fru talman, om ministern och regeringen egentligen
            har någon plan eller om de smashar upp allt de kan på en onödig
            familjevecka i budgeten i stället för att på allvar ta ansvar
            för vår miljö och krisberedskap.
          </note>
          <note>
            Anf. 58 Statsrådet MIKAEL DAMBERG (S):
          </note>
          <note>
            Fru talman! Regeringen är väldigt tydlig med att vi måste gå
            mot fossil ­ frihet. Det måste gälla våra myndigheter. Men när
            det gäller just Kust ­ bevakningens omställning till en fossilfri
            fartygsflotta är det en ganska omfattande omställning som kommer
            att ta väldigt lång tid att genomföra. Den omhändertas inte av
            de budgetsatsningar som är presenterade av rege ­ ringen nu, kopplat
            till myndigheten.
          </note>
          <note>
            Man kan alltid diskutera exakt hur mycket pengar en myndighet
            ska få i anslag. Jag kan väl bara avslutningsvis konstatera att
            regeringen ger myndigheten ungefär 30 miljoner kronor i ökade
            anslag, vilket var vad interpellanten hävdade att Moderaterna
            föreslog att myndigheten skulle få i vår förra debatt för bara
            någon vecka sedan.
          </note>
          <note>
            Anf. 59 ALEXANDRA ANSTRELL (M):
          </note>
          <note>
            Fru talman! Mycket har hänt sedan vi hade den förra debatten.
            Till exempel har ju ni lagt fram en ny budget, och det har såklart
            även Moderaterna för avsikt att göra. Vi får väl återkomma till
            den delen.
          </note>
          <note>
            Som vi har varit inne på tidigare är personalsituationen inom
            Kustbevakningen ansträngd, vilket också har haft en direkt påverkan
            på förmå ­ gan. Under sammanlagt 75 dygn med för få miljöövervaknings-
            eller kombinationsfartyg har Kustbevakningen inte haft en tillfredsställande
            beredskap och närvaro till sjöss. De klarade heller inte målen
            för inställelsetid vid 22 procent av årets miljöräddningsoperationer.
          </note>
          <note>
            Jag tänker att det kan få förödande konsekvenser om fel sorts
            olycka händer, om man kan uttrycka sig så, och vi får väldigt
            skadliga stora utsläpp. Det blir svårigheter när man inte kan
            genomföra planerad ordinarie verksamhet.
          </note>
          <note>
            Min avslutande fråga till ministern blir: Hur ska Kustbevakningen
            förväntas vara en viktig aktör i att bygga upp vårt totalförsvar
            när de inte ens ges förutsättningar att full göra sitt grunduppdrag?
          </note>
          <note>
            Anf. 60 Statsrådet MIKAEL DAMBERG (S):
          </note>
          <note>
            Fru talman! Kustbevakningen är en unik myndighet med en unik
            förmåga att agera till havs och till sjöss. Få andra myndigheter
            kommer ens i närheten.
          </note>
          <note>
            Detta innebär också att den här myndigheten får hjälpa till för
            samhäl ­ lets bästa i ganska många olika avseenden och har flera
            viktiga ben att stå på. Ett av de benen är naturligtvis det civila
            försvarets utveckling men ock ­ så stödet till det militära försvaret
            i händelse av krig.
          </note>
          <note>
            Regeringen har hjälpt till med stora ekonomiska satsningar på
            olika sätt för att rätta till en del av de stora underskott och
            problem som fanns i myndigheten. Nu har vi annonserat att vi för
            nästa år föreslår 30 nya miljoner kronor till myndigheten, men
            det är rimligt att myndigheten hela tiden tvingas till svåra avvägningar
            och till att bestämma sig för vilken typ av verksamhet som måste
            prioriteras inom ramen för det uppdrag man har.
          </note>
          <note>
            Jag har stort förtroende för att ledningen för Kustbevakningen
            hanterar detta efter bästa förmåga. Förhoppningsvis blir det lite
            lättare när man får 30 nya miljoner kronor nästa år.
          </note>
          <note>
            Interpellationsdebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av andre vice talmannen
            att ajournera sammanträdet till kl. 18.00.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 18.00.
          </note>
          <note>
            § 12 Svar på interpellation 2020/21:816 om överskuldsättning
          </note>
          <note>
            Anf. 61 Statsrådet ÅSA LINDHAGEN (MP):
          </note>
          <note>
            Fru talman! Angelica Lundberg har frågat mig för det första vilka
            konkreta satsningar riktade till unga personer jag ser ett behov
            av med anledning av fördubblingen av skuldsaneringsansökningar
            från unga och över ­ skuldsättning som växande samhällsproblem,
            för det andra om jag kan tän ­ ka mig att införa ett komplett
            skuldregister och för det tredje hur jag ser på behovet av att
            revidera lagen om högkostnads ­ krediter så att även fakturaköp
            som övergår till delbetalning omfattas.
          </note>
          <note>
            De senaste åren har konsumtionslånen ökat snabbt , och den här
            typen av lån kan få stora konsekvenser för människors privatekonomi
            . Jag håller helt med Angelica Lundberg om att det är oroväckande
            att unga personer har omfattande skulder och att många hamnar
            i Kronofogdemyndighetens reg ister.
          </note>
          <note>
            Regeringen tar frågan om överskuldsättning på stort allvar och
            har där ­ för tagit en rad initiativ , som Angelica Lundberg också
            framhåller, un d er de senaste åren . I nitiativ en omfattar ändringar
            i lagstiftning, uppdrag till myndigheterna samt andra stödjande
            och förebyggande åtgärder . Rege ­ r ­ ingen har till exempel
            infört ett ränte- och kostnadstak för s å kallade hög ­ kostnadskrediter
            . Reformen verkar enligt en analys från Finansinspektio ­ nen
            ha bidragit till att minska utbudet av högkostnadskrediter. Förra
            året infördes även bestämmelser om att ett k reditalternativ inte
            få r vara förvalt eller presenteras före andra betalningssätt
            vid e-handel. Åtgärden bidrar enligt en nyligen publicerad rapport
            från Finansinspektionen till att minska riskerna för att konsumenter
            lockas till oöverlagda krediter vid e-handel.
          </note>
          <note>
            I somras presenterande E uropeiska kommissionen ett förslag till
            nytt konsumentkreditdirektiv . Regeringen välkomnar förslaget
            och avser i förhandlingarna att verka för ett högt och balanserat
            konsumentskydd.
          </note>
          <note>
            Det är också viktigt att företagen som lämnar konsumtionslån
            agerar ansvarfullt. En god kreditprövning bidrar till att minska
            riskerna som är förknippade med konsumtionslån. Konsumentverket,
            Kronofogdemyndig ­ heten och Finansinspektionen har uttryckt att
            branschen måste ta ett större ansvar för konsumtionslånen. Konsumentverket
            har nyligen beslutat om nya allmänna råd , och även Finansinspektionen
            har föreslagit nya allmän ­ na råd som ska klargöra hur kreditgivare
            bör agera för att leva upp till kraven på god kreditgivningssed
            och på kreditprövning.
          </note>
          <note>
            Med det sagt fortsätter regeringen att följa frågan om överskuldsättning
            och kreditprövning av konsumtionslån. Regeringen utesluter inte
            att ytterligare åtgärder för att motverka överskuldsättning behöv
            er vidtas.
          </note>
          <note>
            Anf. 62 ANGELICA LUNDBERG (SD):
          </note>
          <note>
            Fru talman! Problemen med överskuldsättning till följd av konsumtion
            hos privatpersoner är stora. Summan av de fordringar som svenska
            folket just nu har hos kronofogden och olika inkassobolag är ungefär
            165 miljarder. Det är inte direkt småpengar. Förutom de problem
            de ger i privatekonomin med dålig kreditvärdighet, som kan leda
            till att man får svårigheter att erhålla lån eller att få och
            behålla en bostad, medför överskuldsättning även lidande och psykisk
            ohälsa. Enligt en rapport från Konsumentverket från 2015 har var
            sjätte skuldsatt person försökt att ta sitt liv. Ångest och depression
            är kraftigt överrepresenterat i gruppen skuldsatta jämfört med
            befolkningen i stort.
          </note>
          <note>
            Fru talman! Den här regeringen har nu haft makten i lite över
            sju år. Under den här tiden är det faktiskt inte mycket som har
            blivit bättre. Inte heller när det kommer till överskuldsättningen
            har regeringen lyckats. Det är bra att Åsa Lindhagen och jag verkar
            dela problembilden av överskuldsättning, men jag saknar svar på
            vilka konkreta åtgärder som statsrådet ser behov av och har för
            avsikt att vidta – specifikt när det kommer till gruppen unga
            , där vi vet att problemen ökar kraftigt.
          </note>
          <note>
            Att EU-kommissionen nu kommer med ett förslag till ett nytt konsumentkreditdirektiv
            är kanske bra, men det är inte tillräckligt att bara sitta och
            vänta på nya EU-regler. Vi måste agera här och nu för att vända
            trenden, och nyckeln i det förebyggande arbetet är de unga.
          </note>
          <note>
            Det kan få förödande konsekvenser att som ung gå in i vuxenlivet
            med skulder. Allt fler unga personer ansöker om skuldsanering
            hos Kronofogdemyndigheten. Det har i många fall rapporterats att
            skuldsanering tycks ses som något man lättvindigt kan ansöka om
            och som en enkel utväg, men problemen mynnar egentligen ut i kunskapsluckor.
            Det här blir också en negativ spiral eftersom osund skuldsättning
            hos unga riskerar att leda till att färre barn i framtiden kan
            tillgodogöra sig kunskapen från sina föräldrar.
          </note>
          <note>
            Unga personers kunskaper om privatekonomi behöver förbättras.
            Därför måste vi utreda hur skolan ska kunna ta ett större ansvar
            för att stärka unga personers kunskaper om privatekonomi och hur
            samarbetet mellan skola, berörda myndigheter och företag inom
            branschen kan utvecklas. Det här är något som har efterfrågats
            av exempelvis kredithanteringsbolag, ekonomer och även av initiativet
            Ung Privatekonomi.
          </note>
          <note>
            Kan Åsa Lindhagen tänka sig att stödja ett sådant förslag för
            att stärka unga personers kunskaper om privatekonomi?
          </note>
          <note>
            Anf. 63 Statsrådet ÅSA LINDHAGEN (MP):
          </note>
          <note>
            Fru talman! Det är oerhört viktiga frågor som lyfts upp här.
            Jag tycker att riksdagsledamoten beskriver mycket väl vad dessa
            frågor får för konse ­ kvenser i människors liv. Det handlar inte
            minst om unga människor, som vi vet är de låntagare som i störst
            utsträckning riskerar att få problem. Det kan innebära att en
            ung människa tar sina första steg ut i vuxenlivet och är överskuldsatt.
            Det leder till psykisk ohälsa och en rad olika svårigheter i vardagslivet.
          </note>
          <note>
            Jag känner en stor oro över utvecklingen. Det här är frågor där
            reger ­ ingen har vidtagit flera åtgärder de gångna åren. När
            det gäller skuldsanering kom det en ny skuldsaneringslag 2016,
            som innebär att det ska bli lättare att få skuldsanering beviljad.
            Sedan finns den nya lagen om att ett kreditalternativ inte får
            vara förvalt. Det handlar om att människor ska göra ett aktivt
            val att handla på kredit. Vidare har ett ränte- och kostnadstak
            införts, som innebär att man inte ska kunna låna ut pengar hur
            som helst och göra vilka vinster som helst. Det måste finns någon
            ordning och reda på finansmarknaderna.
          </note>
          <note>
            Här har aktörerna ett oerhört viktigt och stort ansvar. Det ansvaret
            tas inte av alla som ägnar sig åt långivning. Det är därför regeringen
            har sett sig föranledd att behöva införa de nya lagarna.
          </note>
          <note>
            Det som lyfts fram här om vad man kan få med sig för kunskaper
            om ekonomi som ung, redan i skolan, är viktigt. Min ingång i frågorna
            är att regeringen inte utesluter några åtgärder. Bland annat har
            vi tittat på vilken betydelse de lagstiftningar som har införts
            har haft. Behöver mer göras? Det finns också flera myndigheter
            som jobbar i ett nätverk med att stärka möjligheterna till privatekonomisk
            utbildning, också mot grupper där det behövs mer kunskap. Det
            är oerhört viktigt att göra detta arbete.
          </note>
          <note>
            Det här var några reflektioner om dessa frågor, och jag tackar
            för att de har lyfts upp här i riksdagen.
          </note>
          <note>
            Anf. 64 ANGELICA LUNDBERG (SD):
          </note>
          <note>
            Frau talman! Jag tackar statsrådet för svaret.
          </note>
          <note>
            Inte nog med problemen som överskuldsättning ger den enskilde
            och dennes familj, överskuldsättning kostar också samhället 30–50
            miljarder kronor varje år. Med anledning av det lanserar nu Sverigedemokraterna
            ett kraftfullt åtgärdsprogram med 20 punkter över det som är nödvändigt
            för att få stopp på den negativa utvecklingen när det gäller överskuldsättning.
            En del av detta åtgärdsprogram är att utreda hur ett komplett
            skuldregister kan införas.
          </note>
          <note>
            Branschorganisationen Svensk Inkasso uppger att det vid årsskiftet
            2020/21 fanns drygt 77 miljarder kronor i kapitalfordringar mot
            konsumenter hos inkassobolag. Det är näst intill en fördubbling
            på tio år. Dessa skulder syns inte på en kreditupplysning, vilket
            innebär att kreditgivare, även om de vill, inte kan få en komplett
            bild av konsumentens ekonomiska situation. Risken är därför att
            konsumenter beviljas lån och krediter som de inte har möjlighet
            att betala tillbaka.
          </note>
          <note>
            För att förbättra kreditprövningarna har Finansinspektionen flera
            gång ­ er påpekat att regeringen ska tillsätta en utredning om
            ett komplett skuld ­ register. Finansinspektionen säger också
            att ordentliga kreditprövningar är det viktigaste verktyget för
            att motverka att konsumenter får betalnings ­ problem.
          </note>
          <note>
            Jag debatterade frågan med Lindhagens företrädare Per Bolund
            för ungefär ett år sedan. I den debatten sa han att ärendet bereddes
            på Regeringskansliet. Jag vill därför höra hur det går med den
            beredningen. Det har gått ett år. Visserligen har coronapandemin
            pågått. Men det har inte hänt särskilt mycket.
          </note>
          <note>
            Det som regeringen faktiskt har gjort, och som Åsa Lindhagen
            lyfter upp, var att införa lagen om högkostnadskrediter. Det är
            krediter där den totala kostnaden, den effektiva räntan, är högre
            än 30 procent plus referensränta. För dessa krediter får den totala
            kostnaden högst motsvara det dubbla lånebeloppet. Marknadsföringen
            ska vara måttfull, och krediten ska märkas ut med en varningstriangel.
          </note>
          <note>
            Den regleringen är bra. Men den är inte heltäckande, eftersom
            inte alla konsumentkrediter ingår. Krediter som till en början
            är räntefria och har kort återbetalningstid räknas inte som högkostnadskrediter,
            även om de sedan övergår till delbetalning och då får en ränta
            på 30 procent eller mer. I dessa fall kan krediten bli väldigt
            kostsam. Enligt Konsumentverkets undersökning från 2020 omvandlades
            så många som 155 000 fakturor till delbetalning på en enda månad.
            Därför behöver lagstiftningen ändras så att även dessa krediter
            omfattas av lagen om högkostnadskrediter. Det behöver också utredas
            om gränsen ska sänkas för när en kredit räknas som en högkostnadskredit.
            30 procent är en ganska hög ränta.
          </note>
          <note>
            Sverigedemokraternas kraftfulla åtgärdspaket innehåller också
            förslag om en beloppsbegränsning för hur stora högkostnadskrediter
            en person kan inneha totalt i förhållande till sin inkomst. Om
            låntagaren redan har stora krediter med hög ränta är det rimligt
            att de betalas av innan man får möjlighet att ta fler högkostnadskrediter.
            Det skulle innebära en kraftfull broms.
          </note>
          <note>
            Jag vill fråga statsrådet hur hon ser på ett sådant förslag och
            om hon är beredd att se över lagstiftningen så att konsumenterna
            kan få mer rimliga räntor på sina krediter och lån.
          </note>
          <note>
            Anf. 65 Statsrådet ÅSA LINDHAGEN (MP):
          </note>
          <note>
            Fru talman! Jag välkomnar alla förslag på hur vi kan ta ytterligare
            steg framåt när det gäller att begränsa den överskuldsättning
            vi ser. Den drabbar inte minst unga, men också människor med låga
            inkomster löper ökad risk att hamna i en väldigt svår ekonomisk
            situation. Och det finns aktörer på marknaden som drar nytta av
            det. Det har jag inte mycket till övers för.
          </note>
          <note>
            I politiken är det alltid viktigt att överväga alla förslag som
            inkommer. Jag vill därför tacka för dem.
          </note>
          <note>
            Även till exempel delbetalningar är något att hålla ögonen på
            i det nya förslaget från EU-kommissionen när det gäller konsumentkrediter.
            Där ska Sverige förstås ha en aktiv roll i att se hur vi kan stärka
            konsumentperspektivet och vad det finns för delar i det direktivet
            som, när det väl kommer på plats, kan underlätta människors vardag
            framöver. Det är också en viktig fråga att ha med sig.
          </note>
          <note>
            Lagen om högkostnadskrediter infördes 2018. Det är inte så länge
            sedan. Som fallet är med all ny lagstiftning tycker jag att det
            är rimligt att alltid överväga om det finns saker som man behöver
            skruva ytterligare på och om det finns hål som man vill täppa
            till. Det är mina ingångar i fråga om det.
          </note>
          <note>
            Skuldregister är en fråga som lyfts upp av flera aktörer. Finansinspek
            ­ tionen lyfter också upp det i sin konsumentskyddsrapport. Det
            är ett förslag som finns i Regeringskansliet. Jag har förståelse
            för de synpunkter som finns om vilket värde det skulle kunna finnas
            i att införa ett sådant register. Jag tänker att det är ingenting
            som kommer att lösa problemen på kort sikt, eftersom det skulle
            behöva utredas. Man behöver titta på hur det kan göras. Hur inför
            man ett skuldregister? Det kan också finnas andra länder där det
            här finns på plats. Vad kan vi i så fall lära av dem? Vi måste
            också titta på vissa integritetsaspekter som jag tror kan vara
            viktiga när det gäller de frågorna.
          </note>
          <note>
            När frågan har diskuterats har jag varit väldigt tydlig med att
            de aktörer som verkar på finansmarknaden inte kan gömma sig bakom
            att vi inte har ett skuldregister i Sverige. De har ett oerhört
            stort ansvar för att också göra kreditprövningar. Bara en enkel
            kreditupplysning kan faktiskt i några fall leda till att människor
            inte drabbas av en väldigt svår situation om de blir överskuldsatta.
            Det är mitt tydliga medskick och besked till dem som verkar på
            marknaderna.
          </note>
          <note>
            Jag vill också tacka för att frågan lyfts upp.
          </note>
          <note>
            Anf. 66 ANGELICA LUNDBERG (SD):
          </note>
          <note>
            Fru talman! Tack, statsrådet, för svaret och för att vi kan ha
            den här debatten! Det är som sagt bra att vi har samma problembild.
          </note>
          <note>
            Tyvärr anser jag att Åsa Lindhagen och hennes regering saknar
            förslag på lösningar som gör skillnad på riktigt. Man har förvisso
            gjort några försök att ordna upp situationen. De har varit mer
            eller mindre lyckade. Men sanningen är att regeringen har misslyckats
            även på det här området.
          </note>
          <note>
            Fru talman! Sammanfattningsvis kan jag konstatera att även om
            regeringen med ord säger att man agerar för att minska överskuldsättningen
            måste det också synas i handling. Fler åtgärder måste till för
            att bromsa utvecklingen.
          </note>
          <note>
            Därför väljer Sverigedemokraterna nu att lansera ett kraftfullt
            åtgärdsprogram för att motverka den privata överskuldsättningen.
            Vi lägger fram 20 punkter på riksdagens bord. Det är förslag för
            förbättrad kreditprövning, fler begränsningar för högkostnadskrediter,
            skärpta regler för marknadsföring av och reklam för lån och krediter
            bland mycket annat. Dessa åtgärder är nödvändiga för att vända
            trenden.
          </note>
          <note>
            Jag hoppas att vi kan fortsätta att diskutera lösningar på detta
            allvarliga problem och att alla fina ord och löften som uttalas
            i kammaren också leder till handling.
          </note>
          <note>
            Anf. 67 Statsrådet ÅSA LINDHAGEN (MP):
          </note>
          <note>
            Fru talman! Jag välkomnar som sagt debatten om de här viktiga
            frågorna.
          </note>
          <note>
            Regeringen har gjort en rad olika saker. Det gäller bland annat
            lagen om att kreditalternativ inte får vara förvalt. Vi har infört
            ett ränte- och kostnadstak. Och vi har en ny skuldsaneringslag.
          </note>
          <note>
            Nu, 2021, tittar Finansinspektionen också noga på hur kreditgivare
            genomför kreditprövningar och om de lever upp till god kreditgivningssed.
            De reviderar också sina allmänna råd för god kreditgivning. Det
            är oerhört viktigt för att aktörerna på finansmarknaden ska känna
            att vi håller ögonen på frågan, och de har ett ansvar för att
            göra det de kan för att inte försätta människor i en svår situation.
          </note>
          <note>
            En rad åtgärder har vidtagits. Jag välkomnar också förslag på
            hur man kan utveckla de redan genomförda åtgärderna och alla förslag
            som handlar om att ta steg framåt för att människor, inte minst
            unga och människor som redan har det tufft ekonomiskt, inte ska
            drabbas av att aktörer på finansmarknaderna är mer intresserade
            av att tjäna pengar än att undvika risken att människor får det
            väldigt tufft ekonomiskt.
          </note>
          <note>
            Interpellationsdebatten var härmed avslutad.
          </note>
          <note>
            § 13 Bordläggning och beslut om förkortad motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2021/22:4 Ändring i skatteavtalet mellan Sverige samt Storbritannien
            och Nordirland
          </note>
          <note>
            2021/22:5 Ett förenklat upphandlingsregelverk
          </note>
          <note>
            2021/22:8 Regellättnader på värdepappersmarknaden och några frågor
            om referensvärden
          </note>
          <note>
            2021/22:9 Ändringar i vägsäkerhetslagen
          </note>
          <note>
            2021/22:15 Regeringsprövning av kalkstenstäkter i undantagsfall
          </note>
          <note>
            Kammaren biföll regeringens förslag att motionstiden för prop.
            2021/22:15 skulle förkortas till en dag.
          </note>
          <note>
            Skrivelser
          </note>
          <note>
            2021/22:3 En förenklingspolitik för stärkt konkurrenskraft, tillväxt
            och innovationsförmåga
          </note>
          <note>
            2021/22:6 Riksrevisionens rapport om projektbidrag från anslag
            2:4 Krisberedskap
          </note>
          <note>
            2021/22:13 Riksrevisionens rapport om arbetssökande över 55 år
          </note>
          <note>
            EU-dokument
          </note>
          <note>
            COM(2021) 345 Meddelande från kommissionen till Europaparlamentet,
            rådet, Europeiska ekonomiska och sociala kommittén SAMT Regionkommittén
            En långsiktig vision för EU:s landsbygdsområden – för starkare,
            sammanlänkade, resilienta och välmående landsbygdsområden 2040
          </note>
          <note>
            COM(2021) 572 Meddelande från kommissionen till Europaparlamentet,
            rådet, Europeiska ekonomiska och sociala kommittén SAMT Regionkommittén
            Ny EU-skogsstrategi för 2030
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 20 september
          </note>
          <note>
            2021/22:8 Sexualbrott mot barn
          </note>
          <note>
            av Marléne Lund Kopparklint (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2021/22:9 Arbetsmiljön inom ambulanssjukvården
          </note>
          <note>
            av Elisabeth Björnsdotter Rahm (M)
          </note>
          <note>
            till socialminister Lena Hallengren (S)
          </note>
          <note>
            2021/22:10 Förändrade betygskrav i svenska
          </note>
          <note>
            av Arin Karapet (M)
          </note>
          <note>
            till utbildningsminister Anna Ekström (S)
          </note>
          <note>
            2021/22:11 Demokrativillkor för bidrag till civilsamhället
          </note>
          <note>
            av Ludvig Aspling (SD)
          </note>
          <note>
            till kultur- och demokratiminister Amanda Lind (MP)
          </note>
          <note>
            § 15 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 20 september
          </note>
          <note>
            2021/22:17 Läroböcker inom UNRWA
          </note>
          <note>
            av Björn Söder (SD)
          </note>
          <note>
            till statsrådet Per Olsson Fridh (MP)
          </note>
          <note>
            2021/22:18 Konsekvenserna av lättade coronarestriktioner
          </note>
          <note>
            av Björn Söder (SD)
          </note>
          <note>
            till socialminister Lena Hallengren (S)
          </note>
          <note>
            2021/22:19 Kostnadskontroll hos Trafikverket
          </note>
          <note>
            av Martina Johansson (C)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:20 Fördjupning av EU:s relationer med Taiwan
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            2021/22:21 Försäljning av Metria
          </note>
          <note>
            av Lars Beckman (M)
          </note>
          <note>
            till näringsminister Ibrahim Baylan (S)
          </note>
          <note>
            2021/22:22 Handläggningstider för ledningsförrättningar
          </note>
          <note>
            av Lars Beckman (M)
          </note>
          <note>
            till statsrådet Märta Stenevi (MP)
          </note>
          <note>
            2021/22:23 Wagnergruppens etablering i Mali
          </note>
          <note>
            av Björn Söder (SD)
          </note>
          <note>
            till försvarsminister Peter Hultqvist (S)
          </note>
          <note>
            § 16 Kammaren åtskildes kl. 18 . 20 .
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 7 anf.
            31 (delvis) ,
          </note>
          <note>
            av tredje vice talmannen därefter till och med § 8 anf. 34 (delvis)
            ,
          </note>
          <note>
            av andre vice talmannen därefter till ajourneringen kl. 15.56
            och
          </note>
          <note>
            av förste vice talmannen därefter till dess slut.
          </note>
          <note>
            Vid protokollet
          </note>
          <note>
            EMMA PAAKKINEN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Anmälan om ny riksdagsledamot
          </note>
          <note>
            § 2 Anmälan om fördröjt svar på interpellation
          </note>
          <note>
            § 3 Ärenden för hänvisning till utskott
          </note>
          <note>
            § 4 Ärenden för bordläggning
          </note>
          <note>
            § 5 Svar på interpellation 2020/21:808 om Svenska Jägareförbundets
            uppdrag att sköta jakt- och viltvård
          </note>
          <note>
            Anf. 1 Näringsminister IBRAHIM BAYLAN (S)
          </note>
          <note>
            Anf. 2 ALEXANDRA ANSTRELL (M)
          </note>
          <note>
            Anf. 3 LARS BECKMAN (M)
          </note>
          <note>
            Anf. 4 STEN BERGHEDEN (M)
          </note>
          <note>
            Anf. 5 Näringsminister IBRAHIM BAYLAN (S)
          </note>
          <note>
            Anf. 6 ALEXANDRA ANSTRELL (M)
          </note>
          <note>
            Anf. 7 LARS BECKMAN (M)
          </note>
          <note>
            Anf. 8 STEN BERGHEDEN (M)
          </note>
          <note>
            Anf. 9 Näringsminister IBRAHIM BAYLAN (S)
          </note>
          <note>
            Anf. 10 ALEXANDRA ANSTRELL (M)
          </note>
          <note>
            Anf. 11 Näringsminister IBRAHIM BAYLAN (S)
          </note>
          <note>
            § 6 Svar på interpellationerna 2020/21:809, 901 och 905 om vargangrepp
          </note>
          <note>
            Anf. 12 Näringsminister IBRAHIM BAYLAN (S)
          </note>
          <note>
            Anf. 13 ALEXANDRA ANSTRELL (M)
          </note>
          <note>
            Anf. 14 STEN BERGHEDEN (M)
          </note>
          <note>
            Anf. 15 LARS BECKMAN (M)
          </note>
          <note>
            Anf. 16 MARLÉNE LUND KOPPARKLINT (M)
          </note>
          <note>
            Anf. 17 Näringsminister IBRAHIM BAYLAN (S)
          </note>
          <note>
            Anf. 18 ALEXANDRA ANSTRELL (M)
          </note>
          <note>
            Anf. 19 STEN BERGHEDEN (M)
          </note>
          <note>
            Anf. 20 LARS BECKMAN (M)
          </note>
          <note>
            Anf. 21 MARLÉNE LUND KOPPARKLINT (M)
          </note>
          <note>
            Anf. 22 Näringsminister IBRAHIM BAYLAN (S)
          </note>
          <note>
            Anf. 23 ALEXANDRA ANSTRELL (M)
          </note>
          <note>
            Anf. 24 STEN BERGHEDEN (M)
          </note>
          <note>
            Anf. 25 Näringsminister IBRAHIM BAYLAN (S)
          </note>
          <note>
            § 7 Svar på interpellation 2020/21:868 om Säkerhetspolisens utredningar
            om personer med kurdiskt ursprung
          </note>
          <note>
            Anf. 26 Statsrådet MIKAEL DAMBERG (S)
          </note>
          <note>
            Anf. 27 ILONA SZATMARI WALDAU (V)
          </note>
          <note>
            Anf. 28 Statsrådet MIKAEL DAMBERG (S)
          </note>
          <note>
            Anf. 29 ILONA SZATMARI WALDAU (V)
          </note>
          <note>
            Anf. 30 Statsrådet MIKAEL DAMBERG (S)
          </note>
          <note>
            Anf. 31 ILONA SZATMARI WALDAU (V)
          </note>
          <note>
            Anf. 32 Statsrådet MIKAEL DAMBERG (S)
          </note>
          <note>
            § 8 Svar på interpellation 2020/21:874 om internationella stöldligor
            i Sverige
          </note>
          <note>
            Anf. 33 Statsrådet MIKAEL DAMBERG (S)
          </note>
          <note>
            Anf. 34 THOMAS MORELL (SD)
          </note>
          <note>
            Anf. 35 Statsrådet MIKAEL DAMBERG (S)
          </note>
          <note>
            Anf. 36 THOMAS MORELL (SD)
          </note>
          <note>
            Anf. 37 Statsrådet MIKAEL DAMBERG (S)
          </note>
          <note>
            Anf. 38 THOMAS MORELL (SD)
          </note>
          <note>
            Anf. 39 Statsrådet MIKAEL DAMBERG (S)
          </note>
          <note>
            § 9 Svar på interpellation 2020/21:881 om brandskydd hos äldre
            och personer med funktionsnedsättning
          </note>
          <note>
            Anf. 40 Statsrådet MIKAEL DAMBERG (S)
          </note>
          <note>
            Anf. 41 MARLÉNE LUND KOPPARKLINT (M)
          </note>
          <note>
            Anf. 42 Statsrådet MIKAEL DAMBERG (S)
          </note>
          <note>
            Anf. 43 MARLÉNE LUND KOPPARKLINT (M)
          </note>
          <note>
            Anf. 44 Statsrådet MIKAEL DAMBERG (S)
          </note>
          <note>
            Anf. 45 MARLÉNE LUND KOPPARKLINT (M)
          </note>
          <note>
            Anf. 46 Statsrådet MIKAEL DAMBERG (S)
          </note>
          <note>
            § 10 Svar på interpellation 2020/21:891 om kontaminerat vatten
          </note>
          <note>
            Anf. 47 Statsrådet MIKAEL DAMBERG (S)
          </note>
          <note>
            Anf. 48 ALEXANDRA ANSTRELL (M)
          </note>
          <note>
            Anf. 49 Statsrådet MIKAEL DAMBERG (S)
          </note>
          <note>
            Anf. 50 ALEXANDRA ANSTRELL (M)
          </note>
          <note>
            Anf. 51 Statsrådet MIKAEL DAMBERG (S)
          </note>
          <note>
            Anf. 52 ALEXANDRA ANSTRELL (M)
          </note>
          <note>
            Anf. 53 Statsrådet MIKAEL DAMBERG (S)
          </note>
          <note>
            § 11 Svar på interpellation 2020/21:894 om utsläpp i svenska
            vatten
          </note>
          <note>
            Anf. 54 Statsrådet MIKAEL DAMBERG (S)
          </note>
          <note>
            Anf. 55 ALEXANDRA ANSTRELL (M)
          </note>
          <note>
            Anf. 56 Statsrådet MIKAEL DAMBERG (S)
          </note>
          <note>
            Anf. 57 ALEXANDRA ANSTRELL (M)
          </note>
          <note>
            Anf. 58 Statsrådet MIKAEL DAMBERG (S)
          </note>
          <note>
            Anf. 59 ALEXANDRA ANSTRELL (M)
          </note>
          <note>
            Anf. 60 Statsrådet MIKAEL DAMBERG (S)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Svar på interpellation 2020/21:816 om överskuldsättning
          </note>
          <note>
            Anf. 61 Statsrådet ÅSA LINDHAGEN (MP)
          </note>
          <note>
            Anf. 62 ANGELICA LUNDBERG (SD)
          </note>
          <note>
            Anf. 63 Statsrådet ÅSA LINDHAGEN (MP)
          </note>
          <note>
            Anf. 64 ANGELICA LUNDBERG (SD)
          </note>
          <note>
            Anf. 65 Statsrådet ÅSA LINDHAGEN (MP)
          </note>
          <note>
            Anf. 66 ANGELICA LUNDBERG (SD)
          </note>
          <note>
            Anf. 67 Statsrådet ÅSA LINDHAGEN (MP)
          </note>
          <note>
            § 13 Bordläggning och beslut om förkortad motionstid
          </note>
          <note>
            § 14 Anmälan om interpellationer
          </note>
          <note>
            § 15 Anmälan om frågor för skriftliga svar
          </note>
          <note>
            § 16 Kammaren åtskildes kl. 18.20.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
