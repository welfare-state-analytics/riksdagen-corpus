<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--34</head>
          <docDate when="2021-11-25">2021-11-25</docDate>
        </div>
      </front>
      <body>
        <div>
          <note>
            § 1 Val av ställföreträdande justitieombudsman
          </note>
          <note>
            Val av ställföreträdande justitieombudsman företogs.
          </note>
          <note>
            Följande skrivelse hade kommit in från konstitutionsutskottet:
          </note>
          <note>
            Till riksdagen
          </note>
          <u>
            <seg>
              Den tid för vilken Lars Lindström är vald att vara ställföreträdande
              justitieombudsman löper ut den 1 december 2021.
            </seg>
          </u>
          <note>
            Konstitutionsutskottet har berett frågan om val av ställföreträdande
            justitieombudsman.
          </note>
          <note>
            Konstitutionsutskottet föreslår enhälligt att riksdagen för två
            år från den 1 december 2021 till ställföreträdande justitieombudsman
            omväljer Lars Lindström.
          </note>
          <note>
            Stockholm den 11 november 2021
          </note>
          <note>
            På konstitutionsutskottets vägnar
          </note>
          <note>
            Karin Enström
          </note>
          <note>
            Kammaren biföll konstitutionsutskottets förslag och utsåg därmed
            för två år från och med den 1 december 2021 till
          </note>
          <note>
            ställföreträdande justitieombudsman
          </note>
          <note>
            Lars Lindström
          </note>
          <note>
            § 2 Justering av protokoll
          </note>
          <note>
            Protokollet för den 4 november justerades.
          </note>
          <note>
            § 3 Anmälan om återtagande av plats i riksdagen
          </note>
          <note>
            Förste vice talmannen meddelade att Markus Wiechel ( SD ) återta
            git sin plats i riksdagen från och med den 25 november , varigenom
            uppdraget som ersättare upphört för Christina Nilsson (SD).
          </note>
          <note>
            § 4 Anmälan om subsidiaritetsprövning
          </note>
          <note>
            Förste vice talmannen anmälde att utdrag ur prot. 2021/22:7 för
            tisdagen den 23 november i ärende om subsidiaritetsprövning av
            EU-förslag hade kommit in från kulturutskottet.
          </note>
          <note>
            § 5 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motion
          </note>
          <note>
            2021/22:4313 till socialutskottet
          </note>
          <note>
            § 6 Redovisning av AP-fondernas verksamhet t.o.m. 2020
          </note>
          <note>
            Finansutskottets betänkande 2021/22:FiU6
          </note>
          <note>
            Redovisning av AP-fondernas verksamhet t.o.m. 2020 (skr. 2020/21:130)
          </note>
          <note>
            föredrogs.
          </note>
          <note>
            Anf. 1 ILONA SZATMARI WALDAU (V):
          </note>
          <u>
            <seg>
              Fru talman! Sveriges pensioner har ju verkligen varit en het
              fråga de senaste dagarna. Nu ska vi debattera AP-fonder, som ingår
              i finansieringssystemet för våra pensioner.
            </seg>
          </u>
          <u>
            <seg>
              En förutsättning för goda pensioner i framtiden är att Sverige
              fortsätter att ha framgångsrika företag och framgångsrik forskning,
              offentliga investeringar som tryggar tillgången på infrastruktur
              och bostäder, en väl utbyggd offentlig välfärd och en politik
              för ökad jämlikhet.
            </seg>
          </u>
          <u>
            <seg>
              Vänsterpartiet anser att AP-fonderna bör användas aktivt och
              ta ett långsiktigt ägaransvar som kontrast till de kortsiktiga
              vinstintressen som präglar stora delar av finansmarknaden i dag.
              Ett starkt svenskt näringsliv förutsätter en aktiv och målmedveten
              näringspolitik. AP-fonderna skulle i större utsträckning än i
              dag kunna utnyttjas för att möjliggöra detta.
            </seg>
          </u>
          <u>
            <seg>
              Det finns ett utbrett missnöje med de kortsiktiga avkastningskrav
              som styr mycket av investeringarna. Vänsterpartiets uppfattning
              är att AP-fondsmedlen inte ska utnyttjas i spekulativa syften
              utan bör förvaltas utifrån långsiktiga, samhällsekonomiska kriterier.
              Pensionärernas pengar ska tryggas, och detta görs bäst genom att
              AP-fonderna tar ett långsiktigt ägaransvar i syfte att upprätthålla
              en hög sysselsättning och hållbar tillväxt.
            </seg>
          </u>
          <u>
            <seg>
              Vänsterpartiet föreslår därför bland annat att Första AP-fonden
              omvandlas till en fond för samhällsnyttiga investeringar. Den
              kan då investera i till exempel miljöteknik, medicin, bostäder,
              gruvnäring eller infrastruktur.
            </seg>
          </u>
          <u>
            <seg>
              Fru talman! Första–Fjärde AP-fonden ska förvalta fondmedlen på
              ett föredömligt sätt genom ansvarsfulla investeringar och ett
              ansvarsfullt ägande. Särskild vikt ska fästas vid hur en hållbar
              utveckling kan främjas utan att det görs avkall på det övergripande
              målet för placeringsverksamheten.
            </seg>
          </u>
          <u>
            <seg>
              Vänsterpartiet välkomnar målet för placeringsverksamheten men
              ifrågasätter om det kommer att göra tillräcklig skillnad. Samtidigt
              som detta mål infördes slog ju regeringen fast att miljö, socialt
              ansvar och bolagsstyrning ska främjas utan att det görs avkall
              på det övergripande målet för placeringsverksamheten.
            </seg>
          </u>
          <u>
            <seg>
              I regeringens skrivelse, som vi nu debatterar, görs en utvärdering
              av effekterna av de nya placeringsreglerna. Utvärderingen visar
              att marknadsvärdet för placeringar i fossil energi för Första–Fjärde
              AP-fonden har minskat med cirka 80 procent, men Tredje och Fjärde
              AP-fonden har fortfarande fossila bolag i sina portföljer motsvarande
              ungefär 4 miljarder kronor.
            </seg>
          </u>
          <u>
            <seg>
              SVT:s granskning av AP-fondernas placeringar visar dessutom att
              Sjunde AP-fonden har över 11 miljarder investerade i fossila tillgångar.
              Varken Sjätte eller Sjunde AP-fonden omfattas av samma regelverk
              som Första–Fjärde AP-fonden. Vänsterpartiet menar att alla AP-fonder
              ska omfattas av krav på föredömlighet och hållbara investeringar.
            </seg>
          </u>
          <u>
            <seg>
              Det måste också ställas tuffare krav på alla AP-fonder när det
              gäller miljö och etik. Att Tredje AP-fonden investerar i kärnvapenbolag
              är inte etiskt försvarbart.
            </seg>
          </u>
          <u>
            <seg>
              Vänsterpartiet föreslår att placeringarna ska vägledas av följande
              riktlinjer:
            </seg>
          </u>
          <u>
            <seg>
               Miljömässiga och etiska hänsyn ska likställas med målet om
              hög avkastning.
            </seg>
          </u>
          <u>
            <seg>
               AP-fonderna ska inte göra några nyinvesteringar i kol, olja
              eller fossilgas.
            </seg>
          </u>
          <u>
            <seg>
               AP-fonderna ska divestera befintliga innehav i fossilindustrin,
              och detta ska ske inom två år.
            </seg>
          </u>
          <u>
            <seg>
               Samtliga AP-fonder ska ha kvantitativa mål för investeringar
              i förnybar energi.
            </seg>
          </u>
          <u>
            <seg>
               Samtliga AP-fonder ska redovisa beräknade utsläpp av växthusgaser
              för sina investeringar.
            </seg>
          </u>
          <u>
            <seg>
               AP-fonderna ska inte investera i bolag som använder skatteparadis
              för att undgå beskattning.
            </seg>
          </u>
          <u>
            <seg>
              Fru talman! I dag begränsas AP-fondernas investeringar i onoterade
              bolag. Vi i Vänsterpartiet anser att Första–Fjärde AP-fonden ska
              kunna direkt ­ investera i onoterade bolag, vilket vi också föreslagit
              i vår motion.
            </seg>
          </u>
          <u>
            <seg>
              Det nuvarande regelverket för Första–Fjärde AP-fonden innehåller
              bestämmelser som begränsar AP-fondernas inflytande i de bolag
              de investerar i. För att vi ska kunna använda AP-fonderna som
              en del i en strategisk näringspolitik måste detta åtgärdas.
            </seg>
          </u>
          <u>
            <seg>
              Rörliga ersättningssystem i finanssektorn var en bidragande orsak
              till finanskrisen 2007–2009. Förutom vd och övrig fondledning
              har de flesta anställda i AP-fonderna rörliga ersättningar utöver
              sin fasta lön. Ersättningssystemen riskerar att leda till spekulation
              och mer riskfyllda placeringar. Ett förbud mot rörliga ersättningar
              för anställda i AP-fonderna bör därför införas.
            </seg>
          </u>
          <u>
            <seg>
              Vi menar också att ett oberoende råd bör tillsättas i syfte att
              årligen följa upp AP-fondernas placeringar och kontinuerligt utvärdera
              verksamheten. Rådets uppföljning och utvärderingar bör inriktas
              på huruvida de företag som AP-fonderna investerar i lever upp
              till de etiska riktlinjerna om mänskliga rättigheter och vilka
              miljömässiga hänsyn de tar. Såväl uppföljningarna som utvärderingarna
              ska presenteras för riksdagen och vara föremål för debatt.
            </seg>
          </u>
          <u>
            <seg>
              Fru talman! Jag står naturligtvis bakom Vänsterpartiets samtliga
              reservationer men yrkar här bifall endast till reservation 1.
            </seg>
          </u>
          <note>
            Anf. 2 JOAKIM SANDELL (S):
          </note>
          <u>
            <seg>
              Fru talman! Jag vill inleda med att yrka bifall till utskottets
              förslag i betänkandet och därmed avslag på reservationerna.
            </seg>
          </u>
          <u>
            <seg>
              I en debatt om AP-fonderna och deras resultat är det inte helt
              oviktigt att påminna om vad deras uppdrag är. Det är att förvalta
              fondmedlen så att de blir till största möjliga nytta för inkomstpensionssystemet.
              Förvaltningen ska ta sin utgångspunkt i pensionssystemets åtagande.
            </seg>
          </u>
          <u>
            <seg>
              Uppdraget är reglerat i lag och utgör tillsammans med placeringsreglerna
              ramverket för AP-fondernas arbete. Av placeringsreglerna kan man
              bland annat utläsa att fonderna är ålagda att ta hänsyn till miljö
              och etik i placeringsverksamheten utan att göra avkall på det
              övergripande målet om hög avkastning. Fonderna ska inte ha näringspolitiska
              eller ekonomisk-politiska mål.
            </seg>
          </u>
          <u>
            <seg>
              Fru talman! År 2020 var på många sätt ett mycket speciellt år.
              I början av året slog coronapandemin till med full kraft. Många
              förlorade nära och kära till följd av pandemin. Samhällen stängdes
              ned, och många var de som förlorade jobbet eller blev permitterade.
              Finansmarknaderna påverkades också. Men trots de kraftiga nedgångarna
              på världens aktiebörser i början av pandemin gav buffertfonderna
              ett samlat resultat efter kostnader på nästan 132 miljarder kronor,
              vilket motsvarar en avkastning på kapitalet med 8,5 procent. Och
              under året överförde buffertfonderna nästan 32 miljarder till
              pensionssystemet för att säkra de löpande pensionsutbetalningarna.
            </seg>
          </u>
          <u>
            <seg>
              När det gäller fondernas roll som buffert för att hantera löpande
              över- och underskott i pensionssystemen har fonderna sedan 2009
              betalat ut 271 miljarder för att täcka det förväntade underskott
              som bland annat uppstod när 40-talistgenerationen började gå i
              pension. Enligt Pensionsmyndighetens prognos kommer underskottet
              i pensionssystemet att ligga kvar på ungefär nuvarande nivå de
              närmaste åren, och ytterligare 121 miljarder kronor av fondtillgångarna
              kommer att behöva användas fram till och med 2024 för att täcka
              underskottet.
            </seg>
          </u>
          <u>
            <seg>
              Fru talman! Den 1 januari 2019 fick Första–Fjärde AP-fonden ett
              nytt mål för placeringsverksamheten. Pensionskapitalet ska förvaltas
              på ett föredömligt sätt genom ansvarsfulla investeringar och ansvarsfullt
              ägande. Det övergripande målet är dock fortfarande hög avkastning
              till låg risk.
            </seg>
          </u>
          <u>
            <seg>
              Syftet med det nya målet är att fonderna ska beakta miljöaspekter,
              so ­ ciala aspekter och bolagsstyrningsaspekter i sin kapitalförvaltning.
              Målet är bland annat att fonderna ska ta fram en gemensam värdegrund
              för för ­ valtningen, gemensamma riktlinjer för vilka tillgångar
              pensionsmedlen inte bör placeras i samt gemensamma riktlinjer
              för hur resultatet av förvalt ­ ningen enligt det nya målet ska
              redovisas. Förhoppningsvis kan vi enas om liknande regler även
              för Sjätte och Sjunde AP-fonden.
            </seg>
          </u>
          <u>
            <seg>
              Hur har det då gått med AP-fondernas implementering av de nya
              reglerna? Gällande till exempel utvecklingen av Första–Fjärde
              AP-fondens placeringar i verksamhet med fossil energi tittade
              McKinsey på regeringens uppdrag på perioden 2016–2020, och marknadsvärdet
              av placeringar i fossil energi har minskat från 16 miljarder 2016
              till 4 miljarder 2020, vilket är en nedgång med knappt 80 procent.
              Men till bilden hör att under samma period ökade kapitalet i fonderna
              med 350 miljarder eller 30 procent.
            </seg>
          </u>
          <u>
            <seg>
              Rapporten från McKinsey noterar också att minskningen har tilltagit
              efter att de nya placeringsreglerna trädde i kraft 2019. Enligt
              utskottet är det en bra utveckling som tyder på att de nya målen
              för hållbarhet bidragit till en ökad fokusering på hållbarhetsarbetet.
            </seg>
          </u>
          <u>
            <seg>
              Avslutningsvis, fru talman: Att AP-fonderna förvaltar våra pensionspengar
              på ett hållbart sätt behöver vi ständigt hålla under lupp och
              utvärdera. AP-fondernas övergripande mål är långsiktigt hög avkastning
              för att säkerställa trygga pensioner till Sveriges löntagare.
              Långsiktigheten kommer att innebära att till exempel fossila investeringar
              fasas ut.
            </seg>
          </u>
          <u>
            <seg>
              Att förvalta våra pensionspengar är ett stort ansvar, inte minst
              eftersom det just handlar om våra pensioner. Då behöver också
              investeringarna vara långsiktigt hållbara för att vi ska ha trygga
              pensioner som busschauffören och sjuksköterskan kan leva på.
            </seg>
          </u>
          <u>
            <seg>
              Jag är också övertygad om att det finns en stark förväntan från
              spararna att de pensionspengar som AP-fonderna förvaltar går till
              bra verksamhet och inte till verksamhet som till exempel kränker
              mänskliga rättigheter eller förstör vår planet.
            </seg>
          </u>
          <u>
            <seg>
              Med detta vill jag avsluta med att säga att vi socialdemokrater
              på intet sätt utesluter ytterligare förändringar av regelverket
              om det visar sig nödvändigt.
            </seg>
          </u>
          <note>
            (Applåder)
          </note>
          <note>
            Anf. 3 ILONA SZATMARI WALDAU (V) replik:
          </note>
          <u>
            <seg>
              Fru talman! Joakim Sandell sa i sitt anförande dels att det förhopp
              ­ ningsvis kommer att bli samma regler för Sjätte och Sjunde AP-fonden
              när det gäller föredömlighet och hållbara investeringar, dels
              att han för Social ­ demokraternas räkning inte utesluter att
              det kan komma framtida förslag till förändringar. Om nu ledamoten
              sätter detta hopp till att det ska vara samma regler för Sjätte
              och Sjunde AP-fonden undrar jag när ledamoten beräknar att det
              kommer ett sådant förslag.
            </seg>
          </u>
          <u>
            <seg>
              Just nu har AP-fonderna minst 15 miljarder i fossila tillgångar.
              Det är för mig 15 miljarder för mycket. Vi måste divestera. Staten
              kan inte äga aktier eller liknande i företag som jobbar med fossil
              energi.
            </seg>
          </u>
          <u>
            <seg>
              Detsamma gäller Tredje AP-fonden, som investerar i bolag som
              sysslar med kärnvapen. Jag hörde det inte nämnas i ledamotens
              anförande och skulle gärna vilja höra om det verkligen är etiskt
              försvarbart och i enlighet med reglerna att investera i bolag
              som sysslar med kärnvapen.
            </seg>
          </u>
          <note>
            (Applåder)
          </note>
          <note>
            Anf. 4 JOAKIM SANDELL (S) replik:
          </note>
          <u>
            <seg>
              Fru talman! Jag tackar ledamoten för frågorna.
            </seg>
          </u>
          <u>
            <seg>
              Jag kan inleda med att försöka svara på frågan när det gäller
              ordet förhoppningsvis. Det har väl inte undgått någon att Socialdemokraterna
              inte har egen majoritet här i kammaren. Men det är min förhoppning
              att vi kan samla en majoritet för liknande regler för Sjätte och
              Sjunde AP-fonden. Det ligger ju ett förslag kopplat till S jätte
              AP-fonden, och P ensionsgruppen tittar för tillfället på S junde
              AP-fonden. Vi får sedan se hur hantering ­ en går vidare.
            </seg>
          </u>
          <u>
            <seg>
              När det gäller investeringar i fossil energi kan det ibland vara
              lite komplicerat. Jag själv kommer från Malmö. På andra sidan
              sundet finns ett bolag som är verksamt inom energisektorn, Ø rsted.
              Det är ett bolag som tidigare hanterade de danska olje- och gastillgångarna,
              men man har nu bestämt sig för att avyttra dem och gå över till
              att producera förnybar energi.
            </seg>
          </u>
          <u>
            <seg>
              Då är alltid frågan: Ska man vara med på den här utvecklingen
              som ägare eller ska man lämna den helt åt sidan? När det gäller
              balansgången mellan fossilt och icke-fossilt är det faktiskt också
              bra att man som ägare är med och driver på utvecklingen. Att bara
              titta på innehavet i enskilda aktier kan ibland vilseleda när
              man ska se vilken väg de här företagen är på väg att ta. Om man
              hade varit aktieägare i till exempel Ø rsted hade man ju fått
              vara med om en ordentlig resa, för marknaden har prioriterat företag
              som vänder utvecklingen.
            </seg>
          </u>
          <note>
            Anf. 5 ILONA SZATMARI WALDAU (V) replik:
          </note>
          <u>
            <seg>
              Fru talman! Ska man tolka det som Joakim Sandell säger som att
              de minst 15 miljarder som staten via AP-fonderna har investerat
              i fossil energi håller på att omvandlas till något annat? Hur
              stor andel av det är detta enda bolag som ledamoten nämner? Kan
              ledamoten uttala sig om alla de minst 15 miljarderna?
            </seg>
          </u>
          <u>
            <seg>
              Jag konstaterar också att jag inte fick något svar på min fråga
              om kärn ­ vapen. Ledamoten sa att han med ”förhoppningsvis” menade
              att han har en förhoppning om att det kommer att finnas en majoritet,
              och det hoppas självklart jag också. Socialdemokraterna och alla
              andra partier är naturligt ­ vis välkomna att rösta för Vänsterpartiets
              motion och se till att vi får en förändring här och nu, för vi
              behöver verkligen divestera.
            </seg>
          </u>
          <u>
            <seg>
              Jag är lite trött på hänvisning till Pensionsgruppen; det har
              hänvisats till Pensionsgruppen i flera veckor nu. Vi är en riksdag,
              och vi måste kunna ta initiativ och fatta beslut utan en grupp
              som inte är representativ.
            </seg>
          </u>
          <u>
            <seg>
              Slutligen konstaterar jag att det inte är första gången regeringspartier
              hellre säljer fossil energi än lägger ned den. Under denna mandatperiod
              har regeringen hellre sålt ett kolkraftverk än lagt ned det.
            </seg>
          </u>
          <u>
            <seg>
              Jag vill se lite mer initiativ från det jag hoppas är det blivande
              reger ­ ingspartiet.
            </seg>
          </u>
          <note>
            Anf. 6 JOAKIM SANDELL (S) replik:
          </note>
          <u>
            <seg>
              Fru talman! Vi ledamöter kan vara trötta på lite olika saker.
              Ibland blir jag lite trött på partier som har en förmåga att måla
              upp allt i svart och vitt och göra det enkelt för sig och i sina
              motioner gå i helt olika riktningar. Sådant kan man enkelt göra
              i opposition.
            </seg>
          </u>
          <u>
            <seg>
              Vänsterpartiets motionsyrkanden går bland annat ut på att vi
              ska öka innehavet i onoterade bolag. Onoterade bolag är ofta förknippade
              med högre risk och högre förvaltningskostnad, och ni berömmer
              att förvaltningskostnaderna har gått ned. Å andra sidan vill ni
              minska riskerna genom att ta bort de rörliga ersättningarna.
            </seg>
          </u>
          <u>
            <seg>
              Vänsterpartiet har ingen röd tråd i sitt motionerande kopplat
              till denna verksamhet, och så kan man som sagt bete sig när man
              sitter i opposition.
            </seg>
          </u>
          <u>
            <seg>
              När det gäller Pensionsgruppens representativitet: Sist jag räknade
              företrädde de partier som sitter i Pensionsgruppen en överväldigande
              majoritet av Sveriges väljare. I min värld är Pensionsgruppen
              därför mer representativ än vad Vänsterpartiet är.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 12.)
          </note>
          <note>
            § 7 Anpassningar av svensk lag till EU:s förordningar om Schengens
            informationssystem
          </note>
          <note>
            Justitieutskottets betänkande 2021/22:JuU9
          </note>
          <note>
            Anpassningar av svensk lag till EU:s förordningar om Schengens
            informationssystem (prop. 2020/21:222)
          </note>
          <note>
            föredrogs.
          </note>
          <note>
            Anf. 7 ADAM MARTTINEN (SD):
          </note>
          <note>
            Fru talman! Vi debatterar nu justitieutskottets betänkande Anpassning
            ­ ar av svensk lag till EU:s förordningar om Schengens informationssystem
            .
          </note>
          <u>
            <seg>
              Initialt ska jag göra en generell reflektion över att vi har
              något olika uppfattningar om fördelar och nackdelar med en fri
              rörlighet inom Europa och mer specifikt Schengen.
            </seg>
          </u>
          <u>
            <seg>
              Samtidigt som den fria rörligheten förenklar livet för enskilda
              och berikar våra länder på många sätt går det inte att förneka
              att den fria rörligheten bidragit till enorma problem, inte minst
              för Sverige.
            </seg>
          </u>
          <u>
            <seg>
              För vårt utskotts räkning handlar det kanske främst om en kriminalitet
              som kan operera fritt över gränser, vilket på många sätt utgör
              ett betydligt större problem för våra rättsvårdande myndigheter
              än kriminalitet som enklare kan utredas mot egna medborgare som
              befinner sig i vårt land.
            </seg>
          </u>
          <u>
            <seg>
              Inte minst ser vi också hur en fri rörlighet utnyttjas för illegal
              migration och de bakomliggande intressen som främjar en sådan
              mot EU:s medlemsstater.
            </seg>
          </u>
          <u>
            <seg>
              Fru talman! Den här typen av ärende kanske inte brukar utgöra
              en grund för stora meningsskiljaktigheter mellan våra respektive
              partier. Betänkandet syftar ju huvudsakligen till att anpassa
              svensk rätt till EU:s nya regelverk om Schengens informationssystem
              med ändringar i bland annat utlänningslagen och offentlighets-
              och sekretesslagen.
            </seg>
          </u>
          <u>
            <seg>
              Men Sverigedemokraterna finner ändå anledning att rikta viss
              kritik mot regeringens förslag till beslut, och vi har i betänkandet
              ett par reservationer med anledning av regeringens senfärdighet
              och begränsningar.
            </seg>
          </u>
          <u>
            <seg>
              För det första ger SIS-regelverket utökade möjligheter till kontroll
              i brottsbekämpande syfte i ärenden där gränsöverskridande brottslighet
              förekommer.
            </seg>
          </u>
          <u>
            <seg>
              Mot bakgrund av den rådande situationen i Sverige anser vi att
              det är synnerligen oroande att regeringens utgångspunkt är att
              endast de ändring ­ ar av svensk lag som krävs för att Sverige
              ska uppfylla sina förpliktelser ska genomföras.
            </seg>
          </u>
          <u>
            <seg>
              Vi menar att Sverige behöver använda alla tillgängliga medel
              för att motverka brottslighetens utveckling och föreslår därför
              att en ny utredning ska tillsättas för att ta vara på de möjligheter
              till bättre kontroll som finns genom SIS-regelverket.
            </seg>
          </u>
          <u>
            <seg>
              Fru talman! I propositionen anges att Polismyndighetens hemställan
              om stärkt brottsbekämpning med stöd av biometriska uppgifter bereds
              inom Regeringskansliet men att det inte har funnits tid att bereda
              förslagen inom ramen för just det här lagstiftningsärendet.
            </seg>
          </u>
          <u>
            <seg>
              Mot bakgrund av vad Polismyndigheten anger i sin hemställan om
              behovet av en ny reglering och den tid som gått sedan hemställan
              gjordes i juni 2019 anser vi att det finns skäl att rikta ett
              tillkännagivande till regeringen om just insamling och användning
              av biometriska uppgifter.
            </seg>
          </u>
          <u>
            <seg>
              I hemställan pekar Polismyndigheten också på att förstörandet
              av biometriska uppgifter omedelbart efter kontroll och avslutad
              sökning medför problem och i förlängningen snarare kan innebära
              ökade integritetskränkningar.
            </seg>
          </u>
          <u>
            <seg>
              Lagring och användning av biometriska uppgifter är ett viktigt
              verktyg för att kunna kontrollera personer som reser in i Sverige
              och vistas inom landet. Vi anser därför att det är angeläget att
              en utredning tillsätts och ges i uppdrag att göra en översyn av
              nationell lagstiftning för att möjliggöra utökad lagring av biometriska
              uppgifter.
            </seg>
          </u>
          <u>
            <seg>
              Fru talman! Detta är huvudsakligen synpunkter som har inkommit
              i remissvaren från både Polismyndigheten och Säkerhetspolisen.
            </seg>
          </u>
          <u>
            <seg>
              I betänkandet finns också ett särskilt yttrande från Moderaterna
              och Kristdemokraterna som tar fasta på ungefär samma kritik.
            </seg>
          </u>
          <u>
            <seg>
              Fru talman! Jag står bakom båda våra reservationer, men för tids
              vinnande yrkar jag endast på reservation 2 om användningen av
              SIS-regelverkets möjligheter till kontroll.
            </seg>
          </u>
          <note>
            Anf. 8 TONY HADDOU (V):
          </note>
          <u>
            <seg>
              Fru talman! Jag yrkar bifall till reservation 1 av Vänsterpartiet.
              Anledningen är att vi av flera skäl har en kritisk inställning
              till Schengens infor ­ mationssystem, SIS.
            </seg>
          </u>
          <u>
            <seg>
              Vänsterpartiet röstade emot Sveriges anslutning till Schengenkonven
              ­ tionen när frågan avgjordes av riksdagen för 20 år sedan. De
              tyngsta in ­ vändningarna vi hade då var att Schengensamarbetet
              hotade den person ­ liga integriteten och riskerade att inskränka
              flyktingars möjligheter att söka asyl och att det viktiga samarbetet
              mot gränsöverskridande brottslig ­ het borde ha organiserats i
              former som inte hotade den enskildes rätts ­ säkerhet och asylrätten.
            </seg>
          </u>
          <u>
            <seg>
              Fru talman! Dessvärre fick vi rätt i våra farhågor. Trots de
              försäkringar om motsatsen som regeringen då lämnade har Sverige
              steg för steg genomfört förändringar av migrationslagstiftningen
              och transportörsansvaret som inneburit stora försämringar när
              det gäller flyktingars rättigheter och rätten att söka asyl.
            </seg>
          </u>
          <u>
            <seg>
              Förutom att regeringen använder undandragande av rättigheter
              som ett sätt att försöka skrämma bort människor på flykt eller
              betalar diktaturer i tredjeländer för att hålla människor på flykt
              borta är detta ytterligare ett sätt där vi ser att rättssäkerheten
              står på spel.
            </seg>
          </u>
          <u>
            <seg>
              Vänsterpartiet har sedan tillkomsten av informationssystemet
              ifrågasatt att SIS inte bara handlar om personer som begått brott
              eller är miss ­ tänkta för brott. SIS används för en omfattande
              registrering av så kallad förebyggande natur, det vill säga registrering
              av personer som inte är brottsmisstänkta.
            </seg>
          </u>
          <u>
            <seg>
              En stor del av de personer som i dag finns registrerade i SIS
              är personer från länder utanför Schengenområdet som av olika skäl
              fått avslag på sina asylansökningar. Betydelsen av en sådan registrering
              är att personen i frå ­ ga kan avvisas direkt vid Schengens yttre
              gräns.
            </seg>
          </u>
          <u>
            <seg>
              Antalet sådana avvisningar har också ökat markant. Möjligheten
              för en avvisad asylsökande att få rättelse måste dessutom anses
              som minimal då personen efter avvisning inte har tillgång till
              den rättsapparat som har till uppgift att rätta till eventuella
              felaktigheter.
            </seg>
          </u>
          <u>
            <seg>
              Detta innebär att personer med helt legitima asylskäl nekas prövning
              i enlighet med Genèvekonventionen, vilket är en mycket dålig effekt
              av registreringen. En asylansökan ska alltid prövas i enlighet
              med tillämpliga konventioner oavsett tidigare beslut. En registrering
              i SIS ska enligt Vänsterpartiet inte få innebära att den sökande
              fråntas sin rätt till sådan prövning.
            </seg>
          </u>
          <u>
            <seg>
              Fru talman! Vi har tidigare yrkat avslag på förslaget om den
              nu gällan ­ de grunden för återkallande av uppehållstillstånd,
              det vill säga att ett annat Schengenland uppfört personen i fråga
              på en nationell spärrlista. I förarbe ­ tena uttalade regeringen
              att det krävs mycket starka skäl för att återkalla ett uppehållstillstånd
              som beviljats i Sverige och att endast ett mycket starkt nationellt
              intresse i en annan Schengenstat kan anses tillräckligt.
            </seg>
          </u>
          <u>
            <seg>
              Vänsterpartiet kritiserade dock redan i det sammanhanget att
              det inte angavs i propositionen i vilka fall ett sådant återkallande
              skulle kunna ske. Nu när regeringen föreslår en utökad möjlighet
              att återkalla uppehållstillstånd framstår det som ännu viktigare
              att grunden för återkallelse är rättssäker, tydlig och transparent.
            </seg>
          </u>
          <u>
            <seg>
              Både Asylrättscentrum och Röda Korset efterlyser i sina remissvar
              en tydligare motivering av i vilka situationer en återkallelse
              av uppehållstillstånd eller längre visering kan bli aktuell. Vänsterpartiet
              instämmer i remissinstansernas synpunkter. En otydlig reglering
              av detta område öppnar för godtyckliga bedömningar, med långtgående
              konsekvenser för den person som på oklara grunder riskerar att
              få sitt uppehållstillstånd återkallat.
            </seg>
          </u>
          <u>
            <seg>
              I och med att det kommer från EU och är något som vi förbundit
              oss att följa kommer vi att föreslå att regeringen på ett tydligare
              sätt måste definiera vilka situationer som avses i de nya bestämmelserna
              om återkallande av uppehållstillstånd.
            </seg>
          </u>
          <u>
            <seg>
              Visserligen ska det enligt den föreslagna lagtexten i utlänningslagen
              fortfarande krävas tillräckliga skäl för att ett återkallande
              ska få ske. Vi anser dock inte att detta räcker för att förslaget
              ska vara rättssäkert. Därför bör den regering som nu ska tillträda
              återkomma till riksdagen med ett förslag som innebär att de situationer
              där ett uppehållstillstånd kan återkallas definieras på ett tydligt
              och rättssäkert sätt.
            </seg>
          </u>
          <note>
            Anf. 9 MARIA STRÖMKVIST (S):
          </note>
          <u>
            <seg>
              Fru talman! I förra veckan debatterade vi från justitieutskottet
              slopade straffrabatter, skärpta straff för våld i nära relationer
              och fler möjligheter att använda tidiga förhör. Om ungefär två
              veckor ska vi, om allt går som det ska, debattera budgeten på
              vårt område. Men i dag handlar det om regeringens proposition
              om anpassningar av svensk lag till EU:s förordning ­ ar om Schengens
              informationssystem, till vilken jag yrkar bifall i dess helhet.
              Detta visar vilka skilda områden vårt utskott har att jobba med.
            </seg>
          </u>
          <u>
            <seg>
              Fru talman! Schengens informationssystem är ett informationssystem
              som fungerar som ett efterlysningshjälpmedel och, i viss mån,
              som ett spaningshjälpmedel. Informationssystemet är ett system
              som Schengenländerna använder för att utbyta information med varandra
              när det gäller polissamarbete, straffrättsligt samarbete och migrationskontroll.
              Regelverket kring detta innehåller både möjligheter och krav på
              att medlemsstaterna ska lägga in olika typer av registreringar.
              Till exempel ska ett land kunna bistå ett annat land med att gripa
              en efterlyst person.
            </seg>
          </u>
          <u>
            <seg>
              I informationssystemet kan varje medlemsstat föra in uppgifter
              om personer och vissa föremål som är efterlysta eller eftersökta
              tillsammans med en begäran om att en särskild åtgärd ska vidtas
              om personen eller föremålet påträffas.
            </seg>
          </u>
          <u>
            <seg>
              Tillsynen över hanteringen av uppgifter i systemet delas mellan
              Europeiska datatillsynsmannen och EU-ländernas nationella dataskyddsmyndigheter.
              Arbetet sker i ett samarbetsorgan, och för att samordna tillsynen
              träffas företrädare ett par gånger om året.
            </seg>
          </u>
          <note>
            För att Sverige ska kunna uppfylla sina åtaganden enligt förordningen
            behöver vi göra några lagändringar, som propositionen innehåller.
            I propositionen föreslår regeringen alltså en ny lag med kompletterande
            bestämmelser till EU:s förordningar om Schengens informationssystem
            samt ändringar i bland annat utlänningslagen och offentlighets-
            och sekretesslagen.
          </note>
          <note>
            (Applåder)
          </note>
          <note>
            Anf. 10 MIKAEL DAMSGAARD (M):
          </note>
          <u>
            <seg>
              Fru talman! De fyra friheterna – den fria rörligheten för varor,
              tjänster, människor och kapital – är kärnan i det europeiska samarbetet
              och skapar stora ekonomiska, sociala och kulturella värden för
              Sverige och Europa.
            </seg>
          </u>
          <u>
            <seg>
              En förutsättning för att den fria rörligheten för människor ska
              fungera inom unionen är att det finns en tillfredsställande yttre
              gränskontroll, att det finns möjligheter att säkert identifiera
              tredjelandsmedborgare som reser in i eller vistas i landet samt
              att medlemsstaterna har möjlighet att utbyta information med varandra
              inom polissamarbetet, det straffrättsliga samarbetet och migrationskontrollen.
              Detta informationsutbyte sker inom ramen för Schengens informationssystem,
              som vi diskuterar nu i dag.
            </seg>
          </u>
          <note>
            Med anledning av att tre nya EU-förordningar om Schengens informa
            ­ tionssystem antogs 2018 och kan träda i kraft tidigast den 28
            december 2021 efter beslut av kommissionen behöver svensk rätt
            anpassas. Från mo ­ derat sida accepterar vi i dag regeringens
            bedömning att endast göra nöd ­ vändiga anpassningar av svensk
            rätt i detta ärende med anledning av att tidsramen är knapp.
          </note>
          <u>
            <seg>
              I remissbehandlingen kritiseras dock regeringens avgränsade ansats,
              och både Polismyndigheten och Migrationsverket efterfrågar en
              mer djupgående analys av möjligheten till sökning och lagring
              av biometri. Vi instämmer i kritiken från remissinstanserna men
              konstaterar samtidigt att det i dag saknas beredningsunderlag
              för att utforma regleringen annorlunda i detta ärende. Men det
              kunde ha varit annorlunda, fru talman.
            </seg>
          </u>
          <u>
            <seg>
              De tre förordningarna antogs för tre år sedan. Den promemoria
              som ligger till grund för propositionen kunde från början ha getts
              en bredare ansats för att därigenom möjliggöra mer omfattande
              förändringar av svensk rätt. För mer än två år sedan hemställde
              Polismyndigheten hos regeringen om en allmän översyn av regelverket
              för biometriska uppgifter. Först i maj i år tillsatte regeringen
              den utredning som ska titta på frågan.
            </seg>
          </u>
          <u>
            <seg>
              Vi moderater har under flera års tid påpekat att dagens regelverk
              för biometri är splittrat och förlegat. Vi har också i flera år
              krävt att regeringen ska göra en översyn av regelverket med målet
              att de brottsbekämpande myndigheterna i större utsträckning ska
              kunna utnyttja det kraftfulla verktyg som biometriska uppgifter
              kan vara i brottsutredningar.
            </seg>
          </u>
          <u>
            <seg>
              Vi uttrycker vår kritik i ett särskilt yttrande i betänkandet,
              men med tanke på att regeringen nyligen har tillsatt en utredning
              som ska titta på frågan ser vi ingen anledning att i dag kräva
              att ytterligare utredningar av frågan ska tillsättas.
            </seg>
          </u>
          <u>
            <seg>
              Kammaren kommer också senare under riksmötet att behandla mo
              ­ tionsyrkanden från oss moderater som behandlar just frågan om
              hantering av biometriska uppgifter. Vi avser därför att komma
              tillbaka i samband med det.
            </seg>
          </u>
          <u>
            <seg>
              Fru talman! Regeringens hantering av anpassningar av svensk rätt
              till Schengenförordningarna är symtomatisk för den bristande handlingskraft
              som den socialdemokratiskt ledda regeringen har haft inom rättspolitiken
              de senaste sju åren: gör alltid så lite som möjligt, så sent som
              möjligt.
            </seg>
          </u>
          <u>
            <seg>
              Magdalena Andersson, Socialdemokraternas nya partiledare, säger
              att hon vill lyfta på varje sten för att få bukt med brottsligheten.
              Den berättigade fråga som infinner sig är varför hon och regeringen
              har låtit dessa stenar ligga kvar på marken i sju år.
            </seg>
          </u>
          <u>
            <seg>
              Med en mer proaktiv regering hade det kunnat se annorlunda ut.
              Regeringen hade kunnat utforma en promemoria som skulle möjliggjort
              att inte bara genomföra de allra mest nödvändiga förändringarna
              av svensk rätt. Regeringen hade mer skyndsamt kunnat tillsätta
              utredningen om biometri i brottsbekämpningen efter Polismyndighetens
              hemställan.
            </seg>
          </u>
          <u>
            <seg>
              Nu kommer det sannolikt att ta minst fem år från att Polismyndigheten
              gjorde en hemställan tills vi kan ha en ny lagstiftning på plats.
            </seg>
          </u>
          <u>
            <seg>
              Sverige är värd en bättre regering som kan få ordning på Sverige.
            </seg>
          </u>
          <note>
            Anf. 11 INGEMAR KIHLSTRÖM (KD):
          </note>
          <u>
            <seg>
              Fru talman! Dagens debatt gäller, som många av mina kollegor
              i justitieutskottet har nämnt, regeringens förslag till ny lag
              med kompletterande bestämmelser till EU:s förordning om Schengens
              informationssystem och de förslag som är nödvändiga i bland annat
              utlänningslagen och offentlighets- och sekretesslagen. Bakgrunden
              till förändringen är att svensk rätt ska anpassas till EU:s nya
              regelverk. Som har nämnts antogs det 2018.
            </seg>
          </u>
          <note>
            Schengens informationssystem, SIS, är ett system som Schengenländerna
            använder för att utbyta information med varandra inom ramen för
            polissamarbete, straffrättsligt samarbete och migrationskontroll.
            Det består dels av ett centralt datasystem, dels av nationella
            datasystem i de deltagande medlemsstaterna.
          </note>
          <u>
            <seg>
              Regelverket innehåller bestämmelser som möjliggör eller kräver
              att medlemsstaterna lägger in olika typer av registreringar. Vissa
              typer av registreringar syftar till att informera övriga medlemsstater
              om ett visst förhållande, till exempel att en person har nekats
              inresa till det registrerande landet. Andra registreringar syftar
              i stället till att andra medlemsstater ska bistå det registrerande
              landet med en viss åtgärd, till exempel att gripa en efterlyst
              person eller att undersöka ett föremål.
            </seg>
          </u>
          <u>
            <seg>
              Fru talman! Schengens informationssystem är ett viktigt verktyg
              för den svenska polisens arbete och för gränskontroller. Men det
              har samtidigt lyfts fram ett behov av förändringar.
            </seg>
          </u>
          <u>
            <seg>
              När utskottet och riksdagen tidigare behandlade propositionen
              Ändrade bestämmelser om fotografier och fingeravtryck i SIS II-regelverket
              , under det förra riksmötet var regeringens bedömning i den propositionen
              att fotografier och fingeravtryck som tagits för en kontroll omedelbart
              bör förstöras när kontrollen är avslutad. Men vi anser att det
              är en fråga som behöver utvärderas ytterligare.
            </seg>
          </u>
          <u>
            <seg>
              Att frågan behöver genomlysas ytterligare har också Polismyndigheten
              lyft fram, både i remissvar och i en hemställan om en allmän översyn
              av det nationella regelverket om bland annat insamling av biometriska
              uppgifter för att stärka den brottsbekämpande verksamheten.
            </seg>
          </u>
          <note>
            Denna begäran gjorde polisen, som min kollega Mikael Damsgaard
            nämnde, redan i juni 2019, alltså för två och ett halvt år sedan.
            I denna hemställan till Justitiedepartementet anges att regeringen
            bör göra en översyn om insamling, lagring och användning av biometriska
            uppgifter för att stärka den brottsbekämpande verksamheten.
          </note>
          <u>
            <seg>
              Polisen redogör i hemställan för ett växande behov av tillgång
              till biometriska uppgifter, bland annat fingeravtryck, fotografier
              och dna. Man konstaterar att det på EU-nivå pågår arbete med flera
              rättsakter som rör polisens möjligheter att använda biometriska
              uppgifter till stöd för identifiering av personer men att anpassningar
              behövs även i nationell rätt.
            </seg>
          </u>
          <u>
            <seg>
              Polismyndigheten ser således ett behov av författningsändringar
              vad gäller förutsättningarna för att samla in biometriska uppgifter
              och förutsättningarna enligt framför allt dataskyddsregleringen
              för att lagra och använda sådana uppgifter i brottsbekämpande
              syfte.
            </seg>
          </u>
          <u>
            <seg>
              Detta är alltså vad polisen efterfrågar. Har då regeringen besvarat
              eller agerat skyndsamt efter polisens hemställan om behov av förändring?
              Svaret är, likt situationen för mycket inom dagens rättsområde,
              tyvärr nej.
            </seg>
          </u>
          <u>
            <seg>
              Fru talman! Faktum är att regeringen beslutade först den 20 maj
              i år, det vill säga hela två år efter polisens begäran, att ge
              en särskild utredare i uppdrag att se över förutsättningarna för
              att använda biometri som verktyg i brottsbekämpningen. Biometriutredningen
              ska redovisa uppdraget senast den 20 februari 2023.
            </seg>
          </u>
          <u>
            <seg>
              Fru talman! Återigen har vi ett exempel på hur regeringen senfärdigt
              hanterar rättsapparatens efterfrågade behov av förändring. I detta
              fall gäller det polisens begäran om utökade befogenheter och förslag
              på nödvändiga förändringar.
            </seg>
          </u>
          <u>
            <seg>
              Det tar två år att tillsätta en utredning och ytterligare ett
              och ett halvt år innan utredningen ger ett svar. Sedan ska utredningen
              remitteras och regeringen presentera en proposition. Har polisen
              tur finns det en förändring vad gäller hanteringen av biometriska
              uppgifter i praktisk funktion under 2024, det vill säga kanske
              fem år efter begäran. Det är verkligen för sent och visar återigen
              att Sverige behöver en ny regering som prioriterar de rättsvårdande
              myndigheternas behov högre.
            </seg>
          </u>
          <u>
            <seg>
              Fru talman! Vi kristdemokrater delar den uppfattning som uttrycks
              i en följdmotion i samband med propositionen om att det är angeläget
              att frågan om lagring av biometriska uppgifter ses över. Men frågan
              är komplex och behöver behandlas mer samlat än vad detta ärende
              medger. Mot bakgrund av det och att en utredning med inriktning
              på en översyn nyligen har tillsatts avstår vi från att reservera
              oss. I stället stöder vi det särskilda yttrande som vi har tillsammans
              med Moderaterna.
            </seg>
          </u>
          <u>
            <seg>
              Fru talman! Biometri är ett mycket kraftfullt verktyg i brottsbekämpningen.
              Vi och många andra har under flera år krävt en översyn av lagstiftningen
              för att ge polisen bättre förutsättningar att samla in, lagra
              och använda biometriska uppgifter. Det är dags att ge högre prioritet
              åt polisens begäran och ge dem de verktyg som de behöver och efterfråg
              a r för att säkerställa tryggheten i vårt samhälle.
            </seg>
          </u>
          <u>
            <seg>
              Sverige behöver verkligen en ny regering som tar de rättsvårdande
              myndigheternas begäran på allvar.
            </seg>
          </u>
          <note>
            Överläggningen var härmed avslutad.
          </note>
          <note>
            (Beslut fattades under § 12.)
          </note>
          <note>
            § 8 Åtgärder för att rädda fiskbestånden i Östersjön
          </note>
          <note>
            Miljö- och jordbruksutskottets betänkande 2021/22:MJU6
          </note>
          <u>
            <seg>
              Åtgärder för att rädda fiskbestånden i Östersjön
            </seg>
          </u>
          <note>
            föredrogs.
          </note>
          <note>
            Anf. 12 ELIN SEGERLIND (V):
          </note>
          <u>
            <seg>
              Fru talman! I går var en dag som få andra under denna mandatperiod
              då det ändå har hänt väldigt mycket. Ni var alla där, och jag
              ska därför inte lägga fokus på det i sak.
            </seg>
          </u>
          <u>
            <seg>
              Men i ljuset av detta, och jag ska inte låta mer sentimental
              än nödvändigt, tycker jag ändå att det som vi gör här i dag och
              kommer att besluta om här i dag blir ännu lite finare.
            </seg>
          </u>
          <u>
            <seg>
              Efter beslutet i utskottet förra torsdagen om att flytta ut trålgränsen
              och om bland annat en ny förvaltningsplan för Östersjön har jag
              funderat en del på hur jag ska lägga upp denna debatt – om jag
              ska trycka lite extra på att Vänsterpartiet redan för två år sedan
              skrev om detta i vår fiskemotion eller om jag ska påpeka att vi
              för ett och ett halvt år sedan gjorde ett första utskottsinitiativ
              om att flytta ut trålgränsen, som då mottogs med mumlande kommentarer
              om både fel form och fel forum. Men sedan tänkte jag att vem som
              gjorde vad först egentligen inte är det viktiga. Även om jag tror
              att det spelade roll att vi gjorde det, höll frågan uppe och drev
              på är detta inte det centrala i dag.
            </seg>
          </u>
          <u>
            <seg>
              Det som hänt sedan dess i utskottet är faktiskt att vi har lyssnat
              på varandra. Vi har lyssnat på fiskets representanter som har
              berättat om sin situation och sina behov. Vi har lyssnat på forskarna
              som har berättat om en verklighet som ärligt talat har skrämt
              oss. Vi har också lyssnat på miljö ­ rörelsen och intresseorganisationerna
              som arbetar för Östersjöns och hav ­ ens bästa. Och våra positioner
              har flyttats, inte längre ifrån varandra utan närmare varandra,
              i en process som är politik när den är som bäst. För detta vill
              jag passa på att tacka er kollegor i utskottet.
            </seg>
          </u>
          <u>
            <seg>
              När jag ändå är inne på att tacka vill jag passa på att rikta
              ett stort tack till Sportfiskarna. Utan deras kampanj, Rädda strömmingen,
              som de genomförde i våras då de satte press på oss politiker att
              ge svar på hur vi ser på frågan om trålgränsen, tror jag faktiskt
              inte att vi hade haft fem utskottsinitiativ i detta ärende före
              sommarens slut.
            </seg>
          </u>
          <u>
            <seg>
              Jag vill också rikta ett särskilt tack till alla er som arbetar
              med fiske och som hör av er och berättar om er verklighet. Utan
              ert engagemang hade den förändring som vi nu gör varit betydligt
              svårare.
            </seg>
          </u>
          <u>
            <seg>
              Nu går jag vidare till det som är någon form av sakfråga. Den
              grundläggande frågan när vi pratar om fiske menar jag är vilket
              fiske vi vill ha och vilka nyttor vi vill att det fisket ska vara
              med och bidra till. För mig är svaret för all del inte enkelt
              men ändå ganska rakt på sak. Vänsterpartiet vill att fisket ska
              bidra till hållbara hav, ett livskraftigt ekosystem, ett hållbart
              fiske för våra yrkesfiskare under många generationer liksom en
              fortsatt möjlighet för sportfiske. Vi vill att det ska bidra till
              levande kust och skärgårdar, där människor kan arbeta inom både
              förädling och beredning. Men man ska också kunna bygga upp verksamheter
              kring ett kustsamhälle där människor på riktigt vill vara för
              att uppleva allt det goda havet har att erbjuda.
            </seg>
          </u>
          <u>
            <seg>
              De förslag vi har på bordet i dag tar oss inte hela vägen fram,
              men de är ett bra steg på vägen. De är också en tydlig viljeriktning
              från utskottet om att arbeta för just de här värdena. Det är det
              lokala och regionala fisket, som landar, sorterar och bereder
              i våra svenska hamnar och kustsamhällen, som ska prioriteras.
              För detta har vi gott stöd från såväl yrkesverksamma fiskare som
              forskningen och organisationer som arbetar med havsfrågor. Det
              är en styrka som vi ska ta till vara.
            </seg>
          </u>
          <u>
            <seg>
              Trålgränsen skapades en gång för att skydda lekande och uppväxande
              bestånd vid kusten och på samma gång gynna det småskaliga, lokala
              fisket. Allteftersom bestånden i Östersjön har blivit allt mindre
              och behovet av att skydda särskilt lekområden har blivit extra
              viktigt är det tydligt att det skyddet ännu behöver stärkas. Därför
              är det bra att utskottet nu har enats om en utflyttning av trålgränsen.
              Det är också viktigt att vi har kunnat enas om att specificera
              vilken typ av fiske som ska vara undantagen när det gäller trålgränsen.
            </seg>
          </u>
          <u>
            <seg>
              Även om syftet med trålgränsen redan i dag har varit att gynna
              det småskaliga fisket vet vi att det har getts alltför generösa
              undantag till även de stora trålarna. Genom vårt beslut trycker
              vi nu på för att det ska ges begränsade undantag till det småskaliga
              fisket där man fiskar för direkt användning som livsmedel. Samtidigt
              visar vi tydligt hur viktigt det är med en lokalt förankrad fiskenäring
              med tillhörande förädling och beredning; det är helt centralt.
              En åtgärd som att flytta ut trålgränsen har inte till syfte att
              göra livet svårare för landets kustfiskare. Tvärtom är det bland
              annat med hopp om ett bättre fiske för dem som Vänsterpartiet
              vill se den åtgärden.
            </seg>
          </u>
          <u>
            <seg>
              Vi har en situation i våra hav som kräver många åtgärder. I dag
              pratar vi om fisket, och om trenden fortsätter kommer det sannolikt
              att innebära ytterligare kvotsänkningar. När det händer är det
              viktigt att kvotsänkning ­ arna inte i första hand drabbar det
              småskaliga, kustnära och regionala fisk ­ et utan att de EU-beslutade
              minskade kvoterna för sill och strömming främst ska belasta det
              pelagiska fisket.
            </seg>
          </u>
          <u>
            <seg>
              När det kommer till en översyn av gällande förvaltningsplan för
              Östersjön tillsammans med regeringens mer aktiva roll i förhållande
              till ICES känns det lite som ”Äntligen!”. I utskottet har vi,
              från både vänster och höger, pekat på behovet av detta många gånger
              och lyft upp behovet av ytterligare kunskapsunderlag om bestånden
              i Östersjön, särskilt strömmingens olika delbestånd och hur det
              påverkar hur kvot bör sättas och så vidare. Men det har liksom
              aldrig varit rätt tid. Men nu är tiden här, och det är mycket
              välkommet.
            </seg>
          </u>
          <u>
            <seg>
              Särskilt vad gäller strömmingen visar forskningen på olika delbestånd,
              vilket vi behöver mer kunskap om. Men det behöver också tas hänsyn
              till det när kvoterna sätts och fördelas. Strömmingsfisket i Bottenhavet
              slutade i år innan det knappt hunnit börja. Fiskare längs hela
              Östersjökusten målar också upp en mycket blek bild av ett strömmingsfiske
              som knappt är värt att genomföra. Det är en varningssignal som
              borde ljuda högt genom byråkratins alla korridorer och få en regering
              att vidta snabba åtgärder.
            </seg>
          </u>
          <u>
            <seg>
              Att vi i det här sammanhanget också har lyckats lösa ett av krånglen
              på Eldrimners krångellista är en bonus. Det handlar om licensgivning
              för småskaliga fiskare. Jag vill där rikta ett särskilt tack till
              dig och Moderaterna, Betty. Du var framsynt nog att ta med det
              i sammanhanget. Det uppskattar vi mycket. Licenserna ska helt
              klart ges inom ramen för vad bestånden klarar av, men vi behöver
              också kunna se att en person som driver till exempel en restaurang
              vid kusten och vill fiska kanske några hundra kilo, inte några
              tusentals ton, inte är havens stora problem.
            </seg>
          </u>
          <u>
            <seg>
              Jag menar att det här förslaget ligger i linje med utskottets
              överbyggande ställningstagande: att det är det lokala och kustnära
              fisket som ska premieras. Vänsterpartiet är inte heller främmande
              för att i en bredare mening se över fiskelicensernas utformning.
              Vi vill också se att man i ett nästa steg hanterar det ganska
              dåligt fungerande kvotsystemet, ITQ, för att få en bättre balans
              och förändrade maktförhållanden mellan dem som vill, får och kan
              fiska.
            </seg>
          </u>
          <u>
            <seg>
              Utskottet tar genom det här också beslut om åtgärder för att
              hantera både ökade skarv- och sälpopulationer. Vad gäller skarven
              instämmer Vänsterpartiet i utskottets övergripande inriktning
              att det behövs åtgärder. Vi delar bedömningen att det finns goda
              regionala exempel på förvaltningsplaner, bland annat här i Stockholm,
              för hur man kan hantera detta som borde kunna skalas upp och användas
              på fler platser.
            </seg>
          </u>
          <u>
            <seg>
              Vänsterpartiet instämmer däremot inte i utskottets slutsats att
              bästa vä ­ gen framåt är att tillåta allmän skyddsjakt på eget
              initiativ. Vi menar att Miljömålsberedningens bedömningar och
              förslag på åtgärder i frågan är väl avvägda, och det är något
              som vi fortsatt står bakom. Eftersom de förslagen nu hanteras
              av Regeringskansliet menar vi att det arbetet inte bör föregås.
            </seg>
          </u>
          <u>
            <seg>
              Detsamma gäller för jakt på säl. Där behandlas förslag från Miljömålsberedningen,
              där frågan om både incitament och påverkan på EU för försäljning
              av sälprodukter finns med som åtgärder.
            </seg>
          </u>
          <u>
            <seg>
              För framtiden behöver såklart mer göras. Särskilt aktuellt är
              skyddade områden. Vi har alla fått brev från Producentorganisationen
              Kustfiskarna Bottenhavet , som har bett om åtgärder för skyddade
              områden i Bottenhavet för att skydda strömmingen. De ser med egna
              ögon att fisken de fångar minskar i både storlek och omfattning.
              Den behöver möjlighet att växa. Vi behöver fler skyddade områden
              för att få sammanhängande nätverk. I dag ligger många där belastningen
              är låg. Vi behöver en satsning på skydd i kustområden, och vi
              behöver fler områden med strikt skydd.
            </seg>
          </u>
          <u>
            <seg>
              Fru talman! Vilket fiske vill vi ha? Och vilka värden vill vi
              att det fisket ska bidra med? Det är i slutänden de två frågor
              som vi behöver ställa oss. Jag är glad att vi är här i dag, med
              det här förslaget till riksdagen som kommer att gynna ett kustnära
              och regionalt fiske liksom förädling och beredningsindustri i
              Sverige. Utskottet är mycket tydligt. Jag förväntar mig att regeringspartiet
              – eller hur det nu blir med det – genomför detta, oavsett hur
              konstellationen kommer att se ut. Och vem som än kommer att sitta
              i regeringen kommer att ha ögonen på sig. Det är jag helt övertygad
              om.
            </seg>
          </u>
          <u>
            <seg>
              Avslutningsvis vill jag säga att det har varit en lång resa hit,
              och resan kommer att fortsätta. Än är vi inte klara. Men vi gör
              det.
            </seg>
          </u>
          <note>
            Jag yrkar bifall till reservation 2.
          </note>
          <note>
            (Applåder)
          </note>
          <note>
            I detta anförande instämde Jon Thorbjörnson (V).
          </note>
          <note>
            Anf. 13 MAGNUS OSCARSSON (KD):
          </note>
          <note>
            Fru talman! Vi kristdemokrater yrkar bifall till reservation
            nr 1.
          </note>
          <u>
            <seg>
              I dag debatterar vi i kammaren fisket här i Östersjön. Det är
              väldigt kul att vi har den diskussionen och debatterar ämnet.
              Det har inneburit att utskottet har fått möjlighet att lyssna
              till och ta del av vad många av dem som verkar i och lever av
              fisket på Östersjön har att berätta. Det har varit otroligt lärorikt
              och på många sätt viktigt att vi har fått ta del av detta, speciellt
              för mig som är en riktig landkrabba. I Ödeshög har vi inte särskilt
              mycket hav, även om vi har Vättern. Det har alltså varit lärorikt
              och viktigt.
            </seg>
          </u>
          <u>
            <seg>
              Vi bygger mycket på Livsmedelsstrategin när vi pratar om jordbruk.
              Det tycker jag att vi ska göra också när vi pratar om fisket,
              den blå näringen. Vi pratar kanske inte så mycket om den, men
              den är väldigt viktig. Fisket är en fantastisk tillgång och resurs.
            </seg>
          </u>
          <u>
            <seg>
              Jag har haft förmånen att möta många människor på plats i olika
              kustkommuner runt om i landet. Jag har träffat fiskare och företag
              som tar emot fisken. Vi har också i digitala möten mött många
              människor som har med just Östersjön att göra. Vi har lyssnat
              på ålfiskare, säljägare, sportfiskare, yrkesfiskare, beredningsindustri
              med flera. Det har varit otroligt viktigt att få ta del av vad
              de har att säga. Det har också varit väldigt lärorikt och mycket
              intressant.
            </seg>
          </u>
          <u>
            <seg>
              Slutsatser som jag och vi kristdemokrater har dragit är att det
              inte finns några quickfixar, men det finns olika saker som vi
              kan göra och som vi måste göra.
            </seg>
          </u>
          <u>
            <seg>
              Vi har exempelvis fått lära oss att sillen är väldigt liten i
              norra Östersjön. Här kanske en fredad zon behövs under vissa tider
              för att den ska få växa till. Och i Stockholms skärgård vore det
              en väldigt god idé att flytta ut trålgränsen, medan det är en
              sämre idé att flytta ut den i Blekinge.
            </seg>
          </u>
          <u>
            <seg>
              Vi i KD menar att frågan inte är tillräckligt utredd. Vi vill
              därför ha en utredning så att man kan fatta beslut utifrån fakta
              och inte känslor. Vi hör här i debatten att det talas om att fånga
              in kunskap, och jag menar att man måste göra det innan man fattar
              beslut.
            </seg>
          </u>
          <u>
            <seg>
              Fru talman! I det som vi har fått fram och som har varit väldigt
              viktigt är kunskap om säl och skarv. För många fiskare är det
              här otroligt bekymmersamt.
            </seg>
          </u>
          <u>
            <seg>
              I Östersjön finns i runda slängar hundra tusen sälar. Faktum
              är att var och en äter fem kilo om dagen. Helst vill de äta fet
              sill, men de äter även torsk. Då är de bara ute efter rommen,
              det vill säga det fetaste i torsken. Det går därför åt väldigt
              mycket torsk för att få ihop fem kilo mat.
            </seg>
          </u>
          <u>
            <seg>
              Det är därför väldigt viktigt att vi tar tag i dessa saker och
              ser till att allmän jakt införs. Det här gäller även skarven.
            </seg>
          </u>
          <u>
            <seg>
              Vi har sett bilder på hur mycket de äter och vad de äter. Det
              är mycket ål, men även annat utgör deras föda. Det är viktigt
              att vi vidtar åtgärder för att få ned stammen. De orsakar stora
              bekymmer, och vi i riksdagen måste verkligen ta tag i detta. Det
              är som sagt jätteviktigt att vi fattar beslut om det här.
            </seg>
          </u>
          <u>
            <seg>
              En intressant sak som kanske inte brukar komma fram så mycket
              är att sälarna är så många och att de på vissa håll är i väldigt
              dåligt skick. Faktum är att det finns sälar som dör för att de
              får för lite att äta. Vi måste se på hur läget verkligen är och
              ta tag i det här på riktigt genom att vidta åtgärder för att få
              ned antalet säl och skarv.
            </seg>
          </u>
          <note>
            (Applåder)
          </note>
          <note>
            Anf. 14 MARIA GARDFJELL (MP):
          </note>
          <u>
            <seg>
              Fru talman! Jag vill inledningsvis yrka bifall till reservation
              3.
            </seg>
          </u>
          <u>
            <seg>
              Miljöpartiet föreslog ett utskottsinitiativ i somras. Vi menar
              att strömmingen och sillen i Östersjön inte får krascha på det
              sätt som torsken redan har gjort. Jag vill också rädda surströmmingspremiären!
            </seg>
          </u>
          <u>
            <seg>
              I dag tjänar ett fåtal fiskare med stora båtar stora pengar på
              att tråla upp strömmingen. Strömmingen hotas alltmer. Den största
              delen av fångsten går till fiskmjöl. Torsken har som sagt försvunnit,
              och det känns som om strömmingen står på tur. Det kan leda till
              ytterligare en effekt, nämligen att de små lokala förädlingsindustrierna
              och det regionala fisket också är på väg att försvinna. Det här
              är oacceptabelt.
            </seg>
          </u>
          <u>
            <seg>
              Vi i Miljöpartiet menar att det kommer att vara nödvändigt med
              en neddragning av kvoter. Detta måste helt och hållet belasta
              det storskaliga industriella fisket. Vi vill också flytta ut trålgränsen
              till tolv nautiska mil. Och vi vill säkerställa att det blir en
              ekosystembaserad förvaltning i Östersjön och alla våra hav.
            </seg>
          </u>
          <u>
            <seg>
              Vi har dock lång väg till att få en hållbar förvaltning av fisket.
              Det system som Sverige använder i dag för att fördela kvoter behöver
              förändras. Det är ett rent ekonomiskt system som styr mot det
              storskaliga industrifisket. Om detta inte förändras i grunden
              kommer det inte att finnas någon sill eller strömming kvar utefter
              kusterna. Det kommer heller inte att finnas något kustnära fiske
              eller någon förädlingsindustri. Detta är roten till vad vi behöver
              ta tag i.
            </seg>
          </u>
          <u>
            <seg>
              Fru talman! Havet är ingen industri. Förvaltningen av fisket
              i haven handlar om att havet är ett ekosystem. Förvaltningen styr
              i dag åt fel håll och har gjort så sedan ITQ-systemet infördes.
              Det är det system som Havs- och vattenmyndigheten använder för
              att fördela den kvot som man årligen får fiska upp i Sverige.
              Så länge fisket främst handlar om en inkomstkälla för några få
              och näringen inte tar hänsyn till ekosystemen blir effekten att
              några få tjänar stora pengar och att ekosystemen utarmas. Fiskbestånden
              blir mer hotade och försvinner ur haven.
            </seg>
          </u>
          <u>
            <seg>
              Även om det inte märks i myndighetens styrning har vi politiskt
              kommit överens om att det finns flera olika mål om hållbart fiske
              och välmående hav, men det enda styrande målet i dag är maximum
              sustainable yield, MSY.
            </seg>
          </u>
          <u>
            <seg>
              MSY finns för enskilda bestånd av olika arter, men om vi ska
              ha fisk i haven i framtiden är det hög tid att vi politiker här
              i riksdagen lyfter blicken och ser helheten. De olika arterna
              hänger ihop. Det finns ekologiska samband. Detta måste vi påminna
              nästa landsbygdsminister om.
            </seg>
          </u>
          <u>
            <seg>
              Det ensidiga fokuset på MSY gynnar det storskaliga industrifisket
              och missgynnar kustfisket för humankonsumtion. Det har en negativ
              inverkan på ekosystemet.
            </seg>
          </u>
          <u>
            <seg>
              Riksrevisionen kritiserade fiskeripolitiken redan 2008 för att
              det finns många mål utan precisering, rangordning och vägledning
              om hur målkonflikter ska hanteras. Miljömålsberedningen kom förra
              året fram till exakt samma resultat.
            </seg>
          </u>
          <u>
            <seg>
              Fru talman! De förluster vi ser innebär betydande försämrad lönsamhet
              för många i det småskaliga fisket. Det har blivit färre småskaliga
              och kustnära fiskebåtar. Förädlingsindustrin i vissa kustsamhällen
              har enorma utmaningar. Antalet arbetstillfällen per ton uppfiskad
              fisk är betydligt mind ­ re i Sverige än i många andra länder.
            </seg>
          </u>
          <u>
            <seg>
              I södra Bottenhavet har sill varit den helt dominerande arten
              för industrifisket de senaste åren, vilket lett till problem för
              konsumtionsfisket av sill, eller strömming som det heter där uppe.
              De stora industritrålarna gör ofta ett mycket stort uttag lokalt
              och kustnära under våren när strömming ­ en samlas för att leka.
              Även under vinterhalvåret tär industrifisket kraftigt på bestånden
              och kan i vissa områden slå hårt mot lekbeståendet vid kusterna.
              Detta har gjort att de småskaliga fiskarna har agerat mycket kraftfullt.
              Vi ser att också kommunpolitiker längs Norrlandskusten för närvarande
              agerar kraftfullt.
            </seg>
          </u>
          <u>
            <seg>
              Den dominerande delen av den fisk som det svenska industrifisket
              drar upp ur haven används för att producera foder. Det är foder
              till fiskodlingar i utlandet och för djurfoder. Vi behöver en
              utveckling som i större utsträckning som bidrar till lokala landningar
              av konsumtionsfisk i Sverige, det vill säga fisk som sorteras
              vid landning. Det skulle verkligen bidra till det som riksdagsledamoten
              Magnus Oscarsson tog upp i sitt anförande om Sveriges livsmedelsstrategi.
              Det skulle gynna det fiske som även gynnar lokalsamhällena.
            </seg>
          </u>
          <u>
            <seg>
              Det krävs politiska beslut för att förändra situationen för både
              fisken i Östersjön och våra kustnära fiskare. I juni lade därför
              fyra partier fram ett förslag till utskottsinitiativ om just de
              här frågorna. Vi var ju samstämmiga i våra förslag redan då, vilket
              har borgat för en mycket bred samstämmighet i riksdagen i dag
              i de här frågorna, med undantag för Kristdemokraterna. Det här
              innebär också att den tillträdande landsbygdsministern kommer
              att kunna få ett mycket gott underlag som kan förändra arbetet
              inom fisket i grunden.
            </seg>
          </u>
          <u>
            <seg>
              EU:s gemensamma fiskeripolitik karakteriseras av hög grad av
              harmonisering, och medlemsstaterna har som utgångspunkt överlämnat
              all kompetens att reglera marint fiske till EU. När EU:s miljökommissionär
              Virginijus Sinkevičius besökte miljö– och jordbruksutskottet i
              somras var situationen för strömmingen en av de frågor som diskuterades.
              Miljömålsberedningen framhåller att Sverige inte fullt ut använder
              det nationella handlingsutrymmet inom den gemensamma fiskeripolitiken.
              Det finns alltså en möjlighet att flytta ut trålgränsen, ett förslag
              som nu ligger på riksdagens bord för beslut i dag.
            </seg>
          </u>
          <u>
            <seg>
              Från Miljöpartiets sida vill vi också peka på försiktighetsprincipen,
              som finns inom EU:s regelverk och som ska ligga till grund för
              förvaltningen av EU:s gemensamma fiskeripolitik. Försiktighetsprincipen
              tillämpas på ett felaktigt sätt i Sverige. Försiktighetsprincipen
              innebär inte att man behöver invänta forskning innan man stoppar
              olämpligt fiske. Trots det är det just detta som både Havs- och
              vattenmyndigheten och Näringsdepartementet ständigt upprepar.
            </seg>
          </u>
          <u>
            <seg>
              Min kollega riksdagsledamoten Elisabeth Falkhaven besökte ICES
              för några veckor sedan. Då framkom det att Sverige inte utnyttjar
              sitt medlemskap och den möjlighet som finns att lägga uppdrag
              till ICES för att få bättre forskningsunderlag. Den möjligheten
              måste användas. Det är också någonting som vi kommer att besluta
              om här i riksdagen i dag.
            </seg>
          </u>
          <u>
            <seg>
              På Eldrimners möte nyligen, som jag och flera andra ledamöter
              besökte, träffade vi fiskare och diskuterade framtidens fiskförädlare
              och yrkesfiskare. Eldrimners krångellista har nämnts. Här i dag
              tar vi i riksdagen ett beslut som möter upp de krav vi har från
              det småskaliga fisket i Sverige.
            </seg>
          </u>
          <u>
            <seg>
              Fru talman! Den första fiskart jag lärde känna som barn var storspiggen.
              Jag låg på bryggan i Nordingrå och tittade på fiskarna som simmade
              där. Det var storspiggar som vi tittade på. I dag har bestånden
              exploderat på grund av att större rovfiskar som abborre och gädda
              har minskat extremt mycket.
            </seg>
          </u>
          <u>
            <seg>
              Här skulle jag vilja lyfta fram det otroligt viktiga arbete som
              görs av Sportfiskarna tillsammans med många myndigheter och andra
              organisatio ­ ner för att återskapa de våtmarker som behövs för
              att till exempel gäddan ska kunna föröka sig och bli mer vanligt
              förekommande, vilket i sin tur leder till att spiggarna blir färre.
              Med tanke på att det sker en sådan här explosionsartad utveckling
              för vissa arter, att det blir tusenbröder, små torskar kanske,
              behöver vi bygga in kunskapen om ekosystemen i vår po ­ litiska
              styrning.
            </seg>
          </u>
          <u>
            <seg>
              Vi tar också ett beslut om att vattenkraftens ekologiska betydelse
              och fiskvandringsvägar ska bli bättre för att inte vattenkraften
              ska förstöra till exempel möjligheterna för ålen att utvecklas
              i Sverige. Det är oerhört viktiga beslut som fattas.
            </seg>
          </u>
          <u>
            <seg>
              Från Miljöpartiets sida vill vi dock reservera oss mot de förslag
              som ligger i utskottsinitiativet om skarv och säl. Vi bedömer
              att de förslag som ligger under beredning på Regeringskansliet
              just nu kring Miljömålsberedningens förslag är mycket bättre för
              att komma till rätta med problemen med säl och skarv.
            </seg>
          </u>
          <u>
            <seg>
              Vad gäller sälen handlar det mycket om att nå en samexistens
              mellan sälbestånd som når gynnsam bevarandestatus. Det handlar
              också bland annat om yrkesfiskare och företagande och om företag
              som utnyttjar sälen som inkomstkälla genom sälsafari. Det handlar
              om kartläggning av områdens lämplighet för olika saker. Det handlar
              även om att arbeta i EU för att skapa ett undantag från förbudet
              mot att sälja sälprodukter för just de sälpopulationer som når
              gynnsam bevarandestatus.
            </seg>
          </u>
          <u>
            <seg>
              Jag vill särskilt varna för ett beslut som fattas här i dag kring
              just sälen. Det gäller jakt på vikaren. Vikarna föder sina ungar
              på isen och är väldigt lätta att jaga. Jag tycker att det är orimligt
              ur ett djuretiskt perspektiv.
            </seg>
          </u>
          <u>
            <seg>
              Med det, fru talman, vill jag som sagt yrka bifall till reservation
              nummer 3.
            </seg>
          </u>
          <note>
            Anf. 15 MAGNUS OSCARSSON (KD) replik:
          </note>
          <u>
            <seg>
              Fru talman! Jag tackar ledamoten Maria Gardfjell för hennes anförande.
            </seg>
          </u>
          <u>
            <seg>
              Ledamoten talade just om myndigheter. På tal om myndigheter vill
              jag tala om HaV och den svidande kritik som HaV har fått från
              Statskontoret. Ledamoten vet ju att vi hade en diskussion och
              att jag hörde till de ledande bland dem som ville begära att de
              skulle komma till utskottet och berätta om den här kritiken. Det
              är flera av oss som reagerade på vad som sas och att man inte
              verkar ta till sig kritiken. Det verkar på något sätt som att
              regnet faller men bara rinner av. Det är otroligt att det kan
              vara så. Men faktum är att spårbarhetssystemet är otroligt kritiserat.
              Det visar sig att myndigheten gör mycket mer. Framför allt går
              man före någonting som ändå skulle komma. Det visade sig att man
              inte vet exakt vad det har kos ­ tat. Men vissa pratar om att
              kanske mellan 100 och 200 miljoner bara kastades ut i sjön. Det
              är klart att myndigheten måste ta till sig detta.
            </seg>
          </u>
          <u>
            <seg>
              Då vill jag bara fråga ledamoten: Tycker ledamoten att myndigheten
              HaV har agerat på rätt sätt? Vill ledamoten att det vidtas åtgärder?
            </seg>
          </u>
          <note>
            Anf. 16 MARIA GARDFJELL (MP) replik:
          </note>
          <u>
            <seg>
              Fru talman! Det är helt riktigt att vi på miljö– och jordbruksutskottet
              hade digitalt besök av generaldirektören för Havs- och vattenmyndigheten
              tillsammans med bland annat Statskontoret samt representanter
              för handeln och försäljande aktörer när den här granskningen diskuterades.
              Jag tycker att den granskning som har gjorts är mycket bra. Jag
              tycker också att det finns ett antal saker som man behöver titta
              närmare på framöver. När man ska göra den här typen av databaserade
              lösningar som ska användas av handeln men också av förädlingsföretag
              av olika slag behöver systemen vara användarvänliga och användbara.
            </seg>
          </u>
          <u>
            <seg>
              Med tanke på att myndigheten har byggt upp ett system som inte
              riktigt fungerar att använda i till exempel handeln är det uppenbart
              att det inte är ett bra system, även om de säkert har gjort sitt
              bästa.
            </seg>
          </u>
          <u>
            <seg>
              Jag tog upp en annan fråga som jag riktade till Statskontoret
              på hearingen. Hur arbetar m a n nu från samhällets sida för att
              se över det datastrul som förekommer på många myndigheter?
            </seg>
          </u>
          <u>
            <seg>
              Här har regeringen gett ett uppdrag till bland annat Statskontoret
              att titta på om man kan utveckla ett myndighetsgemensamt arbete
              för att ska ­ pa bättre system för datahantering. Det är någonting
              som vi vet att Jordbruksverket också skulle kunna vara behjälpt
              av.
            </seg>
          </u>
          <note>
            Anf. 17 MAGNUS OSCARSSON (KD) replik:
          </note>
          <note>
            Fru talman! Tack, Maria Gardfjell, för ditt svar!
          </note>
          <u>
            <seg>
              Det var kanske inte framför allt dataproblem som Statskontoret
              riktade kritik mot. Den gällde hur man över huvud taget hade agerat.
              Det tog s på punkt efter punkt upp åtgärder som borde genomföras.
            </seg>
          </u>
          <u>
            <seg>
              Om ledamoten håller med om detta är det viktigt att vi hjälps
              åt att komma till rätta med det. Har Statskontoret prickat olika
              saker måste vi begära att myndighetspersoner och generaldirektörer
              gör vad de kan för att komma till rätta med det.
            </seg>
          </u>
          <u>
            <seg>
              En annan sak som jag vill få med under den sista minuten av min
              talartid är ledamotens tal om just sälen. Det känns som att ledamoten
              kanske inte riktigt håller med mig i mitt anförande om att sälen
              är havets vildsvin.
            </seg>
          </u>
          <u>
            <seg>
              Faktum är att vad vi ser på land med vildsvin ser vi också till
              sjöss med sälen. Därför är det otroligt viktigt att komma till
              rätta med det. Vi vet åtgärder som man kan göra. Här ser jag att
              ledamoten inte är med på det utan reserverar sig mot det förslag
              till beslut som vi lägger fram här.
            </seg>
          </u>
          <u>
            <seg>
              Vad säger vi till alla fiskare som dagligen, ledamoten, när de
              tar upp sitt nät ser att sälen har varit och förstört det? Vad
              säger vi till alla som lever och verkar på just fisken när man
              med ert förslag inte tar tag i de problem som verkligen finns?
            </seg>
          </u>
          <note>
            Anf. 18 MARIA GARDFJELL (MP) replik:
          </note>
          <u>
            <seg>
              Fru talman! Det är på gränsen till lite fräckt av riksdagsledamoten
              Magnus Oscarsson att ta upp frågan om spårbarhet. Det är inte
              ett ärende som ryms inom utskottsinitiativet över huvud taget.
              Men jag svarade tidigare, och jag tänker att svaret är till fyllest.
            </seg>
          </u>
          <u>
            <seg>
              Jag vet också att vi kommer att ha Jakob Granit från Havs- och
              vattenmyndigheten som gäst igen på utskottsmötet den 2 december.
              Om det finns fler frågor till Havs- och vattenmyndigheten är det
              något som ledamoten själv kan ställa. Själv är jag nu oppositionspolitiker,
              så jag tänker inte svara för regeringen längre.
            </seg>
          </u>
          <u>
            <seg>
              Det som är intressant med sälen är att det finns ett mycket stort
              utbrett hot och hat mot vissa arter. Sälarna, skarvarna och vildsvinen
              hamnar bland dem. Jag tycker inte att det är ett bra arbetssätt
              över huvud taget. Här krävs ett seriöst arbete med att förbättra
              en samexistens mellan de arter som finns i Sveriges fauna och
              till exempel fiskare och näringsidkare av olika slag.
            </seg>
          </u>
          <u>
            <seg>
              Här behöver man också ha många fler förebyggande åtgärder. Det
              gäller att jobba mycket mer med utveckling av system som hjälper
              fiskarna att minska attackerna på näten. Det gäller naturligtvis
              också att ha en skyddsjakt som används på ett bra och begripligt
              sätt.
            </seg>
          </u>
          <u>
            <seg>
              Det är allvarligt med sälarna. De var nästan utrotade ur Östersjön
              för inte så länge sedan. Jag tror att det var ungefär 50 år sedan.
              Det riskerar de att bli igen med Kristdemokraternas politik.
            </seg>
          </u>
          <note>
            Anf. 19 MARKUS SELIN (S):
          </note>
          <u>
            <seg>
              Fru talman! Vi socialdemokrater slår vakt om det hållbara fisket
              i Östersjön. Vi har arbetat för mer skonsamma fiskemetoder, mer
              kustnära och småskaligt fiske samt skyddat marina skyddsområden
              från trålning. Vi för en politik som balanserar omsorg om både
              våra havsmiljöer och fiskenäringen som ekonomiskt och kulturellt
              viktig.
            </seg>
          </u>
          <u>
            <seg>
              I dag talar vi om åtgärder för att rädda fiskbestånden i Östersjön
              här i riksdagens kammare genom att vi behandlar miljö- och jordbruksutskottets
              betänkande nummer 6. Betänkandet i sin tur bygger på fem så kallade
              utskottsinitiativ, framlagda av fem partier i riksdagen i somras,
              med totalt 29 yrkanden.
            </seg>
          </u>
          <u>
            <seg>
              I relativt stor enighet presenteras härmed i betänkandet nio
              förslag till hur fiskbestånden och fisket i Östersjön kan förbättras.
            </seg>
          </u>
          <u>
            <seg>
              Vi socialdemokrater ställer oss bakom och bifaller samtliga nio
              förslag och härmed hela betänkandet. Enkelt uttryckt handlar dessa
              nio punkter om
            </seg>
          </u>
          <u>
            <seg>
              Egentligen är syftet med utskottsinitiativ i riksdagen att rätta
              till mindre saker i regeringens arbete eller att ha en mycket
              bred majoritet för att göra något som det finns tidsnöd kring.
              Östersjön är ingen mindre sak, tvärtom. Men i det här fallet landar
              vi tack och lov hyfsat bra i enighet. För utskottsinitiativ ska
              användas med varsamhet, då vår lagstiftning kräver beredning och
              remissbehandling.
            </seg>
          </u>
          <u>
            <seg>
              Fru talman! Vi har flera gånger under det här året berört Östersjön
              och fisk här i riksdagens kammare. Hav, fisk och våra vatten kommer
              in i po ­ litiken på många sätt, till exempel genom EU, internationella
              samarbeten, statens offentliga utredningar, våra gemensamma pengar
              och budget ­ arbete, lagar, regler och forskning.
            </seg>
          </u>
          <u>
            <seg>
              Vi behöver påminna oss om att fiskeripolitik handlar om både
              jobb, mat och miljöpolitik. Frågorna behöver ses i större sammanhang
              och på flera plan.
            </seg>
          </u>
          <u>
            <seg>
              Vi är många ivriga, och många ser med oro på Östersjöns tillstånd.
              Det kan ibland verka som att politiken inte har effekt, vetenskapen
              inte har plats, processer och organ inte levererar. Men många
              beslut gällande Östersjön behöver vetenskapliga underlag, fullskaliga
              prov, samråd med andra medlemsländer och beslut i EU. Det är en
              praxis och en ordning som löpande förbättrats, gynnat oss och
              som vi ska värna. Med beslutsamhet kan vi förbättra läget med
              politiska beslut.
            </seg>
          </u>
          <u>
            <seg>
              När det gäller EU är åtta av nio länder kring Östersjön medlemmar
              i EU. EU är därför ett mycket bra organ för att hantera Östersjön
              och hitta gemensamma lösningar på gemensamma problem.
            </seg>
          </u>
          <u>
            <seg>
              Samtidigt är Sverige, EU:s tredje största land, vattenrikt. Över
              20 procent av EU:s vattenförekomster finns här i Sverige.
            </seg>
          </u>
          <u>
            <seg>
              Den gemensamma fiskeripolitiken i EU har, sedan den ändrades
              för 20 år sedan, haft som främsta mål att nå ett hållbart fiske.
              År 2013 enades EU om en ny gemensam fiskeripolitik som är miljömässigt,
              ekonomiskt och socialt hållbar.
            </seg>
          </u>
          <u>
            <seg>
              Fru talman! När det gäller statens offentliga utredningar presenterade
              Miljömålsberedningen i januari sitt delbetänkande Havet och människan
              . Det är ett gediget arbete, med sisådär 1 600 sidor text och
              100 konkreta förslag, som i relativt stor enighet bland alla deltagande
              riksdagsledamöter och partier överlämnades till regeringen. En
              eller flera propositioner är säkert på väg, och arbetet bereds
              just nu.
            </seg>
          </u>
          <u>
            <seg>
              När det gäller våra gemensamma pengar och fördelningen av dessa
              kan det vara värt att påminna sig om att partierna även under
              denna höst har lagt fram sina olika budgetförslag. Det råder emellanåt
              skillnader på till exempel hur partier vill satsa på rent vatten,
              klimat och miljö. Fördelning av våra gemensamma pengar har alltså
              indirekt effekt på tillgången på vår fisk.
            </seg>
          </u>
          <u>
            <seg>
              När det gäller våra lagar och regler debatterade vi fiskeripolitik
              i ett helt eget betänkande i våras här i riksdagens kammare med
              partiers olika vägval, förslag och bevekelsegrunder. Riksdagen
              har även under hösten fastställt fiskemöjligheter i relativt stor
              enighet för nästkommande år, i vanlig ordning och genom så kallade
              kvoter. Kvoterna och fiskets volymer är det som troligtvis har
              absolut störst påverkan på mycket av det som vi talar om här i
              kammaren just nu.
            </seg>
          </u>
          <u>
            <seg>
              Fiskekvoterna fastställs utifrån hållbara nivåer och vetenskapliga
              råd från Internationella havsforskningsrådet, ICES. ICES består
              av mer än 4 000 forskare från drygt 20 länder. De koordinerar
              övervakning och forskning och ger råd till EU-kommissionen och
              den svenska Havs- och vattenmyndigheten. Det är en ordning som
              gynnar hållbara fiskebestånd och en ordning som vi socialdemokrater
              värnar.
            </seg>
          </u>
          <u>
            <seg>
              Genom ett annat utskottsinitiativ angående EU:s ramdirektiv för
              vatten debatterade och hanterade vi i september miljökvalitetsnormer
              för vatten, vandringsleder för fisk och möjliga konsekvenser av
              politiska beslut för till exempel övergödning.
            </seg>
          </u>
          <u>
            <seg>
              Huvuddelen av de sjöar och vattendrag som finns i Sverige, cirka
              60 procent, når tyvärr inte upp till den kvalitet vi vill ha.
              De har alltså inte en god ekologisk status enligt bedömningen
              av läget för växt- och djur ­ arter. Och en stor del av vattnet
              i våra diken, bäckar, åar och älvar hamnar i Östersjön.
            </seg>
          </u>
          <u>
            <seg>
              Vi socialdemokrater verkar för att vi ska nå målen med EU:s gemensamma
              fiskeripolitik för hållbart fiske och hållbara bestånd. Vi behöver
              vetenskapliga rön. Vi socialdemokrater verkar mot övergödning.
              Vi välkomnar en ekosystembaserad förvaltning av våra hav. Vi värnar
              det småskaliga kustnära fisket. Med grund i vetenskap och i samarbete
              med berörda länder vill vi flytta ut trålgränsen. Vi arbetar mot
              överfiske och mot miljögifter. Vi agerar för att havs- och vattenmiljön
              ska förbättras.
            </seg>
          </u>
          <u>
            <seg>
              Fru talman! Återigen vill jag yrka bifall till utskottets förslag
              i betänk ­ andet och avslag på samtliga reservationer.
            </seg>
          </u>
          <note>
            (Applåder)
          </note>
          <note>
            Anf. 20 MARIA GARDFJELL (MP) replik:
          </note>
          <u>
            <seg>
              Fru talman! Det är nya tider, så jag får ställa frågor till regeringspartiet
              Socialdemokraterna.
            </seg>
          </u>
          <u>
            <seg>
              Vi i Miljöpartiet lade fram vårt förslag till utskottsinitiativ
              för att det var akut. Vi måste skyndsamt göra något för att inte
              strömmingen skulle gå samma väg som torsken redan har gjort, alltså
              bli kraschad, minska kraftigt i antal och så vidare.
            </seg>
          </u>
          <u>
            <seg>
              Jag har några frågor till Markus Selin just om hur regeringen
              ser på utskottsinitiativet och det tillkännagivande som kommer
              här i dag. Kommer regeringen att flytta ut trålgränsen, och när?
              Kommer regeringen först att invänta något slags total enighet
              i alla Östersjöländer innan detta sker?
            </seg>
          </u>
          <note>
            Anf. 21 MARKUS SELIN (S) replik:
          </note>
          <u>
            <seg>
              Fru talman! Tack för frågorna! Som socialdemokrat kan jag svara:
              Ja, det hoppas jag innerligen.
            </seg>
          </u>
          <u>
            <seg>
              Jag är extra glad för ett värdeord i vårt betänkande här i dag,
              och det är ordet prov. Jag vet att vetenskapen inte är enig om
              vad som är orsak och verkan i det komplicerade ekosystem vi har
              som heter Östersjön.
            </seg>
          </u>
          <u>
            <seg>
              Jag vet att det finns loggböcker från 40-talet som tar upp en
              explosions ­ artad tillgång på storspigg. Det här är alltså för
              70–80 år sedan. Vi har haft kraftiga sillperioder som har pågått
              länge, och vi har haft rena rama mot ­ satsen i form av stor brist
              på sill.
            </seg>
          </u>
          <u>
            <seg>
              Jag som socialdemokrat som värnar småskaligt och kustnära fiske
              och som boende här i Stockholms län anar att det är någonting
              som absolut inte står rätt till med vårt Östersjön.
            </seg>
          </u>
          <u>
            <seg>
              För mig är det därför självklart att svara Miljöpartiet: Ja,
              jag vill se att regeringen verkar omedelbart. Vi har ett betänkande
              här, men ytterst är det regeringen som är fri att själv arbeta
              med frågan. Men, som sagt, som socialdemokrat väljer jag just
              nu att svara så här.
            </seg>
          </u>
          <note>
            Anf. 22 MARIA GARDFJELL (MP) replik:
          </note>
          <u>
            <seg>
              Fru talman! Att det står att detta är på prov är likalydande
              med det som Miljömålsberedningen har föreslagit. Det är naturligtvis
              bra att testa modellerna. Men i och med det som jag har hört från
              Markus Selin är jag orolig för att det inte kommer att hända i
              närtid att man gör den där utflyttningen av trålgränsen.
            </seg>
          </u>
          <u>
            <seg>
              Markus Selin har lite grann gjort sig till talesperson och förespråkare
              för det industriella storskaliga fisket. Jag skulle bara vilja
              ställa en fråga: Är det industriella storskaliga fisket i enlighet
              med ett ekosystembaserat fiske?
            </seg>
          </u>
          <note>
            Anf. 23 MARKUS SELIN (S) replik:
          </note>
          <u>
            <seg>
              Fru talman! Jag ska lite försiktigt rätta ledamoten. Jag vet
              inte när, hur och om jag skulle ha blivit något slags talesperson
              för det storskaliga industrifisket. Jag vill helt enkelt starkt
              motsätta mig detta och reservera mig mot det uttrycket.
            </seg>
          </u>
          <u>
            <seg>
              När det gäller det så kallade industrifisket kring Sveriges kust
              har vi tyvärr ett problem som jag beklagar väldigt mycket. Det
              gäller två miljögifter, som heter dioxin och PCB.
            </seg>
          </u>
          <u>
            <seg>
              Fet fisk som strömming och sill ska inte ätas av barn, ungdomar,
              kvinnor som vill bli gravida och gravida. Senast jag tittade på
              kilopriset var det för västkustfångad sill ungefär 40 kronor.
              För östkustfångad strömming var det 10 kronor. Jag tror inte att
              fiskare på någon stor båt, som Miljöpartiet skulle kalla industrifiskare,
              vill sälja sin fångst för 10 kronor kilot när de skulle kunna
              få 40 kronor.
            </seg>
          </u>
          <u>
            <seg>
              Det är miljögifterna som orsakar att marknadseffekterna tar ut
              sin rätt. Med andra ord talar alltså marknadskrafterna sitt språk:
              Fet fisk tar upp miljögifter i betydligt högre grad än annan,
              mer icke-fet, fisk gör. I fiskmjölsproduktion, fiskoljeproduktion
              och liknande kan man i dag skilja miljögifterna från fångsten.
              Det här är bara några av orsakerna till att vi har den situation
              som vi har i dag.
            </seg>
          </u>
          <u>
            <seg>
              Jag vill inte stå här i riksdagens talarstol och skilja på en
              typ av blå jobb och en annan typ av blå jobb. Men det jag som
              socialdemokrat tydligt kan säga är att vi verkligen vill värna
              det småskaliga och kustnära fisket.
            </seg>
          </u>
          <note>
            Anf. 24 MAGNUS OSCARSSON (KD) replik:
          </note>
          <u>
            <seg>
              Fru talman! Jag tackar ledamoten Markus Selin för hans anförande.
            </seg>
          </u>
          <u>
            <seg>
              Jag tänkte ta upp det här med att flytta ut trålgränsen till
              tolv nautiska mil. Det har varit intressant när vi pratat om detta
              och diskuterat det i utskottet. Vi ser att mycket måste hända
              och att mycket måste göras. Som jag tog upp i mitt inledningsanförande
              handlar det också om hur snabbt vi kan göra det och på vilket
              sätt. Det finns olika delar.
            </seg>
          </u>
          <u>
            <seg>
              En intressant sak som har kommit fram är också det jag vill fråga
              ledamoten om. Säg att vi inför denna gräns och det sedan kommer
              utländska fartyg. Vi har ju ändå en ganska stor utländsk flotta
              som fiskar här. Vad ska vi säga till dem? De kommer ju att gå
              emellan och gå in och fiska här. Jag tänker på alla som inte kan
              göra det längre. Vad svarar vi dem? Vad har tanken varit när man
              tänkt på detta?
            </seg>
          </u>
          <note>
            Anf. 25 MARKUS SELIN (S) replik:
          </note>
          <u>
            <seg>
              Fru talman! Detta är en bra fråga, och det är svårt att inte
              bli alltför teknisk. Frågan rymmer handelsavtal med Finland och
              Danmark som går 90 år tillbaka i tiden. Den rymmer även EU:s gemensamma
              fiskeripolitik, som går tillbaka till 1970-talet.
            </seg>
          </u>
          <u>
            <seg>
              Det jag som socialdemokrat är glad och stolt över är att vi i
              relativt stor enighet, till skillnad från Kristdemokraterna här
              i dag, har enats om att vi ska flytta ut trålgränsen på prov.
              Ordet prov ger oss möjlighet att agera fort och hjälpa vetenskapen
              att samla data och det som skulle behöva fyllas på i kunskapsmassa.
            </seg>
          </u>
          <u>
            <seg>
              Det som även står i vårt betänkande nummer 6 är att vi ska göra
              undantag för det småskaliga kustnära fisket. Där ryms egentligen
              svaret på Kristdemokraternas funderingar, så det är också mitt
              svar.
            </seg>
          </u>
          <note>
            Anf. 26 M AGNUS OSCARSSON (KD) replik:
          </note>
          <u>
            <seg>
              Fru talman! Tack för dina svar, Markus! Jag fick kanske inte
              riktigt svar på min fråga. Tanken är förstås att man måste gå
              in och verkligen ta en diskussion med de här länderna, men det
              finns ju ingenting tvingande.
            </seg>
          </u>
          <u>
            <seg>
              Vi kristdemokrater är inte emot att flytta gränsen. Vi vill bara
              att det ska utredas. Vi tycker att det är lite för tunt att bara
              fatta ett beslut och sedan pröva och se vad som händer. Under
              den prövotiden kan faktiskt en del fiskare slås ut. Vi tänker
              att det ändå är viktigt att ta med det.
            </seg>
          </u>
          <u>
            <seg>
              En annan sak som jag vill lyfta fram i sammanhanget är punkt
              9, som jag själv tycker är väldigt bra och som handlar om att
              ta fram kunskaps ­ underlag om vattenkraftens ekologiska betydelse.
              Det är en viktig del, och det har ju också kommit fram att vi
              inte vet exakt vad som händer. Det vi har hört är att den vindkraft
              som finns i havet utanför Tyskland stör hur fiskarna brukar leva
              och verka. Här känns det som att vi talar väldigt in ­ riktat
              på havsbaserad vindkraft men att vi kanske inte har underlaget
              för att ta fram den. Därför tycker jag att det var bra att vi
              fick till det här.
            </seg>
          </u>
          <u>
            <seg>
              Jag vill fråga ledamoten Markus Selin hur regeringspartiet, om
              det blir så, kommer att agera för att detta verkligen ska bli
              till. Jag tror att det är väldigt viktigt, innan vi satsar alltför
              mycket på att bygga någonting, att vi har ett underlag så att
              vi kan fatta ett beslut grundat på fakta och inte bara på att
              vi känslomässigt tycker att något är bra.
            </seg>
          </u>
          <note>
            Anf. 27 MARKUS SELIN (S) replik:
          </note>
          <u>
            <seg>
              Fru talman! Tyvärr blir detta min slutreplik. Vi skulle kunna
              fortsätta länge till i de här spännande frågorna.
            </seg>
          </u>
          <u>
            <seg>
              Jag börjar med frågan om EU och de två artiklarna. Med risk för
              att låta ganska teknisk: Med värdeordet prov i dagens betänkande
              om flytt av trålgräns får vi, med hänvisning till EU:s gemensamma
              lagstiftning, möjlighet att agera direkt. Det är svaret. Då behöver
              vi inte börja blanda in andra konkurrerande fartyg och liknande.
            </seg>
          </u>
          <u>
            <seg>
              Värnandet om det småskaliga kustnära fisket har jag redan tagit
              upp i mitt första svar.
            </seg>
          </u>
          <u>
            <seg>
              Sedan blir Kristdemokraternas Magnus Oscarsson lite mer otydlig
              när det gäller punkt 9, som handlar om vattenkraft. Någonstans
              i mitten gick vi över på vindkraft, och då började jag fundera
              på vad jag skulle svara på. Jag snälltolkar det, som det heter
              i skolan i dag, och tror att det är vattenkraften jag förväntas
              svara på.
            </seg>
          </u>
          <u>
            <seg>
              Här kan jag bara hänvisa den nyfikna åhöraren och tittaren till
              att vi debatterade ett särskilt utskottsinitiativ som innehöll
              väldigt mycket vat ­ tenkraft här i september. Där reserverade
              vi socialdemokrater oss på grund av riskerna med att börja pruta
              på och dra ned på ambitionsnivån på miljö ­ kvalitetsnormerna.
              Den debatten har vi ganska nyligen fört, och där står jag också
              ganska trygg som socialdemokrat. Vi kan inte börja luckra upp
              eller försämra våra miljökvalitetsnormer för att någonstans bevara
              eller gynna en viss typ av vattenkraft med stora eller ibland
              mycket stora miljö ­ konsekvenser. Detta innefattar även vandringsfisk
              som lax och ål – men det, fru talman, är en annan historia.
            </seg>
          </u>
          <note>
            Anf. 28 BETTY MALMBERG (M):
          </note>
          <u>
            <seg>
              Fru talman! Att säga att Östersjön är ett hav med problem är
              tyvärr ingen överdrift. Gemene man påminns nog om det sommartid
              i samband med de vanligt förekommande algblomningarna, men det
              är bara en yttring av ett marint ekosystem som är satt i gungning.
              Forskare, bland annat från Östersjöcentrum, och boende längs kusten
              har uttryckt sin oro sedan länge, och även den internationella
              forskarorganisationen ICES har sett problemen.
            </seg>
          </u>
          <u>
            <seg>
              För två år sedan rekommenderade de därför EU:s fiskeministrar
              att helt enkelt införa ett fiskestopp för den unika Östersjötorsken
              i delar av Östersjön. Man menade att det var angeläget eftersom
              individerna hade blivit väldigt små och magra samtidigt som könsmognaden
              inföll allt tidigare. Dessvärre ser vi nu liknande tecken för
              sill - och strömmingsbestånde n , den fisk som i århundraden har
              bidragit starkt till livsmedelsförsörjningen i vårt land.
            </seg>
          </u>
          <u>
            <seg>
              Situationen är i högsta grad oroväckande. Därför är det bra att
              vi ledamöter i miljö- och jordbruksutskottet är överens om att
              det nu måste vidtas flera åtgärder för att nå ett långsiktigt
              hållbart fiske och kunna värna både fisk och jobb i kustsamhällena.
            </seg>
          </u>
          <u>
            <seg>
              Moderaterna har, liksom framför allt Elin Segerlind från Vänsterpartiet,
              under flera år ställt många frågor till den S-MP-regering vi hade
              och lagt fram förslag på åtgärder för att bättre gynna hållbart
              fiske i Östersjön. Men egentligen var det nog först efter en uppmärksammad
              debattartikel som skrevs under av Ulf Kristersson och Jessica
              Rosencrantz som någonting tog fart. I artikeln nämnde vi moderater
              att vi hade för avsikt att lägga fram ett förslag till riksdagen.
              När detta väl var skrivet kom det sedan fyra till före sommaren.
              Det är alltså fem olika initiativ som ligger i botten för detta
              betänkande.
            </seg>
          </u>
          <u>
            <seg>
              Som vi har hört är samsynen god. Efter diverse frågestunder och
              hearingar med olika aktörer och forskare vidtog förhandlingar,
              som jag måste säga gick förhållandevis lätt att hantera. Dessa
              har nu resulterat i nio förslag till tillkännagivanden som vi
              vill lägga fram till regeringen. Hantera nu detta och gör det
              snabbt! är vårt besked och budskap.
            </seg>
          </u>
          <u>
            <seg>
              I några frågor har vi till och med tjuvstartat. Det gäller bland
              annat den om att förvaltningsplanen bör revideras och att EU bör
              agera där. När vi framförde till dåvarande statsrådet, eller till
              statssekreteraren som var med, att detta är en fråga som vi anser
              att regeringen bör lyfta vid nästa möte i jordbruks- och fiskerådet
              svarade statssekreteraren – jag vet att Elin nämnde samma sak
              – som det brukade heta: Nja, nu är inte rätt tidpunkt; vi får
              dröja. Det här är inte rätt; vi kan inte ta det nu. Det måste
              ni förstå.
            </seg>
          </u>
          <u>
            <seg>
              En majoritet i utskottet stod dock, tack och lov, på sig, och
              detta fick också stöd i EU-nämnden. Vi menar att det var viktigt,
              för den nuvarande planen, som gäller, utarbetades för mer än sju
              år sedan. Kunskaperna har ökat markant, även om den biologiska
              interaktionen. Att bortse från detta är tjänstefel när vi från
              politikens håll faktiskt ser samma problematik.
            </seg>
          </u>
          <u>
            <seg>
              Vad forskningen framför allt har kunnat visa är att det inte
              finns bara ett sillbestånd, eller ett som är uppdelat i fyra.
              I Gävlebukten finns tre genetiskt unika bestånd av sill, varav
              något leker på våren och något på hösten. Då kan man inte kontinuerligt
              tillåta samma typ av fiske, utan här måste man väga in för och
              emot så att vi garanterar en hållbarhet för samtliga dessa bestånd.
            </seg>
          </u>
          <u>
            <seg>
              En fråga som har diskuterats mycket, inte minst i medierna, fru
              talman, är en utflyttning av trålgränsen i Östersjön. Detta är
              något som vi moderater förespråkar och har begärt att S-MP-regeringen
              ska agera för, dock utan att tidigare få gehör. Men nu har vi
              i utskottet enats om att detta ska ske på prov. Det står vi bakom,
              men vi vill i ärlighetens namn samtidigt uttrycka viss tveksamhet
              till utskottets lösning på detta. Vi vill ju inte att utflyttningen
              ska resultera i att bara svenska båtar utestängs från fisket innanför
              den nya gränsen. Vi har därför uttryckt detta i ett särskilt yttrande.
            </seg>
          </u>
          <u>
            <seg>
              Då det gäller utflyttning av trålgränsen vill vi moderater också
              betona vikten av att de undantag som föreslås för fiske där fångsten
              sorteras och är direkt ämnad att bli livsmedel verkligen beaktas
              och följs upp i särskild ordning. Vi har förstått att det är mycket
              viktigt att detta blir tydligt, inte minst exempelvis då fiskekvoter
              ska fastställas, så att man inte slår undan benen på den kvarvarande
              förädlings- och beredningsindustrin utan kan upprätthålla livskraftiga
              samhällen längs stora delar av Östersjökusten.
            </seg>
          </u>
          <u>
            <seg>
              Det småskaliga fisket ser i dag stora utmaningar när det kommer
              till generationsskiften och framtidstro. Det är därför viktigt
              att vi tar särskild hänsyn till det och underlättar för fiskare
              som väljer att förädla sin fisk. I dessa fall är det sällan fisken
              som avgör huruvida man får licens eller ej utan tillgången på
              yrkesfiskelicenser – antalet licenser. Detta är ett påtagligt
              problem, och även HaV har sagt att vi politiker måste gå in och
              ändra det. Det är det vi nu gemensamt gör med detta betänkande.
            </seg>
          </u>
          <u>
            <seg>
              Vi ser att det finns en bristande lokalkännedom. Får vi en licensgivning
              med tillstyrkan från en lokal länsfiskekonsulent får vi en bättre
              fördelning och kan också värna det småskaliga fisket. I dag är
              situationen så absurd att en fiskare som jag talade med, som arrenderar
              fiskerätt, inte har rätt att förädla sin fisk. Han får ingen yrkesfiskelicens
              – den måste han ha först – och sedan har han inte rätt att förädla
              därför att han fiskar för lite. Som någon sa är det inte den lilla
              kvoten som stjälper fisket i Östersjön utan naturligtvis de större
              fångsterna.
            </seg>
          </u>
          <u>
            <seg>
              Jag har flera gånger nämnt utskottets samsyn, fru talman. Men
              det finns ett område där vi inte lyckats, och det gäller hur vi
              ska hantera säl och skarv. En majoritet av oss tycker att vi på
              något vis måste hantera detta och kunna reglera det hårdare. Det
              är nämligen ingen tvekan om att säl och skarv orsakar problem.
              Glupska skarvar äter ett halvt kilo fisk om dagen vardera. Sälar
              hittas nu dessvärre självdöda på klippor därför att de inte får
              nog med föda. Allt detta måste hanteras. När det gäller sälen
              finns också risken att den fortsätter att sprida sälmask och andra
              parasiter som kan påverka de svaga torskbestånden än mer negativt.
            </seg>
          </u>
          <u>
            <seg>
              Vi tycker att det är lite trist att vi inte får med oss Vänsterpartiet
              och Miljöpartiet på detta. Man hänvisar till Miljömålsberedningens
              utredning och till att den nu ska behandlas. Det är jättebra att
              vi försöker få en enhetlig hantering av detta. Men faktum är att
              även Miljömålsberedningen framhåller att det behövs en helhetssyn
              i förvaltningen av både fiskbestånden och bestånden av säl och
              skarv. Är det inte detta man kallar en ekosystembaserad ansats?
              Därför är det olyckligt att vi kommer att dröja med detta. De
              stora problem som finns här och nu kommer att skjutas på framtiden,
              och vi kommer att bara få hantera situationen som den ser ut.
            </seg>
          </u>
          <u>
            <seg>
              Men nio förslag för att bidra till ett hållbarare fiske i Östersjön
              är inte illa. Samtidigt vill vi nogsamt poängtera vikten av att
              arbetet med att förbättra vattenmiljön i Östersjön accelererar.
              Det finns glädjande uppgifter som visar att man faktiskt har sett
              en vändpunkt. Närsalter som kväve och fosfor börjar successivt
              avta. Men det tog hundra år att nå den extrema topp på föroreningskurvan
              där vi befinner oss nu, så det kommer att ta tid att plana ut
              detta och vända effekterna.
            </seg>
          </u>
          <u>
            <seg>
              Avslutningsvis, fru talman, vill jag rikta ett tack till mina
              kollegor i utskottet för att vi har lyckats baxa detta betänkande
              ända hit, men jag vill också tacka kansliet. Jag vill särskilt
              lyfta Nina Liljeqvist, som har skrivit betänkandet.
            </seg>
          </u>
          <note>
            (Applåder)
          </note>
          <note>
            Anf. 29 RUNAR FILPER (SD):
          </note>
          <u>
            <seg>
              Fru talman! Jag ska börja med att yrka bifall till utskottets
              förslag i betänkandet.
            </seg>
          </u>
          <u>
            <seg>
              Det som fiskarna – de som fiskar, alltså – ofta ser som det största
              problemet är säl- och skarvproblematiken. Jag ska börja med att
              prata lite om skarven. De bestånden behöver minskas kraftigt.
              Skarven utgör en ansenlig population i Sverige, med många häckande
              par, och detta påverkar fiskbestånden negativt, skapar sanitära
              olägenheter för friluftslivet och reducerar skog och natur där
              fåglarna häckar. Därför är allmän skyddsjakt på skarv på eget
              initiativ bra såväl ur förvaltningssynpunkt som ur ett naturvårdsperspektiv.
            </seg>
          </u>
          <u>
            <seg>
              Sverige har faktiskt flest skarvar och skarvkolonier i Europa.
              Sveriges Ornitologiska Förening gjorde en inventering 2006 – det
              är nu 15 år sedan – som gav vid handen att det då fanns cirka
              45 000 häckande par. Det var bara Danmark som var i närheten med
              40 000 häckande par och 200 000 individer. Det har inte gjorts
              så många rikstäckande inventeringar sedan dess utan bara inventeringar
              i olika län, men jag har sett uppgifter om att det i dag kan finnas
              runt 250 000 skarvar.
            </seg>
          </u>
          <u>
            <seg>
              I slutet av 1800-talet var skarven mer eller mindre borta, och
              1975 fanns det 340 par i Sverige. Det var innan vi gick med i
              EU. Det fanns tidigare en typ av allmän jakt. Riktigt hur den
              var reglerad vet jag inte, men den stoppades i och med att vi
              gick med i EU 1995. Därefter har det varit fågeldirektivet som
              har styrt detta, och därför har vi nu skyddsjakten att förlita
              oss på.
            </seg>
          </u>
          <u>
            <seg>
              Glädjande är dock att utskottet bedömer att det finns anledning
              för regeringen att vidta ytterligare åtgärder för att begränsa
              skarvstammens tillväxt, liksom att regeringen ska se över möjligheterna
              till fleråriga tillstånd för skyddsjakt. Man ska också se över
              möjliga komplement till skyddsjakt, till exempel oljering och
              prickning av ägg, med ett större fokus på dessa sistnämnda åtgärder
              som SD tidigare år ensamt yrkat på i utskottet.
            </seg>
          </u>
          <u>
            <seg>
              Östersjöns yrkesfiske står inför stora utmaningar. EU-kommissionens
              förslag om 2021 års fångstkvoter, som nu är verklighet, innebär
              minskade fångster för flera av Östersjöns kommersiellt viktiga
              bestånd. Sill- och strömmingsbestånden i centrala Östersjön har
              till exempel minskat drastiskt sedan 1970- och 1980-talen. Det
              är nödvändigt med åtgärder för strömmingsbeståndets återhämtning.
            </seg>
          </u>
          <u>
            <seg>
              Det ska vara möjligt att bedriva såväl storskaligt som småskaligt
              yrkesfiske i Sverige, tycker vi, även om det slutligen är den
              enskilde entreprenören som väljer typ av båt, redskap och hamn
              att landa sin fångst i. Det är Sverigedemokraternas målsättning
              att bevara och utveckla ett flertal hamnar vid Sveriges kust där
              fisk kan landas och tas om hand av lokal livsmedelsindustri.
            </seg>
          </u>
          <u>
            <seg>
              Ett aktivt fiske med livskraftiga fiskeentreprenörer skapar levande
              kustsamhällen längs våra svenska kuster, vilket skapar jobb och
              därmed liv i skärgården. Det finns väl inget tråkigare än att
              komma till gamla fiske ­ lägen där det är helt dött och det inte
              finns några fiskare kvar? Det hänger några nät och kulor och dinglar
              som ett minne från en svunnen tid.
            </seg>
          </u>
          <u>
            <seg>
              Som sagt finns det ett egenvärde i att hålla det småskaliga fisket
              levande, liksom de hamnar och rökerier som det sysselsätter längs
              Sveriges kust. Om vi flyttar ut trålgränsen för större fartyg
              skulle den småskaliga näringsgrenen för fiskare få större möjlighet
              att fortleva, vilket skulle utveckla fisket som den anrika näringsgren
              det är. I många fall handlar det om yrkeskunskap som förts vidare
              från en generation till en annan.
            </seg>
          </u>
          <u>
            <seg>
              Det är glädjande med enighet i riksdagen när det gäller att det
              småskaliga kustnära fisket och fisket med regional anknytning
              där fångsten sorteras vid landning ska värnas. Glädjande är också
              att utskottet anser att regeringen snarast bör agera, dels för
              att flytta ut trålgränsen på prov, dels för att begränsa det trålfiske
              som tillåts innanför trålgränsen.
            </seg>
          </u>
          <u>
            <seg>
              Glädjande är också att man framhåller vikten av att begränsade
              undantag kan ges dels för det småskaliga kustnära fisket vars
              fångster går till humankonsumtion, dels för fiske med regional
              anknytning vars fångst sorteras vid landning.
            </seg>
          </u>
          <u>
            <seg>
              Vi ser av flera skäl ett stort värde i att en levande lokalförankrad
              fiskerinäring bibehålls. Fisket har kulturhistoriska värden. Det
              är viktigt för kust ‑ , hamn- och skärgårdssamhällenas identitet.
              Det är också viktigt för jobb, företagande och besöksnäring i
              de ofta små lokalsamhällena och därmed också för ambitionen om
              livskraftiga lokalsamhällen på landsbygd och i skärgård.
            </seg>
          </u>
          <u>
            <seg>
              Även licensjakt på vikare bör diskuteras med tanke på den prekära
              situationen för siklöjan i Bottenviken. Tillgängliga data visar
              att vikarens predation av siklöja är minst lika stor som det uttag
              det kommersiella fisket står för. Detta säger SLU Aqua i ett remissvar
              till Naturvårdsverket. SLU anser att restriktiva villkor riskerar
              att begränsa möjligheten att verkligen minska de negativa effekterna
              av vikare och knubbsäl. Om dessa arter fortfarande ska förvaltas
              genom skyddsjakt bör jakt även medges inom 200 meter från fiskodling,
              fredningsområde för fisk och utsättningsplats för fisk.
            </seg>
          </u>
          <u>
            <seg>
              På västkusten har fiskarna samma problem med knubbsälen som näringar
              upplever på östkusten med gråsälen. Kustfisket i Bohuslän, Göteborg,
              Halland och Skåne brottas med samma skador på redskap och fångster
              som östersjöfisket. Enligt forskare är knubbsälen ett stort hot
              mot torskbestånden, då den äter 15 000 ton torsk om året i Skagerrak
              och Kattegatt.
            </seg>
          </u>
          <u>
            <seg>
              Även i Bottenviken är problematiken likartad, där vikaren lever
              längs kusten i Norr- och Västerbotten. Här är siklöjan hotad,
              och därigenom också den berömda Kalix löjrom, som EU har tilldelat
              det starkaste livsmedelsskyddet Skyddad ursprungsbeteckning. Forskare
              har föreslagit att fisket ska minska kraftigt. På Nobelbanketten,
              där Sverige står i världens centrum, är Kalix löjrom en återkommande
              förrätt. Näringen har tidigare deklarerat att det finns en risk
              för att den försvinner från marknaden om man inte får bukt med
              ökningen av vikare.
            </seg>
          </u>
          <u>
            <seg>
              Det blir enligt branschen också svårare och svårare att få in
              strömming till surströmmingsindustrin, vilket även hotar den på
              sikt om ingenting görs mot den sälexplosion som forskare beskriver.
            </seg>
          </u>
          <u>
            <seg>
              Utifrån beskrivna verkligheter vill vi även bevilja licensjakt
              på dessa två arter av säl. Det är därför positivt att utskottet
              anser att regeringen bör vidta åtgärder för att öka jakten på
              säl och att detta bör ske genom en större licenstilldelning för
              säljakt, framför allt gråsäl, men man bör överväga om också vikare
              och knubbsäl kan komma i fråga för beståndsreglerande jakt, och
              reglerna för jakt på säl bör ses över.
            </seg>
          </u>
          <u>
            <seg>
              Sälen är ett svårskjutet djur. Tillstånd kostar pengar. Det krävs
              kännedom om var sälen får skjutas. Båtinnehav krävs, och djuret
              måste tas om hand. För att öka incitamenten att alls nå upp till
              de kvoter som tilldelats vid skydds- och licensjakt behöver kanske
              säljägarna få ersättning för att fler ska kunna tänka sig att
              göra en insats för att fylla de tilldelade kvoterna. Detta skulle
              också minska risken för skadeskjutna sälar och tjuvjakt.
            </seg>
          </u>
          <u>
            <seg>
              Licensjakt på vikare och knubbsäl har SD ensamt yrkat på i utskottet
              tidigare.
            </seg>
          </u>
          <note>
            Anf. 30 ULRIKA HEIE (C):
          </note>
          <u>
            <seg>
              Fru talman! Vi debatterar i dag ett antal utskottsinitiativ under
              rubriken Åtgärder för att rädda fiskbestånden i Östersjön . Tidigare
              talare i debatten har ju både läst upp alla punkter högt och pekat
              på att de är nio till antalet. Jag tänkte uppehålla mig vid några
              olika delar som jag tycker är särskilt värda att ta upp.
            </seg>
          </u>
          <u>
            <seg>
              I utskottet har vi under de senaste åren av olika anledningar
              tagit upp fiskefrågorna, och vi har en fiskegrupp som man kan
              koppla till EU:s fiskepolitik där vi på olika sätt belyser detta.
              Det är väl bra att vi nu är ett i princip enigt utskott som tillsammans
              väljer att lyfta dessa frågor i de här utskottsinitiativen. För
              Centerpartiets del är det otroligt viktigt med våra kustbygder
              och den roll som det kustnära småskaliga fisket och det regio
              ­ nala fisket har spelat och förhoppningsvis kommer att spela
              framöver. De är ett viktigt led i den svenska livsmedelsstrategin
              och kan också på olika sätt vara viktiga för entreprenörskap och
              utveckling i våra kustbygder.
            </seg>
          </u>
          <u>
            <seg>
              Precis som en del tidigare talare vill jag tacka alla de yrkesfiskare
              och organisationer som vi har haft förmånen att få träffa i beredningen
              av det här utskottsinitiativet och vid andra möten som vi haft
              på egen hand och tillsammans. Den gemensamma kunskap som vi därmed
              har kunnat tilläg ­ na oss kommer här till uttryck i ett gemensamt
              utskottsinitiativ. Det är bra.
            </seg>
          </u>
          <u>
            <seg>
              Vi har valt skrivningar om att på prov flytta ut trålgränsen
              för att begränsa det trålfiske som tillåts innanför gränsen, men
              vi vill att undantag ska kunna ges till det småskaliga fisket.
              Vi skriver också om beslut om fiskekvoter. Detta tillkännagivande
              känns otroligt viktigt, och jag tror att vi alla har förhoppningar
              om att det ska finnas en regering som också kan ta arbetet vidare.
            </seg>
          </u>
          <u>
            <seg>
              Låt mig också nämna regler och administration i det här sammanhanget.
              För Centerpartiets del känns det viktigt att det på olika sätt
              arbetas för att underlätta detta, så att det står i proportion
              till den verksamhet som bedrivs inom till exempel det kustnära
              fisket och det regionala fisket. Genom att man underlättar detta
              på olika sätt kan de delarna i det svenska fisket få en mer framträdande
              roll i genomförandet av den svenska livsmedelsstrategin.
            </seg>
          </u>
          <u>
            <seg>
              Flera företrädare har nämnt krångellistan. Vi var, som sagt,
              ett antal som deltog i ett fiskeseminarium härförleden. Jag kan
              väl ändå i detta sammanhang få hylla vår utskottsordförande Kristina
              Yngwe lite grann, som var den som efterfrågade en form av krångellista
              från Eldrimner: Hjälp oss att hitta politiska förslag om det som
              ni ser som problem och som blir möjligt för oss att arbeta med
              politiskt!
            </seg>
          </u>
          <u>
            <seg>
              Det är klart att det är en väldigt viktig del.
            </seg>
          </u>
          <u>
            <seg>
              Jag tänker att vi alla har mött bedrövade fiskare som på olika
              sätt kan visa hur hållbara redskap förstörs av säl i fisket och
              att fångsten delvis är förstörd ur ett humankonsumtionsperspektiv
              kopplat till de angrepp som både säl och skarv har gjort på den
              fångst som väntar på att tas upp. Därför är det bra att det i
              detta utskottsinitiativ finns tydliga skrivningar kopplade till
              flera sorters sälar men också till skarv, så att vi verkligen
              kan komma åt den problematiken och på det sättet vara med och
              skapa ett mer hållbart fiske.
            </seg>
          </u>
          <u>
            <seg>
              Fru talman! Fisket är en del i livsmedelskedjan, men det är också
              viktigt med det ekosystem som vi vill värna på olika sätt. Med
              detta utskottsinitiativ löser vi inte problematiken, men vi tar
              ett antal steg som är viktiga för oss. Det handlar om att visa
              hur vi politiskt har arbetat för att via krångellista och de delarna
              eller via olika politiska förslag skapa förutsättningar för ett
              hållbart fiske i Östersjön.
            </seg>
          </u>
          <u>
            <seg>
              Vi i Centerpartiet har ibland fått kritik från till exempel Miljöpartiet
              för att vi har lagt fram ett antal utskottsinitiativ. Det var
              lite uppfriskande när Miljöpartiet självt valde att lägga fram
              ett utskottsinitiativ i somras, trots att man vid det tillfället
              tillhörde Sveriges regering. Men det är väl viktigt att man kan
              bryta praxis ibland och därmed också skapa ett ytterligare tryck
              i frågan om ett hållbart fiske.
            </seg>
          </u>
          <u>
            <seg>
              Med de orden, fru talman, skulle jag vilja yrka bifall till utskottets
              förslag i detta betänkande.
            </seg>
          </u>
          <note>
            (Applåder)
          </note>
          <note>
            Anf. 31 JAKOB OLOFSGÅRD (L):
          </note>
          <u>
            <seg>
              Fru talman! Jag vill börja med att yrka bifall till utskottets
              förslag.
            </seg>
          </u>
          <u>
            <seg>
              I dag är det meningsfullt, när vi får tala sakpolitik. Det är
              inte alla dagar man har den känslan. Men i dag, i denna viktiga
              fråga, är det viktiga saker vi lyfter upp.
            </seg>
          </u>
          <u>
            <seg>
              Utskottets förslag i betänkandet, som ligger på bordet, står
              vi i Liberalerna bakom på alla punkter. Det är ett resultat av
              att vi agerar när vi finner det nödvändigt att agera. I dag är
              det nödvändigt.
            </seg>
          </u>
          <u>
            <seg>
              Fisken först. Är det inte så att fisken, av alla djur, kom först?
            </seg>
          </u>
          <u>
            <seg>
              Fru talman! Tillåt mig att bli lite existentiell – jag har en
              fallenhet för det. Oavsett vilken tro eller icke-tro man bär med
              sig om djurlivet på denna planet kom fisken först. Jag tänker
              på havets evolution och att fisken kröp upp på land eller på skapelseberättelsens
              fjärde dag och att det första djur som blev skapat var fisken.
              Betänk det!
            </seg>
          </u>
          <u>
            <seg>
              Fisken först. När människan sedan fanns, enligt skapelseberättelsen,
              var det första uppdrag som människan fick att härska över havets
              djur – fisken. Fisken först.
            </seg>
          </u>
          <u>
            <seg>
              Nu när rapport efter rapport, nyhet efter nyhet, når oss om att
              bestånden av fisk i Östersjön blir mindre till antal och storlek
              är det ingen av oss som med lätthet kan vifta bort just det. Inom
              oss finns detta: att fisken är otroligt viktig för vår natur och
              vår planet. Hela ekosystemet i vår Östersjö vilar på bestånden
              av fisk.
            </seg>
          </u>
          <u>
            <seg>
              Det är som att människan fick en uppgift: Ta hand om fisken!
              Jag ger dig en uppgift. Kan du klara den? Ta hand om fisken!
            </seg>
          </u>
          <u>
            <seg>
              Om vi inte klarar att ta hand om naturen och om vi inte ens klarar
              att ta hand om fisken, hur ska vi då kunna skapa en regering?
            </seg>
          </u>
          <u>
            <seg>
              Fisken först. Det vi talar om här i dag och i vårt miljö- och
              jordbruksutskott, som jag är en glad och ny ledamot i, är att
              just fisken är så viktig. Och naturen är så är viktig. Den förser
              oss med mycket.
            </seg>
          </u>
          <u>
            <seg>
              Jag vill uttrycka min ödmjukhet i frågan. Vi i miljö- och jordbruks
              ­ utskottet har verkligen fått djupdyka i den komplexa utmaningen
              om hur vi på bästa sätt kan rädda beståndet i Östersjön.
            </seg>
          </u>
          <u>
            <seg>
              Vi ser ett lågt bestånd av fisk, fru talman. Det är konsekvensen
              av ett överfiske. De fiskarter som drabbas hårdast är de med långsam
              tillväxt och låg produktivitet, ofta rovfiskar. Ett hårt fiske
              ger effekt i hela ekosystemet och inte bara på just de arter som
              fiskas.
            </seg>
          </u>
          <u>
            <seg>
              I helgen hade Liberalerna sitt landsmöte, och vi fattade många
              goda politiska beslut. Liksom utskottet har enighet i dag hade
              vi enighet kring många goda förslag. Jag lämnade det landsmötet
              med många goda motio ­ ner som vi hade sagt ja till. Flera av
              dem hade just denna gemensamma nämnare: att rädda fiskbeståndet
              i Östersjön. Åtta stycken tydliga motioner behandlade detta, och
              alla röstades igenom med ett rungande ja. Det är med vårt parti
              i ryggen som jag står här – det är dagsfärskt – och kan säga att
              vi står upp för att flytta trålgränsen tolv nautiska mil. Det
              är viktigt.
            </seg>
          </u>
          <note>
            I det utskottsinitiativ som Liberalerna väckte trycktes det på
            att det skyndsamt behövs åtgärder för att rädda fiskbestånden.
            I dag ser vi dessa nio förslag: Det handlar om tolv nautiska mil
            på prov, om översyn av för ­ valtningsplanen för Östersjöns fiskbestånd,
            om Sveriges deltagande i re ­ gionala samarbetsorgan och Internationella
            havsforskningsrådet, om beak ­ tandet av det viktiga småskaliga
            fisket och fiske för direkt användning som livsmedel, om regellättnader
            för småskaligt fiske, om förvaltning av skarv ­ en, sälen och
            storspiggen och om vattenkraftens ekologiska betydelse.
          </note>
          <u>
            <seg>
              Det går inte att säga annat än att politiken levererar när dessa
              nio förslag läggs fram. Man sitter inte bara på sina händer. Vi
              gör något i dag som spelar roll. Men det hade inte varit möjligt
              utan en bred majoritet i vårt utskott. Även om vi i våra anföranden
              värnar och trycker på olika saker kring dessa punkter går det
              inte att säga någonting annat än att vi har fullgjort den uppgift
              som vårt utskott fått. Vi sätter fisken först. Vi klarar det.
            </seg>
          </u>
          <u>
            <seg>
              Jag ska säga några ord om storspiggen. Det är inte politikernas
              roll att besluta i detaljerna, utan vi ska, när vi har varit nere
              i detaljerna, använda örnblicken och skåda över helheten, få ett
              större perspektiv och fatta våra politiska beslut utifrån det.
              Detta är ett sådant exempel.
            </seg>
          </u>
          <u>
            <seg>
              Vi ser storspiggens expansion. Vi fick höra här av Markus Selin
              att det har varit så tidigare i historien. Men det är åter så.
              Det behöver vi ta tag i. År 2015 fanns det 50 gånger mer spigg
              i Östersjön än under hela 80-talet. De har ökat år för år. Och
              det är konstaterat att effekterna på abborre och gädda är stora
              där storspiggen expanderar. Olika forskargrupper kan genom detta
              beslut öka kunskapsunderlaget om på vilket sätt storspiggen påverkar
              ekosystemet och verka för åtgärder för att begränsa storspiggens
              tillväxt.
            </seg>
          </u>
          <u>
            <seg>
              För egen del krävs det inte mer forskning än att jag åker ned
              till mina föräldrar i Tjust skärgård, utanför Västervik, och tar
              kajaken ut i den grun ­ da skärgården för att jag ska kunna konstatera
              att storspiggen finns överallt.
            </seg>
          </u>
          <u>
            <seg>
              Sist men inte minst vill jag nämna betydelsen av fiskens vandringsvägar.
              Även här har jag ett färskt landsmötesbeslut bakom mig. Vi har
              fattat beslut om att verka för fiskens vandring från kust till
              fjäll.
            </seg>
          </u>
          <u>
            <seg>
              Även om detta som sagt kan upplevas som lite detaljerat vet vi
              att mängden lek- och uppväxtområden är en grundläggande faktor
              som påverkar mängden vuxen fisk, och detta påverkar även det småskaliga
              fisket stort.
            </seg>
          </u>
          <u>
            <seg>
              Det behövs mer forskning och kunskap om vattenkraftens påverkan
              på hotade bestånd för att tydliggöra vattenkraftens ekologiska
              betydelse. Det finns kunskapsluckor som vi behöver fylla ut så
              att bra beslut kan fattas, till exempel i frågan om olika passagelösningar
              i våra vattendrag. Reger ­ ingen bör därför ta initiativ till
              en större kunskap om vilken påverkan det har på våra ohotade arter
              och framför allt den akut hotade ålen.
            </seg>
          </u>
          <u>
            <seg>
              Som sagt: Vi har fått ett uppdrag, en uppgift, varken mer eller
              mindre. Vi sätter fisken först.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 12 .)
          </note>
          <note>
            § 9 Bättre uppföljning av läkemedel för djur
          </note>
          <note>
            Socialutskottets betänkande 2021/22:SoU7
          </note>
          <note>
            Bättre uppföljning av läkemedel för djur (prop. 2020/21:220)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 12 .)
          </note>
          <note>
            § 10 Redovisning av fördelning av medel från Allmänna arvsfonden
            under budgetåret 2020
          </note>
          <note>
            Socialutskottets betänkande 2021/22:SoU4
          </note>
          <note>
            Redovisning av fördelning av medel från Allmänna arvsfonden under
            budgetåret 2020 (skr. 2020/21:211)
          </note>
          <note>
            föredrogs.
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under § 12 .)
          </note>
          <note>
            § 11 Vård av unga vid Statens institutionsstyrelses särskilda
            ungdomshem
          </note>
          <note>
            Socialutskottets betänkande 2021/22:SoU6
          </note>
          <note>
            Vård av unga vid Statens institutionsstyrelses särskilda ungdomshem
            (skr. 2020/21:215)
          </note>
          <note>
            föredrogs.
          </note>
          <note>
            Anf. 32 ACKO ANKARBERG JOHANSSON (KD):
          </note>
          <u>
            <seg>
              Fru talman! Socialutskottets betänkande 2020/21:33 från i våras
              handlar om utsatta barn och unga som inte kan bo hemma utan i
              stället behöver samhällets vård för en kortare eller längre tid.
              Det är ett ovanligt betänk ­ ande. Ett samlat utskott har på eget
              initiativ ställt krav på regeringen att skyndsamt återkomma med
              en redogörelse som beskriver vad som ska göras för att situationen
              på de särskilda ungdomshemmen ska bli bättre.
            </seg>
          </u>
          <u>
            <seg>
              Socialutskottet har nåtts av återkommande berättelser om hot
              och våld mot och mellan de unga som är placerade men också mot
              personal på de särskilda ungdomshemmen. Utskottet har också nåtts
              av rapporter om brister gällande de ungas rättigheter, behandling
              och samverkan. Sammantaget är det en situation som inte på något
              vis kan anses acceptabel.
            </seg>
          </u>
          <u>
            <seg>
              Fru talman! Nu behandlar vi regeringens svar på utskottets krav.
              Regeringens skrivelse bekräftar vår oro och våra farhågor om stora
              brister vid Sis särskilda ungdomshem. Skrivelsen tydliggör också
              att det kommer att krävas resursförstärkningar och ett stort engagemang
              under en lång tid framöver för att verksamheten vid Sis särskilda
              ungdomshem ska bli bra för de unga.
            </seg>
          </u>
          <u>
            <seg>
              I en livssituation där man inte längre kan bo kvar hemma och
              det i stället blir aktuellt med en placering måste åtgärden leda
              till att det blir bättre för den unge. Att behöva lämna sitt hem
              och sin familj är en mycket ingripande händelse, och det ska endast
              ske om det krävs för att det ska bli bättre för den unge. När
              samhället gör en så ingripande insats är det nödvändigt att den
              plats som den unge får, det nya hemmet, uppfyller högt ställda
              krav på trygghet samt att personalen har ändamålsenlig kompetens
              och kunskap.
            </seg>
          </u>
          <u>
            <seg>
              Fru talman! Visst finns det väl fungerande ungdomshem inom Sis,
              men sammantaget är bristerna betydande. Varje barn som placeras
              har rätt till bästa möjliga omhändertagande på det särskilda ungdomshemmet.
              Tiden på ungdomshemmet syftar till att ge bättre förutsättningar
              för livet och ska ge en chans till en vändpunkt för barnet. Livet
              ska bli bättre genom samhällsvården. Det är vårt uppdrag.
            </seg>
          </u>
          <u>
            <seg>
              I regeringens svar till riksdagen beskrivs på ett ganska transparent
              sätt många olika områden där det finns utmaningar och problem.
              Situationen är bekymmersam. Samtidigt bör det betonas att ledningen
              för Sis under de senaste två åren har synliggjort brister, och
              de arbetar aktivt med att iden ­ tifiera förbättringsåtgärder
              av olika slag. Det är också positivt att Sis självt ser behovet
              av samverkan med det civila samhället, inte minst barnrätts ­
              organisationer, för att kunna reformera verksamheten på ett bra
              sätt. En framgångsrik reformering kräver uthålligt stöd av staten
              och reella förut ­ sättningar att kunna genomföra de förändringar
              som krävs. Frågan är: Finns det stödet?
            </seg>
          </u>
          <u>
            <seg>
              Fru talman! I skrivelsen redovisas också det arbete som pågår
              inom Sis med att minska behovet av avskiljningar och andra tvångsåtgärder.
              Kristdemokraterna menar att det krävs mer insatser inom detta
              område. Vikten av dokumentation kan inte nog understrykas, men
              målet bör vara att användning av tvångsmedel ska upphöra. Detta
              har även socialutskottet uttryckt i tillkännagivandet som föranledde
              den aktuella skrivelsen.
            </seg>
          </u>
          <u>
            <seg>
              Kristdemokraterna vill betona att de åtgärder som regeringen
              beskriver i sin skrivelse till riksdagen inte är till fyllest
              i den här delen, för de stämmer inte med vad riksdagen vill, nämligen
              att målet är att tvångsåtgärderna ska upphöra. Regeringen bör
              i särskild ordning redovisa tillbaka vilka åtgärder som vidtas
              för att målet ska nås.
            </seg>
          </u>
          <u>
            <seg>
              Därför yrkar Kristdemokraterna bifall till reservation 9, som
              handlar om detta. Det måste finnas ett beslut, en uttalad målsättning,
              att tvångsåtgärder ska upphöra så att man redan nu ser till att
              göra allt man kan för att inte hamna där. Jag vill också gärna
              säga att det inte är de unga männen med störst våldskapital som
              utsätts för flest tvångsåtgärder, utan det är flickorna – flickor
              som ofta har neuropsykiatriska funktionsnedsättningar. Där är
              det vanligt med tvång i form av avskiljning och andra åtgärder.
            </seg>
          </u>
          <u>
            <seg>
              Vi kan bättre än så. Vi kan göra väldigt mycket bättre för att
              inte behöva använda detta.
            </seg>
          </u>
          <u>
            <seg>
              Fru talman! Som slutsats vill Kristdemokraterna konstatera att
              det som görs på Sis är bra. Det är ett förbättringsarbete, och
              vissa delar får stöd av regeringen. Men för att vi ska vara säkra
              på att det faktiskt leder till en riktig förändring är det synnerligen
              nödvändigt att regeringen återkommer till riksdagen redan i vår.
              Då ska man återkomma och berätta hur det har gått. Har det blivit
              bättre kompetens? Hur har det gått med användning av tvångsåtgärder?
              Hur går det med samarbetet mellan kommuner så att man får en bra
              och fungerande vårdkedja?
            </seg>
          </u>
          <u>
            <seg>
              Den 19 april vill vi veta hur det har gått och om det har blivit
              en förbättring. Får vi inte då besked om att det faktiskt sker
              en förbättring tänker vi medverka till att riksdagen vidtar fler
              åtgärder. Det här handlar ju om barn och unga som just nu befinner
              sig på ett särskilt ungdomshem, ungdomar som inte får den vård
              de hade behövt när de kom i samhällets vård.
            </seg>
          </u>
          <u>
            <seg>
              Jag yrkar alltså bifall till reservation 9 för Kristdemokraternas
              räkning. Jag är ändå väldigt glad för att utskottet på ett väl
              samlat sätt ser behovet av att regeringen återkommer.
            </seg>
          </u>
          <note>
            Anf. 33 YASMINE BLADELIUS (S):
          </note>
          <u>
            <seg>
              Fru talman! Vi ska nu debattera socialutskottets betänkande 2021/22:SoU6
              Vård av unga vid Statens institutionsstyrelses särskilda ungdomshem
              . Det är en fråga av stor vikt som vi vid ett flertal tillfällen
              tidigare har debatterat här i kammaren.
            </seg>
          </u>
          <u>
            <seg>
              Även om mycket redan har sagts i frågan är det av oerhört stor
              vikt att vi fortsätter att lyfta den, inte minst genom dagens
              debatt. Alldeles för länge har nämligen frågor som rör barns och
              ungas säkerhet, rättigheter, uppväxtvillkor och rätt att bli väl
              omhändertagna, alldeles oavsett om det är kommunen eller staten
              som har tagit över ansvaret, lämnats därhän. Alldeles för länge
              har vi politiker vilat oss mot att vi länge stod längst fram i
              kampen för barns rättigheter och därför inte tagit de nödvändiga
              stegen framåt för att bli bättre.
            </seg>
          </u>
          <u>
            <seg>
              Därför är jag naturligtvis glad över att vi de senaste åren har
              vidtagit en rad åtgärder för att säkra barns rätt till en trygg
              och säker uppväxt. Vi har gjort barnkonventionen till svensk lag,
              och vi har genomfört en rad lagförändringar, uppdrag och utredningar
              inom ramen för barns rätt till en trygg och säker uppväxt. Barns
              och ungas rättigheter har fått en helt annan tyngd i den politiska
              debatten, inte minst i den här kammaren. Inte minst i socialutskottet
              har frågorna lyfts upp särskilt de senaste åren av samtliga partier.
              Det är bra och alldeles nödvändigt för ett väl fungerande samhälle.
              Barnen är naturligtvis vår framtid, men, fru talman, de är också
              här och nu.
            </seg>
          </u>
          <u>
            <seg>
              Statens institutionsstyrelse, som jag hädanefter kommer att benämna
              Sis från talarstolen, är en oerhört viktig del i vårt samhälle.
              Det är den statliga myndighet som ansvarar för den individuellt
              anpassade tvångsvården i Sverige. Den som placeras på ett ungdomshem
              har oftast svåra problem med sig i bagaget. Det kan handla om
              missbruk, om neuropsykiatriska funktionsnedsättningar, utåtagerande
              beteende, våld, kriminalitet och så vidare.
            </seg>
          </u>
          <u>
            <seg>
              Sis tar också emot ungdomar som har dömts till sluten ungdomsvård.
              När en ung person placeras på Sis har oftast alla andra stödåtgärder
              prövats. Det är ett sätt för vårt samhälle att säga: Stopp! Nu
              behövs det särskilda insatser för dig så att du inte skadar dig
              själv eller någon annan.
            </seg>
          </u>
          <u>
            <seg>
              Men Sis är inte, och får aldrig ses som, en slutstation, utan
              Sis ska vara början på något bättre.
            </seg>
          </u>
          <u>
            <seg>
              Fru talman! Det har den senaste tiden uppmärksammats en rad brister
              inom Sis särskilda ungdomshem. Vid flera tillfällen har allvarliga
              brister påtalats. Det har rapporterats om våld och hot mot placerade
              unga, mellan placerade unga och mot personalen. Så ska det naturligtvis
              inte vara.
            </seg>
          </u>
          <u>
            <seg>
              När barn och unga placeras på Sis får de inte fara illa. Tvärtom
              ska placeringen leda till något bättre, att de får bättre förutsättningar
              i livet, att de får vård, att de får behandling och stöd.
            </seg>
          </u>
          <u>
            <seg>
              I den här frågan är partierna i riksdagens socialutskott och
              regeringen i stort överens. Den slutna ungdomsvården och den sociala
              barn- och ungdomsvården måste förstärkas och förbättras. Därför
              är vi också tydliga. När man på ett eller annat sätt hamnar i
              samhällets vård ska det helt enkelt bli bättre. Kränkningar och
              övergrepp mot barn i samhällets vård får aldrig förekomma. Säkerheten
              inom Sis ungdomshem måste vara hög. Vården och stödet måste vara
              av god kvalitet, byggd på evidens och beprövad erfarenhet. Det
              måste vara en god arbetsmiljö för dem som arbetar inom Sis. Det
              är viktigt. Flickors situation vid placeringar måste särskilt
              beaktas och förbättras.
            </seg>
          </u>
          <u>
            <seg>
              Fru talman! Jag vet att både myndigheten och regeringen sedan
              några år tillbaka arbetar hårt med att komma åt de problem som
              finns inom verksamheten. En ny generaldirektör och en ny säkerhetsdirektör
              har tillsatts. Samtidigt har den nya ledningen i tät dialog med
              Regeringskansliet sjösatt ett omfattande och viktigt förändringsarbete.
              Det pågår till exempel ett viktigt arbete inom myndigheten med
              kompetensutveckling, bland annat genom en myndighetsgemensam grundutbildning
              med målet ökad trygghet och rättssäkerhet och därmed naturligtvis
              högre kvalitet på vården och behandlingen.
            </seg>
          </u>
          <u>
            <seg>
              Det satsas på säkerheten på olika sätt, och myndigheten har också
              beslutat att differentierade säkerhetsnivåer ska finnas på alla
              institutioner. Jag vet också att myndigheten arbetar aktivt och
              på flera sätt med att minska antalet avskiljningar. Jag kan inte
              nog betona hur oerhört viktigt det är att personalen inom Sis
              får grundläggande korrekt kompetens i konflikthantering och att
              personalsammansättning, gruppers storlek och annat som vi vet
              har betydelse för att minska antalet avskiljningar möjliggörs.
              Det pågår ett sådant arbete inom myndigheten redan i dag. Jag
              vet också att man arbetar med olika utbildningsinsatser i just
              konflikthantering, som vi vet är ett viktigt instrument i dessa
              situationer.
            </seg>
          </u>
          <u>
            <seg>
              Låt mig nu vara tydlig, fru talman. Ambitionen måste vara att
              på sikt helt avskaffa avskiljningar. Det krävs för de flickor
              som oftast avskiljs, det krävs för vårt samhälle, det krävs också
              för verksamheten och myndigheten att det går att hitta andra tillvägagångssätt
              att hantera dessa situatio ­ ner.
            </seg>
          </u>
          <u>
            <seg>
              Regeringen har naturligtvis också vidtagit en rad andra åtgärder
              för att öka rättssäkerheten, delaktigheten, tryggheten och säkerheten
              inom Sis. Förutom stora anslag till myndigheten i budgetpropositionerna
              – det är 100 miljoner för 2022 och 140 miljoner för 2023 och framåt,
              nästan en dubblering från 2014, och vidare har äskandena från
              myndigheterna för att genomföra förändringsarbetet mötts – har
              man också gett en rad olika uppdrag. Det handlar om barnrätt i
              praktiken, integrerad vårdform, förstärkt tillsyn av Sis särskilda
              ungdomshem där flickor vårdas, stöd för avhoppare och så vidare.
            </seg>
          </u>
          <u>
            <seg>
              Dessutom kan nämnas att regeringen har tillsatt en utredning
              som ska se över LSU, alltså den lag som rör särskild ungdomsvård,
              som bland annat ska titta på vårdtiderna – de ska motsvara brottens
              allvar – och den oerhört viktiga eftervården.
            </seg>
          </u>
          <u>
            <seg>
              Fru talman! Regeringen tillsatte också, fru talman, i början
              av oktober en utredning som ska föreslå och se över åtgärder för
              hur kvaliteten i vår ­ den kan öka när barn och unga placeras
              utanför det egna hemmet, i familje ­ hem, i jourhem, i stödboenden,
              hem för vård eller boende, HVB, inklusive Sis särskilda ungdomshem.
              Den leds av vår riksdagskollega Carina Ohlsson, och jag är övertygad
              om att en sådan utredning behövs – en bred översyn över hela sociala
              barn- och ungdomsvården som särskilt kommer att titta på flickors
              situation. Det gläder mig, fru talman, och jag ser fram emot resultatet
              av utredningen.
            </seg>
          </u>
          <u>
            <seg>
              Jag vill med detta sagt avsluta med att säga att det finns problem.
              Vi är överens om att det måste göras mer, och jag är glad att
              vi är redo att ta tag i problemen. Jag vill också, fru talman,
              meddela att vi naturligtvis står bakom vår reservation 5, och
              därmed yrkar jag bifall till den reservationen.
            </seg>
          </u>
          <note>
            (Applåder)
          </note>
          <note>
            Anf. 34 ACKO ANKARBERG JOHANSSON (KD) replik:
          </note>
          <u>
            <seg>
              Fru talman! Jag gläds över att ledamoten Bladelius säger just
              det som utskottet tidigare har varit överens om, nämligen att
              målet bör vara att användning av tvångsåtgärder ska upphöra. Det
              är ett stort ställningstagande för utskottet. Det är efterlängtat,
              tycker jag, men det gäller också att vi lever upp till det. Därför
              blev jag besviken när jag läste regeringens svar på vårt betänkande.
            </seg>
          </u>
          <u>
            <seg>
              Regeringen berättar att man gör mycket, men man svarar inte på
              vår huvudfråga: Tycker ni också att målet ska vara att tvångsåtgärder
              ska upphöra?
            </seg>
          </u>
          <u>
            <seg>
              Jag vill gärna höra hur ledamot en Bladelius ser på det faktum
              att regeringen inte tar ställning till frågan. Hur går diskussionerna
              i den socialdemokratiska gruppen för att åstadkomma detta? Det
              räcker inte att säga att en mängd saker ska kontrolleras om man
              inte bestämmer att målet ska vara just där. Jag tror inte att
              arbetet sätter igång på riktigt om vi inte vet att tvångsåtgärder
              måste bort, att vi måste hitta andra sätt att möta unga som mår
              dåligt där beteende och aggression eskalerar. De startar ju inte
              på den höga nivån, utan de startar någon annanstans långt tidigare
              där vi hade kunnat bryta beteendet på annat sätt.
            </seg>
          </u>
          <u>
            <seg>
              Jag vill gärna höra hur ledamoten Yasmine Bladelius ser på det
              faktum att regeringen inte säger ja till riksdagens önskemål utan
              avvaktar i frågan. Hur ser ledamoten på det?
            </seg>
          </u>
          <note>
            Anf. 35 YASMINE BLADELIUS (S) replik:
          </note>
          <u>
            <seg>
              Fru talman! Jag tackar ledamoten för frågan.
            </seg>
          </u>
          <u>
            <seg>
              Jag vill börja med att understryka det faktum att jag är oerhört
              glad över att vi i socialutskottet är tämligen överens i de här
              frågorna, för det är viktigt att vi är det och att vi ser problematiken
              som finns så att vi är redo att göra något åt den. Det vill jag
              också tacka ordföranden i socialutskottet för.
            </seg>
          </u>
          <u>
            <seg>
              Jag vill naturligtvis också beklaga att vi kanske inte varit
              så tydliga i frågan om just avskiljningar. Jag vet att den ansvariga
              ministern har varit tydlig med att man på sikt vill se att avskiljningar
              upphör. Jag tror också att man i det arbete som finns från både
              Regeringskansliet och myndigheten, i utbildningsinsatser och i
              de budgetar som ökar anslagen till det förändringsarbete som pågår
              inom verksamheten har ambitionen att avskiljningar på sikt ska
              upphöra och tycker att det är viktigt.
            </seg>
          </u>
          <u>
            <seg>
              Men det är klart att när myndigheten så uttalat säger att man
              i dagsläget behöver de verktyg man har för att klara av situationerna,
              då måste vi någonstans lyssna på myndigheten och vad den säger
              i frågan. Med det sagt är jag tydlig, ledamoten Ankarberg: Avskiljningar
              ska på sikt upphöra. Det är inte värdigt ett land som Sverige
              att ha avskiljning som metod. Det finns andra metoder; de måste
              bara få lov och tid att implementeras.
            </seg>
          </u>
          <note>
            Anf. 36 ACKO ANKARBERG JOHANSSON (KD) replik:
          </note>
          <u>
            <seg>
              Fru talman! Tack, ledamoten, för svaret!
            </seg>
          </u>
          <u>
            <seg>
              Vi i utskottet måste ändå grunna på hur vi ska göra för att komma
              vidare. Det räcker ju inte att konstatera att man nog kanske skulle
              vilja det även från regeringens sida. Vi måste se till att möjliggöra
              det.
            </seg>
          </u>
          <u>
            <seg>
              För mig har ett sätt att göra det varit att vi säger ja till
              den här reserva ­ tionen, som talar om att nästa gång regeringen
              återkommer måste man också ha ett svar på hur man ska uppnå det
              här målet, för den delen har de förbisett i detta första svar.
            </seg>
          </u>
          <u>
            <seg>
              Jag tänker också att om man har inställningen att först måste
              allt finnas på plats och vara perfekt och sedan kan vi ta itu
              med det här, då tror jag inte att det kommer att hända. Man måste
              först bestämma sig för att det är viktigt att vi tar bort avskiljningarna
              och andra befogenheter som inte är ändamålsenliga för att vi ska
              lyckas med vården. Jag tror att det är så. Vi kommer inte att
              lyckas bygga förtroende eller tillit om det hotet hela tiden finns
              där bakom. Många som har varit placerade berättar att när de så
              ofta får höra att det hotet finns, då blir det ingen bra relation.
              Det blir ingen bra vård och ingen bra behandling.
            </seg>
          </u>
          <u>
            <seg>
              Vi måste nog ta steget själva och bestämma att om ett år eller
              två, vad vet jag, ska det här vara utfasat ur verksamheten och
              att vi därför måste fylla på med mer kompetens och utbildningar
              och kanske också andra lokaler och andra former för hur vi vårdar
              – inte så många i varje grupp eller något annat. Det behövs jättemycket
              som jag inte är kompetent nog att bedöma. Professionens kunskap
              behöver vara med. Men vi måste bestäm ­ ma målet, tror jag.
            </seg>
          </u>
          <u>
            <seg>
              Finns det intresse i den socialdemokratiska gruppen för att vi
              faktiskt går vidare i den här frågan och trycker på hårdare? Ni
              verkar inte instämma i själva reservationen, men kan utskottet
              göra det så att vi känner att vi återigen tar kraftfullare steg
              framåt? Jag tror att det behövs.
            </seg>
          </u>
          <note>
            Anf. 37 YASMINE BLADELIUS (S) replik:
          </note>
          <u>
            <seg>
              Fru talman! Ledamoten Ankarberg Johansson och jag är helt överens.
              Jag är också tämligen säker på att regeringen och myndigheten
              är överens om målet.
            </seg>
          </u>
          <u>
            <seg>
              Med de åtgärder som nu har påbörjats, alltså det förändringsarbete
              som nu har påbörjats med bland annat utbildningsinsatser i konflikthantering
              men också de differentierade formerna och att man gör det möjligt
              med en grundutbildning när man börjar men också att ha en handledare
              på plats i myndigheten och så vidare – alla de steg man tar i
              det förändringsarbetet inom myndigheten har naturligtvis som mål
              att vi på sikt inte ska se några avskiljningar.
            </seg>
          </u>
          <u>
            <seg>
              Fru talman! Vi är alltså överens i sakfrågan, jag och ledamoten
              Ankarberg. Jag tror att vi bara har olika sätt att se på vägen
              dit.
            </seg>
          </u>
          <note>
            Anf. 38 CAMILLA WALTERSSON GRÖNVALL (M):
          </note>
          <u>
            <seg>
              Fru talman! Även om vi står bakom samtliga våra reservationer
              vill jag inledningsvis säga att vi särskilt står bakom reservation
              2, som handlar om personalens utbildning och kompetens och behovet
              av det.
            </seg>
          </u>
          <u>
            <seg>
              Fru talman! Barn och ungdomar i vårt land som har det tufft och
              som behöver samhällets stöd ska också få det. Om det ska det inte
              råda något tvivel, och det borde inte heller råda någon som helst
              politisk osämja.
            </seg>
          </u>
          <u>
            <seg>
              Socialutskottets engagemang i frågor som rör utsatta barn och
              ungdomar torde vid det här laget vara välkänt. Under förra riksmötet,
              det vill säga hösten 2020 och våren 2021, resulterade vårt arbete
              i inte mindre än 27 tillkännagivanden gällande utsatta barn. Det
              gör att kraven på reger ­ ingen att arbeta för lagändringar och
              förbättringar växer.
            </seg>
          </u>
          <u>
            <seg>
              De senaste två mandatperioderna har dock, måste jag tyvärr säga,
              på många sätt varit en förlorad tid för utsatta barn. Även om
              Socialdemokraternas ledamot och regeringens företrädare här i
              dag Yasmine Bladelius säger att man är redo att ta tag i problemen,
              vilket gläder mig, har det inte varit sanning när det gäller vår
              regering. Regeringens ointresse och brist på engagemang för dessa
              barn och ungdomar har varit närmast smärtsamt.
            </seg>
          </u>
          <u>
            <seg>
              Fru talman! I dag debatterar vi vården av våra unga vid Statens
              institutionsstyrelses särskilda ungdomshem. Dessa barn och ungdomar
              är ofta i en situation där vården vid Sis ungdomshem betraktas
              som en av samhällets sista åtgärder för att vända en många gånger
              negativ och destruktiv utveckling. Det gör att Sis måste hålla
              hög kompetens och hög kvalitet för att möta de här ungdomarna
              där de befinner sig.
            </seg>
          </u>
          <u>
            <seg>
              De senaste åren har rapporterna från olika Sis-hem varit alarmerande.
              Medierna har också förmedlat bilder av en verksamhet som har stora
              brister och där barn och ungdomar rent av far illa trots att de
              ska vara i samhällets vård. Barnrättsbyråns rapport vittnar också
              om en verksamhet som uppvisar stora brister och rent av kränkningar.
            </seg>
          </u>
          <u>
            <seg>
              Detta är tyvärr inga nyheter. Mina första och starkaste intryck
              från utskottssammanträden i socialutskottet för ett antal år sedan
              rörde just Sis. Barn och ungdomar med olika behov vägg i vägg
              med varandra, unga som redan var djupt insyltade i grav ungdomskriminalitet
              och gängkriminalitet vägg i vägg med ungdomar med drogmissbruk,
              ungdomar med svår psykisk ohälsa – inte sällan flickor med självskadebeteende
              – och ungdomar med neuropsykiatriska diagnoser. Därtill det som
              berörde mig särskilt illa: Alltför många av de placerade unga
              var så unga som i de yngre tonåren och i några fall ännu yngre
              därför att annan lämplig placering saknades.
            </seg>
          </u>
          <u>
            <seg>
              Fru talman! Jag har gjort ett antal studiebesök på Sis-hem över
              hela vårt land. Alltför många av dem ser ut som kursgårdar från
              50- eller 60-talet. Det är ju fullständigt självklart att om ska
              man klara av att möta ungdomar med så vitt skilda behov på ett
              professionellt sätt måste lokalerna vara utformade på ett ändamålsenligt
              sätt.
            </seg>
          </u>
          <u>
            <seg>
              Därtill kämpar Sis med att kunna möta ökade hot och säkerhetskrav,
              till exempel att personer som är under tvångsvård avviker eller
              rent av fritas. Förra året var det hela 26 rymningar från Sis.
              Säkerhetsproblemen är därför både svåra och akuta.
            </seg>
          </u>
          <u>
            <seg>
              Just därför är det så oroväckande att statens Specialfastigheter
              har svårt att prioritera behoven hos Statens institutionsstyrelse.
              Behoven hos Kriminalvården är nämligen också stora. Vi moderater
              är naturligtvis glada att man nu bygger ut bland annat antalet
              anstalter, men det är oerhört allvarligt att man inte klarar av
              att möta Sis behov. Det gör att det blir svårare att komma till
              rätta med problemen. Och detta ansvar faller tungt, oerhört tungt,
              på regeringen. Det faller tungt på Ibrahim Baylan, som varit ansvarig
              för Specialfastigheter, och på Lena Hallengren, som ansvarigt
              statsråd för Sis. De som betalar och fortsätter att fara illa
              är ungdomarna.
            </seg>
          </u>
          <u>
            <seg>
              Fru talman! Det är viktigt att säga att Statens institutionsstyrelse
              påbörjat ett stort och omfattande förändringsarbete under sin
              nya generaldirektör Elisabet Åbjörnsson Hollmark. Detta har också
              mina kollegor på ett förtjänstfullt sätt beskrivit. Det handlar
              bland annat om att förbättra säkerheten, om kompetenshöjande insatser
              och om inrättandet av nya funktioner och kompetenser inom myndigheten,
              exempelvis säkerhetsspecialister.
            </seg>
          </u>
          <u>
            <seg>
              De 27 tillkännagivandena till och kraven på regeringen utökas
              i dag med ytterligare två. Ett enigt utskott krävde att regeringen
              skulle inkomma med en skrivelse till riksdagen och socialutskottet
              med en bedömning av de insatser som behövs för att vården inom
              Sis ska vara säker såväl för de placerade unga som för personalen
              och för att en placering ska ge de unga den vård och behandling
              som krävs. Dagens debatt sker med utgångspunkt från regeringens
              svar.
            </seg>
          </u>
          <note>
            Ett enigt socialutskott tänker inte släppa regeringen med detta.
            Bland annat Moderaternas yrkande om återkommande uppföljning och
            rapportering har bifallits, och regeringen anmodas inkomma med
            en sådan senast den 19 april nästa år.
          </note>
          <u>
            <seg>
              Det andra tillkännagivandet har Socialdemokraterna och Miljöpartiet
              som enda partier i socialutskottet reserverat sig emot. Det är
              ett förslag från oss moderater och från Vänsterpartiet om att
              flickor ges helt andra möjligheter till placeringar inom Sis,
              då vi ser att flickor särskilt ofta, historiskt, farit illa inom
              Sis hägn.
            </seg>
          </u>
          <u>
            <seg>
              Fru talman! Samhället har alltför länge svikit dessa utsatta
              barn och ungdomar. Det är dags för verklig förändring från politikens
              sida. Reger ­ ingens bristande intresse och engagemang för dessa
              barn måste nu följas av handlingskraft. Även dessa barn behöver
              en ny regering som helhjärtat och engagerat arbetar för att förbättra
              dessa barns och ungdomars situation och som förstår och respekterar
              barnrättsperspektivet och inte minst barns rätt att bli hörda.
            </seg>
          </u>
          <note>
            (Applåder)
          </note>
          <note>
            Anf. 39 LINDA LINDBERG (SD):
          </note>
          <u>
            <seg>
              Fru talman! Regeringen har i skrivelsen Vård av unga vid Statens
              institutionsstyrelses särskilda ungdomshem redogjort för de insatser
              och åtgärder som görs, vidtas eller är initierade. Skrivelsen
              är ett resultat av ett tillkännagivande som riksdagen riktade
              i våras efter flera uppmärksammade fall av missförhållanden på
              ungdomshem.
            </seg>
          </u>
          <u>
            <seg>
              Dock saknas fortfarande en hel del arbete för att nå en trygg
              boendeform med god vård och omsorg, och i dag riktar vi ytterligare
              två tillkännagivanden till regeringen. Det ena gäller, som precis
              nämndes här, att regeringen senast i april ska återkomma till
              riksdagen med en ny skrivelse om vad som görs på området. Det
              andra tillkännagivandet gäller att vi menar att det är väldigt
              angeläget att arbetet med att prioritera flickors trygghet och
              säkerhet stärks ytterligare.
            </seg>
          </u>
          <u>
            <seg>
              Som jag sagt tidigare är det viktigt att vård och omsorg bedrivs
              med god kvalitet när staten och samhället går in, med ett förhållningssätt
              som präglas av hög etik och inte minst med god och adekvat kompetens.
            </seg>
          </u>
          <u>
            <seg>
              Frågan är även fortsättningsvis högst aktuell. De rapporter som
              når oss visar på så grava problem att det inte går att bortse
              från dem, och vi ska heller inte bortse från dem. Det är bra att
              utskottet är så enigt i dessa frågor.
            </seg>
          </u>
          <u>
            <seg>
              För att riksdagen på ett hyfsat överskådligt sätt ska kunna följa
              reger ­ ingens arbete i de här frågorna är det oerhört positivt
              att utskottet nu enats om ytterligare en skrivelse. Om vi kan
              se att arbetet inte fortskrider i den riktning som vi önskar är
              vi beredda att vidta ytterligare åtgärder för att komma till rätta
              med den här problematiken.
            </seg>
          </u>
          <u>
            <seg>
              Förutom dessa två tillkännagivanden, som vi givetvis står bakom,
              vill vi sverigedemokrater öka antalet inspektioner och uppföljningar.
              I dag görs inspektioner främst då det finns indikationer om någon
              form av problem i en verksamhet och inte i huvudsak för att förebygga
              eventuella olägenheter i framtiden. Inspektionerna av HVB-hem,
              Sis-hem och LSS-boenden måste bli fler. I denna skrivelse hanterar
              vi främst Sis-hemmen, men vi vill ändå poängtera hur viktigt det
              är att det görs inspektioner av samtliga boendeformer.
            </seg>
          </u>
          <u>
            <seg>
              Uppföljningen av påtalade brister ska vara konsekvent, och följderna
              av att inte åtgärda de brister som framkommit måste vara tydliga.
            </seg>
          </u>
          <u>
            <seg>
              Vi vill också se att det sker en grundlig genomlysning av verksamheten
              i stort. Detta bör bland annat ske genom en intern revision, vilket
              är något som Statens institutionsstyrelse själv efterfrågar. Det
              behöver även göras en extern revision för att kvalitetssäkra ytterligare,
              eftersom det har konstaterats att Ivo har fallerat och brustit
              i sin tillsyn. Vi behöver med säkerhet veta att den vård som bedrivs
              är ändamålsenlig.
            </seg>
          </u>
          <u>
            <seg>
              Utöver detta vill vi låta en kommission utreda verksamheten med
              uppdrag att granska och presentera åtgärder för att komma till
              rätta med alla de problem som i dag finns inom Sis verksamhet.
              Denna kommission, fru talman, bör även genomlysa och föreslå hur
              man effektivare kan tillgodose och möta de vårdbehov som finns
              och hur detta kan etableras.
            </seg>
          </u>
          <u>
            <seg>
              Generaldirektören på Sis har exempelvis tidigare i år tydligt
              uttalat att Sis inte har uppdraget eller kompetensen att bedriva
              psykiatrisk vård. Ändå placeras unga felaktigt på Sis i stället
              för inom psykiatrin, där specia ­ listkompetensen faktiskt finns,
              vilket drabbar de unga. Detta visar på bris ­ ter, och det är
              riktigt dåligt.
            </seg>
          </u>
          <u>
            <seg>
              Fru talman! Vården behöver kvalitetssäkras. Olika tvångsmetoder
              bör noga analyseras och följas upp vid ett sådant beslut. För
              oss är det därför mycket angeläget att kommissionen tittar på
              samtliga aspekter vad gäller vårdbehov och kvalitet.
            </seg>
          </u>
          <u>
            <seg>
              Utöver detta vill vi också att man berör ekonomin och gör en
              ekonomisk granskning där statens och kommunernas satsade resurser
              beaktas, så att vi får reda på om de används på ett ändamålsenligt
              sätt. Det är inte rimligt att kostnaderna skenar iväg och att
              de ungas behov ändå inte tillgodoses. Vi kan exempelvis notera
              i regeringens skrivelse att miljontals kronor har tillförts under
              åren 2016–2020 för att stärka bemanningen. Ändå består en förhållandevis
              stor del av bemanningen av timanställda med vissa brister i kompetens.
            </seg>
          </u>
          <u>
            <seg>
              Det behövs kontinuitet och kompetens i en så viktig verksamhet.
            </seg>
          </u>
          <u>
            <seg>
              Statens institutionsstyrelse är ofta den instans som gäller när
              inget annat fungerar. Det är vår mening att denna inte bara bör
              utan ska hålla en mycket hög kvalitet vad gäller säkerhet, trygghet
              och vård. Till dess att vi får se en grundlig utredning genomföras
              är vi beredda att satsa de resurser som krävs. Vi kommer att fortsätta
              bevaka frågan noga.
            </seg>
          </u>
          <u>
            <seg>
              Jag vill avslutningsvis yrka bifall till vår reservation 1, som
              särskilt tar upp frågan om en kommission.
            </seg>
          </u>
          <note>
            Anf. 40 SOFIA NILSSON (C):
          </note>
          <u>
            <seg>
              Fru talman! Helst av allt skulle jag verkligen vilja stå här
              i dag och berätta om hur bra den ungdomsvård som vi bedriver i
              statlig regi är. Jag skulle också vilja berätta om hur rättssäker
              vår statliga vård för barn och ungdomar är, om hur trygga speciellt
              våra flickor känner sig och om hur goda resultat vi faktiskt har.
              Men faktum är, fru talman, att jag tyvärr i mångt och mycket kommer
              att prata om precis det motsatta.
            </seg>
          </u>
          <u>
            <seg>
              Att barn och unga vittnar om missförhållanden på Sis är tyvärr
              ingen nyhet. Under en lång tid har vi fått rapporter i medier
              och vittnesmål från barn, anhöriga och yrkesverksamma om våld,
              isolering, kränkande behandling och övergrepp. Rader av åtgärdspaket
              från både regeringen och Sis har satts in, men problemen kvarstår
              ändå.
            </seg>
          </u>
          <u>
            <seg>
              Ledamoten Yasmine Bladelius stod här för en stund sedan och berättade
              om hur kraftfullt regeringen faktiskt har agerat, att man har
              gjort stora satsningar. Jag delar absolut inte den bilden, skulle
              jag vilja säga. Och jag tycker att det är anmärkningsvärt att
              regeringen inte har agerat mer kraftfullt eller med större engagemang
              än så.
            </seg>
          </u>
          <u>
            <seg>
              Det är också anmärkningsvärt att man inte har följt upp och krävt
              förändring. Visst finns det öar av fina verksamheter inom Sis,
              men problemen och allvaret inom myndigheten överskuggar det.
            </seg>
          </u>
          <u>
            <seg>
              Fru talman! Just våldet och avskiljningarna som förekommer på
              Sis är något som jag reagerar väldigt starkt emot. Våld som riktas
              mot barn kan aldrig och ska aldrig accepteras. Det finns som sagt
              väldigt många vittnesmål och rapporter. Den senaste som jag läst
              från pärm till pärm, förutom skrivelsen som vi debatterar här
              i dag, är Barnrättsbyråns och Childhoods rapport som heter …o
              ch jag kunde inte andas . Innehållet i rapporten, som är en granskning
              av våld mot barn på de statliga ungdomshemmen, är otroligt allvarligt.
            </seg>
          </u>
          <u>
            <seg>
              Fru talman! Tänk att det 2021 ska behöva göras en granskning
              av våld mot barn på de statliga ungdomshemmen i Sverige – i landet
              som 1979 var först i världen med att införa ett förbud mot barnaga,
              i landet som faktiskt tagit på sig rollen att som pathfinder-land
              hitta nya vägar i arbetet mot våld mot barn. Jag tycker att det
              är både anmärkningsvärt och skrämmande.
            </seg>
          </u>
          <u>
            <seg>
              I rapporten från Childhood och Barnrättsbyrån kan vi läsa ett
              citat från Javiera Constanza som jag gärna skulle vilja återge
              här. ”Jag har upplevt mycket våld från personalen. Under perioder
              var det avskiljningar varje dag. Det var kaos. Både våld i form
              av det jag kan tycka är psykiskt våld. Att dom skrattade åt mig
              eller la elaka kommentarer. Men också fysiskt, alla gånger jag
              blev nedbrottad. Jag kan inte med ord beskriva hur det känns när
              det kommer in tre till fyra personer i ens rum och brottar ner
              en, håller fast en mot golvet. Den totala paniken. Alla andra
              tjejer som står och tittar på en. Skammen. Det finns inte ord
              för vad det gör med ens psyke. Det är den värsta formen av våld,
              när de brottar ner en.”
            </seg>
          </u>
          <u>
            <seg>
              Fru talman! Det som Javiera beskriver får mig verkligen att rysa.
              Det hon beskriver är hur en avskiljning ofta kan gå till. Är det
              verkligen så här som vi ska behandla våra barn? Är detta en vård
              och behandling eller omsorg av barn som vi tycker ska få förekomma
              i statlig regi? Det tycker inte jag, och det tycker inte heller
              Centerpartiet. Om vi ska få ett stopp på våldet måste vi få ett
              stopp på avskiljningarna, och vi måste utbilda vår personal på
              riktigt.
            </seg>
          </u>
          <u>
            <seg>
              Det finns inte någon annan vård- och omsorgsverksamhet som använder
              sig av reglerade avskiljningar på det sätt som man gör på Sis.
              Kan ni tänka er rubrikerna som hade blivit om man använt sig av
              metoden inom exempelvis demensvården och med våld avskilt till
              exempel en äldre dement dam och sagt att anledningen var att hon
              var aggressiv eller utåtagerande? Inom demensvården är detta strängeligen
              förbjudet. Där använder man sig av andra metoder för att avleda,
              lugna ned och trösta. Hur kan det egentligen komma sig att vi
              accepterar att sådana här metoder används mot våra barn på Sis?
            </seg>
          </u>
          <u>
            <seg>
              Avskiljningar handlar alltså inte bara om att en ungdom skiljs
              från övriga. När ett barn eller en ungdom som är upprörd, arg
              eller ångestfylld ska förflyttas från plats A till plats B, om
              han eller hon inte vill det för man vet att man kommer att bli
              avskild, krävs det ofta någon form av våld. Våldet kan bestå av
              nedläggning på golvet, benlås, fasthållning av armar och metoder
              och grepp som orsakar smärta.
            </seg>
          </u>
          <u>
            <seg>
              Fru talman! År 2018 fick Sis ett uppdrag att presentera en plan
              för hur avskiljningarna ska minska och på sikt upphöra. Tyvärr
              kunde vi fram till 2020 se det motsatta, då avskiljningarna i
              stället ökade. Och de som drabbas mest är de yngsta barnen, flickor
              och barn med funktionsnedsättningar.
            </seg>
          </u>
          <note>
            Av de avskiljningsbeslut som fattades under 2020 rörde 40 beslut
            barn placerade enligt lagen om sluten ungdomsvård och 1 500 beslut
            rörde barn placerade enligt lagen om vård av unga.
          </note>
          <u>
            <seg>
              Om du är en tolvårig flicka med någon funktionsnedsättning är
              risken stor att du blir utsatt för avskiljning och utsätts för
              våld. Om du däremot är en 17-årig pojke, gängkriminell och dömd
              för ett grovt brott, är risken att bli utsatt för avskiljning
              försvinnande liten. Avskiljningar måste, som ni förstår, upphöra
              så fort som det bara går.
            </seg>
          </u>
          <u>
            <seg>
              Den andra delen, fru talman, som jag vill ta upp i mitt anförande
              handlar om att vi vill ge barnen som vårdas inom Sis en fristående
              och oberoende klagomålsfunktion. I vanliga fall när du som vuxen
              har kontakt med en myndighet får du ofta en länk eller en upplysning
              som säger: Hit kan du vända dig om du har klagomål. Du klickar
              på länken, fyller i ditt ärende och väntar på svar. Men som barn
              på Sis är det inte lika enkelt. Där finns en rad olika delar som
              du måste hålla koll på. Om du vill anmäla våld ska du göra det
              till polisen. Har du klagomål kring isolering ska du vända dig
              till förvaltningsrätten. Om du vill anmäla kränkningar är det
              tillsynsmyndigheten som du ska vända dig till. Om du dessutom
              vänder dig till fel myndighet får du ingen prövning, utan då får
              du till svar att du måste vända dig till rätt instans.
            </seg>
          </u>
          <u>
            <seg>
              För barn är detta ohållbart. Därför vill vi i Centerpartiet införa
              en fristående klagomålsfunktion som kan hjälpa våra barn och ungdomar
              att faktiskt framföra sin klagan och anmäla.
            </seg>
          </u>
          <u>
            <seg>
              Som barn på Sis kan du inte ta en paus. Sis och verksamheten
              som bedrivs där är barnens vardag. De befinner sig där just i
              denna stund, när vi står och talar här i denna kammare. Det är
              deras trygghet som vi måste stärka, och vi måste göra det nu.
            </seg>
          </u>
          <u>
            <seg>
              Naturligtvis står jag bakom alla Centerpartiets reservationer,
              men för tids vinnings skull vill jag yrka bifall bara till reservation
              nr 14 om att införa en fristående klagomålsfunktion.
            </seg>
          </u>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.06 på förslag av andre vice talmannen
            att ajournera sammanträdet till kl. 15.20, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.20.
          </note>
          <note>
            § 12 Beslut om ärenden som slutdebatterats vid dagens sammanträde
          </note>
          <note>
            FiU6 Redovisning av AP-fondernas verksamhet t.o.m. 2020
          </note>
          <note>
            Punkt 2 (Skärpta krav på hållbarhet i AP-fondernas investeringsverksamhet)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            285 för utskottet
          </note>
          <note>
            24 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 55 SD, 28 C, 20 KD, 17 L, 13 MP
          </note>
          <note>
            För res. 1: 23 V, 1 -
          </note>
          <note>
            Frånvarande: 10 S, 8 M, 7 SD, 3 C, 4 V, 2 KD, 3 L, 3 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU9 Anpassningar av svensk lag till EU:s förordningar om Schengens
            informationssystem
          </note>
          <note>
            Punkt 2 (Tydligare kriterier för återkallelse av uppehållstillstånd)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            285 för utskottet
          </note>
          <note>
            24 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 55 SD, 28 C, 20 KD, 17 L, 13 MP
          </note>
          <note>
            För res. 1: 23 V, 1 -
          </note>
          <note>
            Frånvarande: 10 S, 8 M, 7 SD, 3 C, 4 V, 2 KD, 3 L, 3 MP
          </note>
          <note>
            Punkt 3 (Användning av SIS-regelverkets möjligheter till kontroll)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            55 för res. 2
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 28 C, 23 V, 20 KD, 17 L, 13 MP, 1
            -
          </note>
          <note>
            För res. 2: 55 SD
          </note>
          <note>
            Frånvarande: 10 S, 8 M, 7 SD, 3 C, 4 V, 2 KD, 3 L, 3 MP
          </note>
          <note>
            Övriga p unkter
          </note>
          <note>
            Kammaren biföll utskottets förslag.
          </note>
          <u>
            <seg>
              MJU6 Åtgärder för att rädda fiskbestånden i Östersjön
            </seg>
          </u>
          <note>
            Punkt 1 (Utflyttning av trålgränsen)
          </note>
          <note>
            1. utskottet
          </note>
          <note>
            2. res. 1 (KD)
          </note>
          <note>
            Votering:
          </note>
          <note>
            289 för utskottet
          </note>
          <note>
            20 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 55 SD, 28 C, 23 V, 17 L, 13 MP, 1
            -
          </note>
          <note>
            För res. 1: 20 KD
          </note>
          <note>
            Frånvarande: 10 S, 8 M, 7 SD, 3 C, 4 V, 2 KD, 3 L, 3 MP
          </note>
          <note>
            Punkt 6 (Förvaltningen av skarv)
          </note>
          <note>
            1. utskottet
          </note>
          <note>
            2. res. 2 (V, MP)
          </note>
          <note>
            Votering:
          </note>
          <note>
            272 för utskottet
          </note>
          <note>
            37 för res. 2
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 55 SD, 28 C, 20 KD, 17 L
          </note>
          <note>
            För res. 2: 23 V, 13 MP, 1 -
          </note>
          <note>
            Frånvarande: 10 S, 8 M, 7 SD, 3 C, 4 V, 2 KD, 3 L, 3 MP
          </note>
          <note>
            Punkt 7 (Förvaltningen av säl)
          </note>
          <note>
            1. utskottet
          </note>
          <note>
            2. res. 3 (V, MP)
          </note>
          <note>
            Votering:
          </note>
          <note>
            272 för utskottet
          </note>
          <note>
            37 för res. 3
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 90 S, 62 M, 55 SD, 28 C, 20 KD, 17 L
          </note>
          <note>
            För res. 3: 23 V, 13 MP, 1 -
          </note>
          <note>
            Frånvarande: 10 S, 8 M, 7 SD, 3 C, 4 V, 2 KD, 3 L, 3 MP
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU7 Bättre uppföljning av läkemedel för djur
          </note>
          <note>
            Kammaren biföll utskottets förslag.
          </note>
          <note>
            SoU4 Redovisning av fördelning av medel från Allmänna arvsfonden
            under budgetåret 2020
          </note>
          <note>
            Kammaren biföll utskottets förslag.
          </note>
          <note>
            § 13 Bordläggning av förslag till statsminister
          </note>
          <note>
            Anf. 41 TALMANNEN:
          </note>
          <note>
            Ärade ledamöter! Enligt 6 kap. 4 § första stycket regeringsformen
            ankommer det på mig att för riksdagens godkännande lämna förslag
            till ny statsminister.
          </note>
          <u>
            <seg>
              I går godkände riksdagen mitt förslag att utse Magdalena Andersson,
              Socialdemokraterna, till statsminister. Hon avsåg att bilda en
              regering bestående av företrädare för Socialdemokraterna och Miljöpartiet.
              Senare samma dag överlämnade hon en begäran om entledigande från
              befattning ­ en som statsminister, som jag godkände.
            </seg>
          </u>
          <note>
            Jag har i dag samrått med företrädare för varje partigrupp inom
            riksdagen och överlagt med de vice talmännen samt informerat statschefen.
            Jag föreslår nu att riksdagen till ny statsminister utser Magdalena
            Andersson, Socialdemokraterna, som avser att bilda en regering
            bestående av företrädare för Socialdemokraterna.
          </note>
          <note>
            Detta förslag bordlades.
          </note>
          <u>
            <seg>
              Jag vill samtidigt informera kammaren om att förslaget kommer
              att bordläggas en andra gång i morgon och att omröstningen kommer
              att ske vid ett sammanträde måndagen den 29 november kl. 13.00.
            </seg>
          </u>
          <note>
            § 14 (forts. från § 11) Vård av unga vid Statens institutionsstyrelses
            särskilda ungdomshem (forts. SoU6)
          </note>
          <note>
            Anf. 42 MAJ KARLSSON (V):
          </note>
          <u>
            <seg>
              Fru talman! För oss i Vänsterpartiet är det självklart att varje
              barn ska ha rätt till en fin uppväxt och att vi ska göra allt
              i vår makt för att det ska bli så bra som möjligt, oavsett barnets
              bakgrund. Vi som samhälle har avgivit ett löfte att vi, när barnets
              egna föräldrar inte kan, ska träda in och ta över detta ansvar
              och att vi ska ge barn och unga en bättre tillvaro. Men så ser
              det inte alltid ut i dag. Vivet att det finns barn som far riktigt
              illa i samhällets omsorg.
            </seg>
          </u>
          <u>
            <seg>
              Trots att vi har lyft fram missförhållanden inom Sis under många
              år har bristerna inte åtgärdats. Konsekvenserna har alla de tjejer
              som varit placerade på Björkbacken fått betala, de som for så
              illa att hela institutionen fick stängas. Nästa gång var det de
              unga på Nerebys tur. Och bakom varje misslyckande är det barn
              som råkat fruktansvärt illa ut och kanske fått men för resten
              av livet. Det är barn och unga för vilka staten har blivit en
              orsak till deras trauman.
            </seg>
          </u>
          <u>
            <seg>
              Ett enigt utskott krävde därför att regeringen skulle agera kraftfullt
              och redovisa vilka insatser man tänker vidta för att åtgärda bristerna.
              Tyvärr gav inte detta helt vad vi hade önskat, och därför har
              vi den här debatten i dag. Vi delar den bild som har getts här
              i dag om att visst förbättringsarbete har gjorts. Men vi är fortfarande
              mycket oroade.
            </seg>
          </u>
          <u>
            <seg>
              Fru talman! Precis som vi har hört här i dag har vi en situation
              där avskiljningarna ökar för de yngsta flickorna, alltså barn
              så unga som tolv år som vi har lovat att hjälpa. Det är dem som
              vi hanterar med våld. Det handlar alltså inte om de äldre killarna.
              Trots att regeringen tidigare har aviserat att avskiljningarna
              måste minska avskildes de yngsta flickorna över 400 gånger förra
              året. När det gäller de betydligt äldre LSU-dömda pojkarna var
              antalet 42.
            </seg>
          </u>
          <u>
            <seg>
              Regeringens skrivelse vittnar om en ansvarsförskjutning. Att
              barn utsätts för våld sägs bero på den svåra målgruppen och deras
              komplexa problematik. De barn som alltså har störst hjälpbehov
              och minst makt får bära skulden för att vi vuxna inte klarar av
              att hjälpa dem.
            </seg>
          </u>
          <u>
            <seg>
              Att regeringen har med följande mening i skrivelsen är tyvärr
              talande: Det har framkommit vittnesmål om att barn och unga, både
              flickor och pojkar, som befinner sig på statliga ungdomshem har
              utsatts för sexuella övergrepp och trakasserier. Regeringen följer
              utvecklingen när det gäller dessa missförhållanden.
            </seg>
          </u>
          <u>
            <seg>
              Regeringen säger att man ska följa utvecklingen. Vi menar att
              övergreppen måste stoppas. Vi kräver att regeringen i skarpa ordalag
              uttrycker att detta aldrig mer ska få hända. Alla annat är faktiskt
              helt oacceptabelt.
            </seg>
          </u>
          <u>
            <seg>
              Fru talman! Förra månaden lanserade Childhood och Barnrättsbyrån
              rapporten …och jag kunde inte andas . Jag hoppas att ni som inte
              var med på lanseringen har fått den i dag. Det är en gedigen rapport
              där man har velat undersöka i vilken omfattning barn på Sis utsätts
              för våld i samband med avskiljning och hur detta våld ser ut.
              Resultatet är skrämmande. Placerade barn och unga utsätts för
              våld i samband med avskiljningar när personalen använder de metoder
              som de har utbildats i. Det är alltså en accepterad del av arbetet.
              Våldet – de nedläggningar som används – har ofta lett till andnöd,
              kroppsskada och traumatisering. Sis använder enligt rapporten
              alltså metoder vilkas syfte faktiskt är att åsamka smärta.
            </seg>
          </u>
          <u>
            <seg>
              Därför blir jag bekymrad när regeringen lyfter fram dessa metoder
              som positiva. Det verkar som om regeringen saknar kunskap om vad
              dessa metoder faktiskt innebär. Flickor i Sis vård har ofta erfarenhet
              av sexuella övergrepp och våld. Att utsättas för våld av personal
              leder till att de får återuppleva trauman, men nu i stället i
              statlig regi. Det kan sällan vara en effektiv väg till läkning.
            </seg>
          </u>
          <u>
            <seg>
              Vi i Vänsterpartiet har skrivit en omfattande motion som svar
              på regeringens skrivelse. Med våra förslag vill vi visa på de
              brister som vi ser och på det omtag som vi anser att regeringen
              måste göra.
            </seg>
          </u>
          <u>
            <seg>
              Det ska vara ett minimikrav att varje barn ska få den vård och
              behandling som det har rätt till och att insatserna ska utgå från
              forskning och beprövad erfarenhet. De som arbetar med våra unga
              ska självklart också ha en trygg arbetsmiljö, som vi menar att
              de får om myndigheten ger dem rätt uppdrag, verktyg och förutsättningar.
            </seg>
          </u>
          <u>
            <seg>
              Vår bestämda uppfattning är att om vården ska vara fri från våld
              måste nya arbetssätt utvecklas. Därför kräver vi att ett arbete
              påbörjas för att fasa ut avskiljningar och att metoder som riskerar
              att bidra till fysisk konfrontation och till våld ersätts med
              nya och mer moderna arbetssätt.
            </seg>
          </u>
          <u>
            <seg>
              Med tanke på att vi under så lång tid har fått rapporter om allvarliga
              brister måste det finnas fungerande system när någonting går fel.
              Institu ­ tionerna behöver i högre grad granskas av en extern
              part. Barn som är placerade har en mycket begränsad möjlighet
              att få sin sak prövad. För oss i Vänsterpartiet är det av yttersta
              vikt att varje barn har en klagofunktion som är anpassad efter
              deras behov och som ger rättssäkerhet.
            </seg>
          </u>
          <u>
            <seg>
              Fru talman! Ingen kommer någonsin att kunna säga att vi inom
              politiken inte visste och att vi som faktiskt har makten att förändra
              inte hade vetskap om vad unga i samhällets vård blev utsatta för.
              Vi vet. Vi har fått det rapporterat på längden och på tvären.
              År ut och år in har fall efter fall uppdagats. Tunga barnrättsorganisationer
              som Bris, Rädda Barnen, Childhood och Barnrättsbyrån har larmat.
              IVO har larmat, JO har larmat, FN-kommittén har larmat. Vi vet.
            </seg>
          </u>
          <u>
            <seg>
              Det är därför som vi måste agera nu, så att vi i stället får
              en barn- och ungdomsvård som är i världsklass och som vi kan vara
              trygga med och som ger våra unga de bästa förutsättningarna. Därför
              kommer vi i Vänsterpartiet inte att ge oss innan vi får verklig
              förändring. För ingen ska kun ­ na säga i mitt eller i mitt partis
              namn att vi inte försökte och att vi inte gjorde allt som stod
              i vår makt för att skapa en barn- och ungdomsvård som var den
              bästa tänkbara. Vi inom politiken, vi som har makten, är skyldiga
              att göra allt vi kan för att få ungdomarna på fötter igen.
            </seg>
          </u>
          <u>
            <seg>
              Även om vi inte fick majoritet för alla våra förslag har vi i
              alla fall enats om två. Ett av dem är att regeringen ska återkomma
              med en ny skrivelse. Det har vi hört om här i dag. Jag tror och
              hoppas att vi i socialutskottet till dess kan hitta vägar att
              öka tempot för en bättre barn- och ungdomsvård. Låt oss påbörja
              arbetet nu, så att vi kan få igenom de förändringar som krävs
              för att få bukt med brister och missförhållanden och i stället
              ge våra barn och unga det stöd som de har rätt till.
            </seg>
          </u>
          <note>
            Jag yrkar bifall till reservation 9.
          </note>
          <note>
            Anf. 43 JUNO BLOM (L):
          </note>
          <u>
            <seg>
              Fru talman! Jag står bakom alla reservationer från Liberalerna
              men yrkar bifall endast till reservationerna 1 och 9.
            </seg>
          </u>
          <u>
            <seg>
              Nu står jag här för tredje gången på ett år och upprepar samma
              saker. Men repetition är som bekant all kunskaps moder. Så nu
              säger jag det igen: Statens institutionsstyrelse är en myndighet
              som har havererat, och det är socialminister Lena Hallengren ytterst
              ansvarig för.
            </seg>
          </u>
          <u>
            <seg>
              Nu ska jag på ett systematiskt och pedagogiskt sätt försöka gå
              igenom grunden för detta påstående.
            </seg>
          </u>
          <u>
            <seg>
              För det första: Flera avdelningar på Statens institutionsstyrelses
              särskilda ungdomshem har stängts ned på grund av allvarliga missförhållanden,
              oprovocerat våld från personal, avskiljningar utan lagstöd och
              andra typer av kränkningar bara det senaste året.
            </seg>
          </u>
          <note>
            För det andra: Inspektionen för vård och omsorg har riktat allvarlig
            kritik mot Sis, och Justitieombudsmannen levererade förra veckan
            svidan ­ de kritik mot Sis för oförsvarligt våld, vid sin föredragning
            av ämbets ­ berättelsen i konstitutionsutskottet.
          </note>
          <u>
            <seg>
              För det tredje: FN:s kommitté mot tortyr och FN:s barnrättskommitté
              uppmanar Sverige att avskaffa avskiljningar. Lena Hallengren menar
              att det är naivt att tro att barnen kan vårdas utan avskiljning
              som metod.
            </seg>
          </u>
          <u>
            <seg>
              För det fjärde: Alla stora barnrättsorganisationer kräver att
              avskiljning ­ ar ska avskaffas. Och de gör det med forskning och
              expertis i ryggen. Antagligen är det dem Lena Hallengren kallar
              naiva.
            </seg>
          </u>
          <u>
            <seg>
              För det femte: Medierna har fortlöpande rapporterat om missförhållanden
              och kränkningar på ungdomshemmen. Skandalrubrikerna har varit
              otaliga.
            </seg>
          </u>
          <u>
            <seg>
              För det sjätte: I barnrättsbyråns och Childhoods rapport …och
              jag kunde inte andas , en granskning av våld mot barn på de statliga
              ungdomshemmen, blir det tydligt att fyra av fem barn som avskiljs
              utsätts för våldsanvändning och att personalen i en betydande
              del av fallen provocerar fram de fysiska ingripandena – inte barnen
              själva. Avskiljning används på ett slentrianmässigt sätt som i
              stor utsträckning kan vara olagligt.
            </seg>
          </u>
          <u>
            <seg>
              För det sjunde: En samlad expertis av läkare, jurister, forskare
              och professorer underkänner helt de förklaringsmodeller och arbetssätt
              som kopplas till våldet. Sis arbetar med utdaterade metoder som
              i stor utsträckning kan sakna lagstöd.
            </seg>
          </u>
          <u>
            <seg>
              Till sist vill jag säga att om du är flicka, tolv år gammal och
              har ett autismspektrumtillstånd är risken att du ska utsättas
              för fysiska fasthållningar och isolering på Sis institutioner
              allra störst. Då är risken att du ska få blåmärken, panik över
              att inte kunna andas och trauman för livet allra störst. Låt det
              sjunka in! Det handlar inte om gängkriminella pojkar och unga
              män med stort våldskapital. De avskiljs i stort sett inte alls.
            </seg>
          </u>
          <u>
            <seg>
              Fru talman! Repetition är all kunskaps moder. Jag säger det igen:
              De fysiska ingripandena inom Sis innebär kontroll med fysisk smärtpåverkan.
              Skaderisken är hög och lidandet stort. Och experter inom tvångsvård
              avfärdar metoden som såväl oetisk som ineffektiv.
            </seg>
          </u>
          <u>
            <seg>
              Så här kan vi inte ha det. En myndighet som handskas så ovarsamt
              med tvångsmedel är en myndighet som har havererat. För det är
              Lena Hallengren ansvarig.
            </seg>
          </u>
          <u>
            <seg>
              Barn är ingens ägodel, men de är allas ansvar, inte minst vårt
              ansvar här i kammaren. Jag vägrar att tro att vi i den här kammaren,
              som sitter på makt och mandat, ska tillåta att det pågår, rakt
              framför våra ögon. Jag vill tro bättre om Sveriges riksdag än
              att våldet mot de här barnen försvaras. I den här kammaren får
              vi aldrig låta det gå inflation i människovärdet. De barn vi pratar
              om i dag ska ha samma rättigheter och skydd mot våld som alla
              andra.
            </seg>
          </u>
          <u>
            <seg>
              Jag uppskattar vårt samarbete i socialutskottet. Vi gör allt
              för att driva regeringen framför oss.
            </seg>
          </u>
          <u>
            <seg>
              Barnrättsbyråns rapport visar att en ansenlig del av besluten
              om tvångsmedel kan sakna stöd i lag. Det är mycket allvarligt
              och borde leda till ramaskri men framför allt till ett tydligt
              agerande från det ansvariga statsrådet och regeringen. Föreställ
              er en liknande felmarginal inom Polis- eller Åklagarmyndigheten.
            </seg>
          </u>
          <u>
            <seg>
              Det är hög tid att sluta legitimera avskiljningar, som leder
              till att barn får tänderna utslagna, frakturer, ledskador och
              psykiska trauman. Om en förälder agerar på samma sätt är det skäl
              för att förlora vårdnaden. Nu sker det i statens namn.
            </seg>
          </u>
          <u>
            <seg>
              Avskiljningar är våld med lagligt stöd om rekvisiten är uppfyllda.
              Men hur lagligt det än är rimmar det illa med barnkonventionen
              och att ”inget våld mot barn är motiverat.” Hur är det möjligt
              att denna kammare inte med självklarhet avskaffar avskiljningar,
              för alla de ofria, maktlösa och utsatta barnens bästa?
            </seg>
          </u>
          <u>
            <seg>
              Vi i denna kammare bär ett ansvar för att barn på Sis, statens,
              låsta boenden ska behandlas med respekt för människans inneboende
              värdighet och på ett sätt som beaktar behoven hos barnet. Ett
              frihetsberövat barns hälsa och grundläggande säkerhet får dessutom
              aldrig äventyras.
            </seg>
          </u>
          <u>
            <seg>
              Nej, det som regeringen redovisar i sin skrivelse duger inte.
              Åtgärderna är långt ifrån tillräckliga. En myndighet som har havererat
              kräver betydligt mer än så. Liberalerna har varit tydliga med
              och krävt att en haverikommission ska tillsättas för att på djupet
              utreda missförhållanden och brister inom Sis verksamheter. Det
              går inte att lappa och laga ett totalt haveri. Handlingsförlamningen
              kan inte målas över. För lite, för sent kan inte heller målas
              över. Barns och ungas utsatthet i statens vård kan inte målas
              över.
            </seg>
          </u>
          <u>
            <seg>
              Fru talman! Kampen för de utsatta finns i liberalismens dna.
              Barn och unga som för andra är osynliga görs synliga av liberaler.
              I Liberalernas Sverige finns inga privilegierade eller tillbakasatta,
              inga kelgrisar eller styvbarn. Liberaler kämpar för var och en.
              Där ofriheten finns, där finns vi.
            </seg>
          </u>
          <u>
            <seg>
              Avskaffa avskiljningar! Tillsätt en haverikommission! Barns liv
              går inte i repris. Våld löser inget.
            </seg>
          </u>
          <u>
            <seg>
              Jag blir lite förvirrad när ledamoten Yasmine Bladelius talar
              om att regeringen tycker att det här är viktigt. Det är ju under
              perioden efter att GD för myndigheten, som regeringen har utsett,
              som avskiljningarna har ökat. Ta bara det här som har framkommit
              i senaste rapporten som exempel när det gäller att det för en
              tredjedel saknas lagligt stöd.
            </seg>
          </u>
          <u>
            <seg>
              I fråga om att vi vill göra mycket blir det svårt att beskriva
              för varje enskilt barn som just i dag utsätts för det här att
              vi förbereder för att barn i framtiden ska kunna få det skydd
              och stöd som de har behov av och rätt till.
            </seg>
          </u>
          <u>
            <seg>
              Jag tror inte att någon tycker att det här känns okej. Men det
              är först när vi sätter ned foten och vågar agera som en skillnad
              kan komma till stånd. Flera har varit inne på det; det räcker
              inte att ha en viljeriktning. Det är ovärdigt hela vårt land att
              de allra mest utsatta barnen befinner sig i den situationen och
              med vår vetskap.
            </seg>
          </u>
          <note>
            Anf. 44 YASMINE BLADELIUS (S) replik:
          </note>
          <u>
            <seg>
              Fru talman! Tack, ledamot Blom, för ditt anförande och för ditt
              engagemang för barns och ungas rätt till en trygg och säker uppväxt!
            </seg>
          </u>
          <u>
            <seg>
              Jag ville vara tydlig i mitt anförande. Jag vill passa på att
              vara tydlig också nu, fru talman. Det är och måste vara vår, regeringens,
              den här riksdagens kammares och riksdagens socialutskotts ambition
              att få ett stopp på avskiljningar.
            </seg>
          </u>
          <u>
            <seg>
              Precis som ledamoten Blom säger är det inte de utåtagerande pojkarna,
              de unga kriminella killarna inom Sis verksamhet, som avskiljs.
              Det är de unga flickorna som avskiljs. När jag pratar med anställda
              inom Sis verk ­ samhet om det här och frågar varför man använder
              avskiljningar i de situa ­ tionerna är svaret ganska entydigt.
              Det finns inget alternativ, enligt dem. De har inte verktyg och
              möjlighet att möta de intagna flickorna på något annat sätt. De
              vet inte hur de ska agera.
            </seg>
          </u>
          <u>
            <seg>
              Fru talman! Där tycker jag att problematiken ligger. Där måste
              vi erkänna att vi inte har lyckats. Vi och myndigheten måste naturligtvis
              se till att de som arbetar inom verksamheten har andra metoder
              att använda och ta till i de situationerna. Det som görs nu är
              inte tillräckligt. Därför är vi också tydliga med att det måste
              få ett stopp på sikt. De som arbetar inom verksamheten måste få
              de verktyg som krävs för att hantera det på andra vis.
            </seg>
          </u>
          <note>
            Anf. 45 JUNO BLOM (L) replik:
          </note>
          <u>
            <seg>
              Fru talman! Tack, ledamot Yasmine Bladelius! Jag tror på det
              du säger. Jag känner att det finns en äkthet i det du säger. Problemet
              är att statsrådet Lena Hallengren alltid lyser med sin frånvaro
              i kammaren när vi ska debattera de här frågorna. Då får andra
              föra talan.
            </seg>
          </u>
          <u>
            <seg>
              Jag har själv haft samtal med statsrådet om olika frågor som
              gäller barn. Jag tänker att mycket hänger ihop. Även innan vi
              tog utskottsinitiativet för att se över lagstiftningen som rör
              LVU, för att stärka barnets bästa, var det i de samtal jag förde
              med statsrådet Lena Hallengren helt omöjligt. Jag hade verkligen
              en vädjan. Vi hade ju ett samarbete inom ramen för januariavtalet.
              Då handlade det mycket om att våga ifrågasätta föräldrarätten
              och koppla på både skyldigheter och ansvar men framför allt att
              stärka barnrättsperspektivet.
            </seg>
          </u>
          <u>
            <seg>
              Även de pojkar, de unga killar, som är dömda för allvarlig brottslighet
              är ett uttryck för ett enormt misslyckande från samhällets sida.
              Det är barn vars drömmar släcks alldeles för tidigt, barn som
              växer upp med våld i hemmet och som inte får de insatser som krävs.
              Jag tror inte att något barn eller någon ung person kommer att
              ändra sitt beteende, om det är kanske just våld som är det stora
              problemet, om de sedan utsätts för våld från statens sida.
            </seg>
          </u>
          <u>
            <seg>
              Ledamoten säger att det finns metoder som man kan pröva och som
              är beprövade på andra ställen, vilket forskare också ger uttryck
              för. Men så länge vi tillåter avskiljning tror jag inte att det
              blir nödvändigt att vidta de kraftiga åtgärder som krävs för att
              se till att den nödvändiga kompetensen verkligen finns. Det här
              är faktiskt en fråga om organisation, ledarskap och kultur men
              framför allt om vårt ställningstagande vi gör.
            </seg>
          </u>
          <note>
            Anf. 46 YASMINE BLADELIUS (S) replik:
          </note>
          <u>
            <seg>
              Fru talman! Jag tackar Juno Blom för svaret på min replik.
            </seg>
          </u>
          <u>
            <seg>
              Jag kan naturligtvis inte svara för ledamoten Bloms interna samtal
              med statsrådet. Jag kan dock försöka svara på varför statsrådet
              inte är här i dag. Det kan bero på att vi ännu inte har någon
              regering och att statsrådet därför inte kan vara här och ta debatten.
              Jag vet att statsrådet brinner för frågorna och gärna talar om
              dem. Hon har även uttalat sig för att avskiljningar på sikt ska
              upphöra.
            </seg>
          </u>
          <u>
            <seg>
              Det socialdemokratiska arbetarepartiet är tydligt i dessa frågor.
              Vi vill att avskiljningar ska upphöra på sikt. Vi vill också se
              att de förändringar som nu har påbörjats och som pågår inom verksamheten
              leder till andra metoder som kan hantera dessa situationer och
              hjälpa dem som är anställda inom Sis att kunna hantera situationerna
              på annat sätt än att behöva ta till avskiljningar.
            </seg>
          </u>
          <u>
            <seg>
              Precis som ledamoten Blom säger spelar det naturligtvis ingen
              roll om det handlar om unga flickor eller kriminella unga män
              som utsätts. Det är en traumatisk upplevelse. Jag tror att det
              är en traumatisk upplevelse för såväl de intagna som den anställde
              som tvingas ta till dessa åtgärder för att han eller hon känner
              att det kanske inte finns verktyg att hantera det hela på något
              annat vis.
            </seg>
          </u>
          <u>
            <seg>
              Vi har ett omfattande arbete kvar att göra. Jag är övertygad
              om att vi är överens om att vi måste fortsätta arbeta aktivt med
              frågorna framöver.
            </seg>
          </u>
          <note>
            Anf. 47 JUNO BLOM (L) replik:
          </note>
          <u>
            <seg>
              Fru talman! Jag misstror inte ledamotens intentioner. Att det
              är kaos i regeringen igen är däremot ett annat stort problem.
              För mycket kraft läggs på andra frågor än att lösa samhällsproblem.
              Men det har ju inte varit kaos hela tiden. Även om det framstår
              som att det har varit kaos hela tiden har statsrådet haft möjlighet
              att komma hit vid tidigare tillfällen. Det vore bra att ha ett
              samtal med den det berör.
            </seg>
          </u>
          <u>
            <seg>
              Framför allt handlar det här om sättet att se på barn. Det gäller
              även barn med autismspektrumtillstånd som egentligen har rätt
              till LSS enligt personkrets 1. De placeras på statens låsta boenden
              eftersom man successivt har monterat ned LSS. Det gör att barnen
              inte får den hjälp de har rätt till och behov av. De får inte
              de insatser som krävs för att möta deras unika behov.
            </seg>
          </u>
          <u>
            <seg>
              I dag diskuterar vi Sis. Flera har varit inne på att det är en
              sista anhalt. Men när alla andra anhalter totalt misslyckats placeras
              allt fler barn där.
            </seg>
          </u>
          <u>
            <seg>
              Både statsrådet och generaldirektören borde älska oss som kämpar
              för att ge dessa barn andra möjligheter. Om jag hade varit generaldirektör
              på Statens institutionsstyrelse hade jag stått med plakat utanför
              och frågat vad ni gör för att jag ska kunna driva en verksamhet
              i den linje som verkligen respekterar det enskilda barnet i dess
              utsatthet.
            </seg>
          </u>
          <u>
            <seg>
              Barns liv går inte i repris. Det sa jag också tidigare. De barn
              som just nu befinner sig i denna utsatthet blir inte glada över
              att vi förbereder oss och letar efter metoder, utan här krävs
              ett tydligt ställningstagande. Jag hoppas att du, Yasmine Bladelius,
              skickar med det till det ansvariga statsrådet, som inte dök upp
              här.
            </seg>
          </u>
          <note>
            Anf. 48 NICKLAS ATTEFJORD (MP):
          </note>
          <u>
            <seg>
              Fru talman! Ibland går hjärtat sönder när man tar del av de vittnesmål
              från barn som har omhändertagits av staten. Det handlar om barn
              och ungdomar som ofta hör till samhällets allra sköraste och som
              många gånger sedan tidig ålder har blivit svikna av vuxenvärlden.
            </seg>
          </u>
          <u>
            <seg>
              Jag vill börja mitt anförande med att läsa upp ett stycke ur
              en berättelse från ett av dessa barn. Den återfinns i den rapport
              från Barnrättsbyrån som nämnts tidigare, …och jag kunde inte andas
              .
            </seg>
          </u>
          <u>
            <seg>
              ”När jag kom dit var alla jätteglada, de välkomnade mig fast
              jag varit på rymmen i tre veckor. Personalen var inte auktoritära
              personer som satte sig över mig, de gav mig en chans att göra
              mig delaktig i alla beslut som togs. De lät mig behålla min kontroll.
              Det gjorde jätteskillnad i hur jag bemötte dem. Det sätt jag tidigare
              blivit behandlad gjorde att jag inte hade några spärrar, att jag
              fick utbrott. De hade makt och jag hade ingen kontroll, och de
              brottade ner och höll fast mig. På det här ungdomshemmet frågade
              de mig ’får jag ge dig en kram?’. Det var personer som ville ha
              mig där, som tyckte om mig och hade längtat efter mig. Det gör
              stor skillnad. När jag fick en panikattack där en gång och slog
              sönder saker på mitt rum så tittade en personal på mig och frågade
              ’kommer du göra dig illa?’, ’Nej’ svarade jag. ’OK, då låter jag
              dig vara i fred’. När paniken lagt sig kom hon in, tröstade mig
              och satt vid min sida. Det var första gången jag fick uppleva
              att jag fick utrymme att bara vara. Utan att bli straffad. Har
              man inte upplevt det förut, att bli förstådd och omfamnad, då
              betyder det allt. Efter det fick jag inga utbrott. Jag hade ingen
              avskiljning där på ett år. De gjorde ett val att inte utsätta
              oss barn för det.”
            </seg>
          </u>
          <u>
            <seg>
              Fru talman! Jag önskar att denna berättelse var en berättelse
              som vi fick höra från alla barn som omhändertagits av staten.
              Den visar vikten av att bemöta barn med respekt och inte kränka
              dem. Men så är det inte. Berättelsen är lite av ett unikum i rapporten.
              I stället finns redogörelser om övergrepp, som tagits upp här
              i debatten. Det har funnits övergrepp inom Statens institutionsstyrelse
              under många år.
            </seg>
          </u>
          <u>
            <seg>
              Listan över områden som behöver förbättras inom Sis är lång.
              Listan över förslag och initiativ från socialutskottet, riksdagen
              och regeringen är också lång. Där finns efterlängtade initiativ
              som ska höja kvaliteten och inte minst leda till en kompetensutveckling
              för dem som jobbar inom Sis.
            </seg>
          </u>
          <u>
            <seg>
              Sis skapades i början av 1940-talet. Vissa saker är sig lika
              sedan den tiden. Andra saker är sig inte alls lika. En grupp som
              inte fanns eller inte var lika vanlig i början av 1900-talet är
              flickor med svårt självskadebete ­ ende, som tagits upp tidigare
              i debatten. De fanns säkert men de togs i alla fall inte om hand
              av statens låsta institutioner.
            </seg>
          </u>
          <u>
            <seg>
              Det här är en grupp som rimligen borde få sitt stöd och sin behandling
              och vård inom regionens barn- och ungdomspsykiatri. Jag är, fru
              talman, en varm anhängare av det kommunala och regionala självstyret,
              men det innebär inte att det inte ska kritiseras när det finns
              fog för det. I detta fall finns det skäl till väldigt hård kritik.
              Regionerna tar inte sitt ansvar för denna patientgrupp.
            </seg>
          </u>
          <u>
            <seg>
              I viss mån kan det handla om politiska prioriteringar, men jag
              tror inte att det gör det här. Jag tror att det delvis handlar
              om ett tjänstemannavälde och om ryggradslösa direktörer.
            </seg>
          </u>
          <u>
            <seg>
              År 2018 tog Västra Götalandsregionens hälso- och sjukvårdsdirektör
              ett initiativ för att tillskapa en nationell högspecialiserad
              enhet för personer, framför allt flickor, med självskadebeteende.
            </seg>
          </u>
          <u>
            <seg>
              Frågan hanterades och stämdes av på SKR:s hälso- och sjukvårdsdirektörsnätverk.
              En del regioner tyckte att det här var en lämplig åtgärd, bland
              annat Halland. Stort tack till dem! Men majoriteten av regionerna
              tackade nej, och den här enigheten tillskapades inte. Här är pudelns
              kärna lite grann. Varje region har inte tillräckligt stort underlag
              för att ha de här enheterna, utan det här är nationellt. Regionerna
              behöver ta hand om det. Jag hoppas att utskottet i sin framtida
              hantering av detta poängterar vikten av att Sveriges regioner
              tar hand om de här barnen och tillgodoser deras vårdbehov.
            </seg>
          </u>
          <u>
            <seg>
              Fru talman! Jag besökte ett av de här hemmen före debatten och
              möttes av väldigt engagerad personal. Det värmde mig, för mycket
              av nyckeln till hur barn lyckas tillgodogöra sig den behandling
              och den vård de erbjuds på de här hemmen ligger i personalens
              kompetens. Därför är det angeläget och viktigt att utbildningen
              och insatserna för att höja utbildningen har påbörjats, att nyanställda
              till exempel får handledare som hjälper dem och att man har ett
              ordentligt introduktionspaket.
            </seg>
          </u>
          <u>
            <seg>
              Det har varit lite turbulenta dagar i svensk politik. Miljöpartiet
              meddelade i går att vi lämnar regeringen. Som ett resultat av
              det håller jag just nu troligen mitt sista anförande i den här
              talarstolen för den här mandatperioden. Jag är ju ersättare för
              en statssekreterare. Det har varit en ynnest att få representera
              mina väljare här och att få jobba med er i utskottet och ta del
              av ert engagemang och er kunskap. Jag hoppas verkligen att ni
              fortsätter i samma anda och att ni tar emot den som ersätter mig
              lika varmt som jag själv blev mottagen.
            </seg>
          </u>
          <u>
            <seg>
              Även om det står i justeringen från utskottet att jag och Miljöpartiet
              inte står bakom reservation 9 vill jag här i talarstolen i kammaren
              säga att vi har för avsikt att ställa oss bakom reservation 9,
              vilket innebär att vi vill att avskiljningar upphör så fort som
              möjligt inom Statens institutionsstyrelse.
            </seg>
          </u>
          <note>
            (Applåder)
          </note>
          <note>
            (ANDRE VICE TALMANNEN: Tack för din period här i Sveriges riksdag!)
          </note>
          <note>
            Anf. 49 ACKO ANKARBERG JOHANSSON (KD) replik:
          </note>
          <u>
            <seg>
              Fru talman! Jag vill framför allt vända mig till ledamoten Attefjord,
              som på ett utomordentligt sätt kom in i utskottet i våras. Att
              börja arbetet när allt är digitalt är verkligen inte enkelt. Vi
              är glada att vi har fått lära känna dig. Du har inte minst tagit
              med alla de kunskaper du har från ditt arbete och allt ditt engagemang
              från Västra Götalandsregionen. Det har gjort att vi har lärt oss
              mer.
            </seg>
          </u>
          <u>
            <seg>
              Låt mig också personligen få tacka för det besked du gav alldeles
              i slutet av ditt anförande. Det värmer extra att du gav detta
              besked gällande avskiljningar och de åtgärder vi vill vidta framöver.
            </seg>
          </u>
          <u>
            <seg>
              Varmt tack för det du har gjort i utskottet! Vi önskar dig allt
              gott framöver. Vi vet nu också att vi har en bundsförvant i Västra
              Götalandsregio ­ nen. Det känns bra.
            </seg>
          </u>
          <note>
            Anf. 50 NICKLAS ATTEFJORD (MP) replik:
          </note>
          <u>
            <seg>
              Fru talman! Jag tackar för de varma orden. Jag kommer i framtiden
              att sitta klistrad framför Forum på SVT och följa debatterna som
              ni har framgent. Vi får se vad som händer efter valet. Jag kanske
              kommer tillbaka. Vi är ju bra på återvinning i vårt parti.
            </seg>
          </u>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 1 december. )
          </note>
          <note>
            § 15 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2021/22:64 Etisk granskning av forskning – en övergångsbestämmelse
            som avser kliniska läkemedelsprövningar
          </note>
          <note>
            § 16 Kammaren åtskildes kl . 16.05.
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 8 anf.
            29 (delvis),
          </note>
          <note>
            av andre vice talmannen därefter till ajourneringen kl. 15.06,
          </note>
          <note>
            av talmannen därefter till och med § 13 och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <u>
            <seg>
              GERGÖ KISCH
            </seg>
          </u>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Val av ställföreträdande justitieombudsman
          </note>
          <note>
            § 2 Justering av protokoll
          </note>
          <note>
            § 3 Anmälan om återtagande av plats i riksdagen
          </note>
          <note>
            § 4 Anmälan om subsidiaritetsprövning
          </note>
          <note>
            § 5 Ärende för hänvisning till utskott
          </note>
          <note>
            § 6 Redovisning av AP-fondernas verksamhet t.o.m. 2020
          </note>
          <note>
            Finansutskottets betänkande 2021/22:FiU6
          </note>
          <note>
            Anf. 1 ILONA SZATMARI WALDAU (V)
          </note>
          <note>
            Anf. 2 JOAKIM SANDELL (S)
          </note>
          <note>
            Anf. 3 ILONA SZATMARI WALDAU (V) replik
          </note>
          <note>
            Anf. 4 JOAKIM SANDELL (S) replik
          </note>
          <note>
            Anf. 5 ILONA SZATMARI WALDAU (V) replik
          </note>
          <note>
            Anf. 6 JOAKIM SANDELL (S) replik
          </note>
          <note>
            (Beslut fattades under § 12.)
          </note>
          <note>
            § 7 Anpassningar av svensk lag till EU:s förordningar om Schengens
            informationssystem
          </note>
          <note>
            Justitieutskottets betänkande 2021/22:JuU9
          </note>
          <note>
            Anf. 7 ADAM MARTTINEN (SD)
          </note>
          <note>
            Anf. 8 TONY HADDOU (V)
          </note>
          <note>
            Anf. 9 MARIA STRÖMKVIST (S)
          </note>
          <note>
            Anf. 10 MIKAEL DAMSGAARD (M)
          </note>
          <note>
            Anf. 11 INGEMAR KIHLSTRÖM (KD)
          </note>
          <note>
            (Beslut fattades under § 12.)
          </note>
          <note>
            § 8 Åtgärder för att rädda fiskbestånden i Östersjön
          </note>
          <note>
            Miljö- och jordbruksutskottets betänkande 2021/22:MJU6
          </note>
          <note>
            Anf. 12 ELIN SEGERLIND (V)
          </note>
          <note>
            Anf. 13 MAGNUS OSCARSSON (KD)
          </note>
          <note>
            Anf. 14 MARIA GARDFJELL (MP)
          </note>
          <note>
            Anf. 15 MAGNUS OSCARSSON (KD) replik
          </note>
          <note>
            Anf. 16 MARIA GARDFJELL (MP) replik
          </note>
          <note>
            Anf. 17 MAGNUS OSCARSSON (KD) replik
          </note>
          <note>
            Anf. 18 MARIA GARDFJELL (MP) replik
          </note>
          <note>
            Anf. 19 MARKUS SELIN (S)
          </note>
          <note>
            Anf. 20 MARIA GARDFJELL (MP) replik
          </note>
          <note>
            Anf. 21 MARKUS SELIN (S) replik
          </note>
          <note>
            Anf. 22 MARIA GARDFJELL (MP) replik
          </note>
          <note>
            Anf. 23 MARKUS SELIN (S) replik
          </note>
          <note>
            Anf. 24 MAGNUS OSCARSSON (KD) replik
          </note>
          <note>
            Anf. 25 MARKUS SELIN (S) replik
          </note>
          <note>
            Anf. 26 MAGNUS OSCARSSON (KD) replik
          </note>
          <note>
            Anf. 27 MARKUS SELIN (S) replik
          </note>
          <note>
            Anf. 28 BETTY MALMBERG (M)
          </note>
          <note>
            Anf. 29 RUNAR FILPER (SD)
          </note>
          <note>
            Anf. 30 ULRIKA HEIE (C)
          </note>
          <note>
            Anf. 31 JAKOB OLOFSGÅRD (L)
          </note>
          <note>
            (Beslut fattades under § 12.)
          </note>
          <note>
            § 9 Bättre uppföljning av läkemedel för djur
          </note>
          <note>
            Socialutskottets betänkande 2021/22:SoU7
          </note>
          <note>
            (Beslut fattades under § 12.)
          </note>
          <note>
            § 10 Redovisning av fördelning av medel från Allmänna arvsfonden
            under budgetåret 2020
          </note>
          <note>
            Socialutskottets betänkande 2021/22:SoU4
          </note>
          <note>
            (Beslut fattades under § 12.)
          </note>
          <note>
            § 11 Vård av unga vid Statens institutionsstyrelses särskilda
            ungdomshem
          </note>
          <note>
            Socialutskottets betänkande 2021/22:SoU6
          </note>
          <note>
            Anf. 32 ACKO ANKARBERG JOHANSSON (KD)
          </note>
          <note>
            Anf. 33 YASMINE BLADELIUS (S)
          </note>
          <note>
            Anf. 34 ACKO ANKARBERG JOHANSSON (KD) replik
          </note>
          <note>
            Anf. 35 YASMINE BLADELIUS (S) replik
          </note>
          <note>
            Anf. 36 ACKO ANKARBERG JOHANSSON (KD) replik
          </note>
          <note>
            Anf. 37 YASMINE BLADELIUS (S) replik
          </note>
          <note>
            Anf. 38 CAMILLA WALTERSSON GRÖNVALL (M)
          </note>
          <note>
            Anf. 39 LINDA LINDBERG (SD)
          </note>
          <note>
            Anf. 40 SOFIA NILSSON (C)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 12 Beslut om ärenden som slutdebatterats vid dagens sammanträde
          </note>
          <note>
            FiU6 Redovisning av AP-fondernas verksamhet t.o.m. 2020
          </note>
          <note>
            JuU9 Anpassningar av svensk lag till EU:s förordningar om Schengens
            informationssystem
          </note>
          <u>
            <seg>
              MJU6 Åtgärder för att rädda fiskbestånden i Östersjön
            </seg>
          </u>
          <note>
            SoU7 Bättre uppföljning av läkemedel för djur
          </note>
          <note>
            SoU4 Redovisning av fördelning av medel från Allmänna arvsfonden
            under budgetåret 2020
          </note>
          <note>
            § 13 Bordläggning av förslag till statsminister
          </note>
          <note>
            Anf. 41 TALMANNEN
          </note>
          <note>
            § 14 (forts. från § 11) Vård av unga vid Statens institutionsstyrelses
            särskilda ungdomshem (forts. SoU6)
          </note>
          <note>
            Anf. 42 MAJ KARLSSON (V)
          </note>
          <note>
            Anf. 43 JUNO BLOM (L)
          </note>
          <note>
            Anf. 44 YASMINE BLADELIUS (S) replik
          </note>
          <note>
            Anf. 45 JUNO BLOM (L) replik
          </note>
          <note>
            Anf. 46 YASMINE BLADELIUS (S) replik
          </note>
          <note>
            Anf. 47 JUNO BLOM (L) replik
          </note>
          <note>
            Anf. 48 NICKLAS ATTEFJORD (MP)
          </note>
          <note>
            Anf. 49 ACKO ANKARBERG JOHANSSON (KD) replik
          </note>
          <note>
            Anf. 50 NICKLAS ATTEFJORD (MP) replik
          </note>
          <note>
            (Beslut skulle fattas den 1 december.)
          </note>
          <note>
            § 15 Bordläggning
          </note>
          <note>
            § 16 Kammaren åtskildes kl. 16.05.
          </note>
          <u>
            <seg>
              Tryck: Elanders Sverige AB, Vällingby 2021
            </seg>
          </u>
        </div>
      </body>
    </text>
  </TEI>
</teiCorpus>
