<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--33</head>
          <docDate when="2021-11-24 00:00:00">2021-11-24 00:00:00</docDate>
        </div>
      </front>
      <body>
        <div>
          <note>
            § 1 Prövning av förslag till statsminister
          </note>
          <note>
            Anf. 1 TAL MANNEN:
          </note>
          <note>
            Riksdagen ska enligt 6 kap. 4 § andra stycket regeringsformen
            pröva ett förslag till ny statsminister inom fyra dagar. Förslaget
            ska enligt 11 kap. 3 § andra stycket riksdagsordningen bordläggas
            två gånger.
          </note>
          <note>
            Jag lämnade måndagen den 22 november förslaget att Magdalena
            Andersson, Socialdemokraterna, ska utses till statsminister. Magdalena
            Andersson har uppgett att hon avser att bilda en regering som
            består av företrädare för Socialdemokraterna och Miljöpartiet.
            Förslaget har nu bordlagts två gånger och ska prövas vid dagens
            sammanträde.
          </note>
          <note>
            Anf. 2 EBBA BUSCH (KD):
          </note>
          <note>
            Herr talman! Det lackar mot jul, och det är inte för inte som
            höstens krumbukter inom det rödgröna lägret får mig att tänka
            lite grann på den klassiska repliken från Kalle Ankas jul : Vem
            är det som kör egentligen?
          </note>
          <note>
            Fram till sent i går kväll var det osäkert om regeringen kunde
            hitta stöd för sin nya statsministerkandidat. När vi vaknade i
            morse var det fortfarande osäkert och oklart om de hade stöd för
            sin budget – detta trots att det redan i somras var uppenbart
            att det var just en sådan här situation vi riskerade att hamna
            i om de rödgröna återigen tilläts beträda Rosenbad.
          </note>
          <note>
            Sverige saknar ledarskap. Regeringens beslut tas inte utifrån
            vad som krävs för att bemöta samhällsproblemen utan utifrån vad
            som krävs för att reda ut regeringens egna politiska problem.
            Det här är inte bra för Sverige. Så här ska inte ett land styras.
          </note>
          <note>
            Alltför mycket av diskussionerna kring regeringsfrågan handlar
            om partierna i stället för om Sverige. Är det synd om Vänsterpartiet
            som inte får vara med, även om det tycks som att de nu kanske
            får vara med? Skulle det se dåligt ut för Magdalena Andersson
            om hon förlorade en votering? Var går Annie Lööfs röda linjer
            egentligen?
          </note>
          <note>
            Men det är inte främst partierna som drabbas när Sverige saknar
            ledarskap. Det är alla de som skulle ha behövt en handlingskraftig
            regering. Jag talar om de 180 000 patienter som väntat olagligt
            länge på att få den vård de behöver, alla de föräldrar som oroar
            sig för barnens trygghet och för att kriminaliteten kryper längre
            ned i åldrarna, de 454 400 människor som kämpar mot EU:s fjärde
            högsta arbetslöshet, alla de som oroar sig för skenande el- och
            drivmedelspriser och alla de som bor i hjärtlandet – våra små
            och medelstora städer och vår landsbygd, som har förbisetts av
            den här regeringen. Att dessa människor inte får stå i centrum
            när regeringen formerar sin politik är inte bra för Sverige. Så
            här ska inte ett land styras.
          </note>
          <note>
            Efter de senaste veckornas manövrar är det nämligen uppenbart
            även för de mest luttrade att regeringens beslut inte bygger på
            någon samhällsanalys. De bygger på ren och skär partipolitisk
            analys. Man sätter det som är bäst för Sveavägen 68 före det som
            är bäst för Svea rike.
          </note>
          <note>
            Inga regelverk eller statsmannamässiga normer är heliga nog när
            Socialdemokraterna ska få behålla makten. Man är redo att kasta
            ut Sverige i regeringskaos för att öka förhandlingstrycket på
            regeringsunderlaget. Man är villig att trixa med budgetramverken
            för att i praktiken få fram två budgetar för samma år, under samma
            höst. Man är redo att runda Pensionsgruppen. Det vi sett de senaste
            dagarna är partipolitik när den är som sämst.
          </note>
          <note>
            När politiken fungerar väl och bidrar till att föra ett samhälle
            framåt är regeringen fokuserad på att lösa samhällsproblem – att
            göra livet lite lättare för människor att leva. Då förs en politik
            som syftar till det gemensamma bästa, rikets bästa, och inte det
            egna partiets bästa. Då styrs inte landet partipolitiskt utan
            rikspolitiskt. Att den ordningen inte gäller i vårt land är inte
            bra för Sverige. Så här ska inte Sverige styras.
          </note>
          <note>
            Det finns dock hopp om en bättre framtid för Sverige, för Kristdemo
            ­ kraterna och Moderaterna är beredda att axla regeringsmakten
            och för ­ ändra utgångspunkterna för hur politiken bedrivs, med
            hjärta för hela Sve ­ rige. Detta har vi visat genom vårt gemensamma
            budgetalternativ, som bygger på en samsyn kring att börja lösa
            samhällsproblem och som vi kun ­ nat förhandla fram i god anda
            tillsammans med Sverigedemokraterna. Vårt budgetförslag kommer
            inte att lösa alla problem över en natt, men det inne ­ bär att
            vi skulle kunna ta de första stegen i en ny riktning.
          </note>
          <note>
            Förslaget visar också vad vårt alternativ erbjuder. Vi vill avsätta
            mer resurser än de rödgröna till vården för att kapa vårdköerna,
            men vi vill också ha en nationell vårdförmedling för att börja
            styra upp landstingsbyråkratin.
          </note>
          <note>
            Vi vill ge polisen de verktyg de behöver för att ge tryggheten
            tillbaka, med riktade höjningar av polislönerna, utvecklad teknisk
            förmåga och fler anställda.
          </note>
          <note>
            Vi vill se sänkt skatt för alla som jobbar, med fokus på låg-
            och medel ­ inkomsttagare, och sänkta kostnader för företag som
            anställer långtidsar ­ betslösa, för det måste alltid löna sig
            att arbeta. Arbetslinjen behöver be ­ varas.
          </note>
          <note>
            Vi vill se riktade satsningar på utbyggd laddinfrastruktur, mer
            koldioxidlagring och en klok användning av Sveriges skogstillgångar
            för att få en effektiv klimatomställning.
          </note>
          <note>
            Vi vill hjälpa till att skapa trygga familjer genom mer flexibilitet
            i föräldraförsäkringen och föräldrastödsprogram och genom att
            satsa 2 miljarder mer än regeringen på minskade barngrupper i
            förskolan.
          </note>
          <note>
            Vi vill ställa politiken på Landsbygds- och Småstadssveriges
            sida och sänker därför drivmedelsskatten och säger nej till tvångsuppköp
            av enskildas skog.
          </note>
          <note>
            Vi vill tillskapa en migrationspolitik som är anpassad efter
            vår integrationsförmåga och öka biståndet till att återuppbygga
            krigshärjade länder.
          </note>
          <note>
            Och vi vill sänka skatten för landets pensionärer, ge de sämst
            ställda pensionärerna betydligt mer i pension varje år, avsätta
            medel för att bryta äldres ofrivilliga ensamhet och motverka de
            delade turerna i äldreomsorgen.
          </note>
          <note>
            Så ser en politisk inriktning ut som utgår från de stora samhällsproblem
            som Sverige möter. Så ser en politik ut som är bra för Sverige.
            Så ska ett land styras.
          </note>
          <note>
            Eftersom vi vänder oss mot det particentrerade sätt som Sverige
            regeras på i dag kan vi inte heller stödja eller acceptera att
            en ny rödgrön regering tillträder. Kristdemokraterna kommer därför
            att rösta rött i statsminis ­ teromröstningen i dag. Sverige förtjänar
            bättre än att styras på det sätt som sker i dag. Har man ett hjärta
            för hela Sverige ser man att det för vårt lands bästa krävs en
            ny regering.
          </note>
          <note>
            Som det ser ut just nu är det budgetalternativet från Kristdemokraterna
            och Moderaterna, i förhandling med Sverigedemokraterna, som kommer
            att vinna kammarens stöd. Det naturliga enligt parlamentariska
            principer och för rikets bästa är då att våra partier också får
            axla regeringsmakten. Att låta en regering tillträda som inte
            står bakom den budget som riksdagen fastställt är inte bra för
            Sverige. Så borde inte Sverige styras.
          </note>
          <note>
            (Applåder)
          </note>
          <note>
            Anf. 3 JOHAN PEHRSON (L):
          </note>
          <note>
            Herr talman! Det är roligt att vi kan samlas här igen för att
            votera i viktiga ämnen.
          </note>
          <note>
            Den i Sverige alldeles för höga arbetslösheten innebär att klyftan
            har vidgats mellan människor som har jobb och egen bostad och
            människor som lever i utanförskap, inte sällan beroende av bidrag
            och alltför långt från chansen till ett riktigt jobb. Resultatet
            innebär permanent social utsatthet och relativ fattigdom för barn.
          </note>
          <note>
            Vi ser att ingen längre kan leva i trygghet från brott. Att staten
            tar tillbaka kontrollen över våra gator från kriminella gäng och
            klaner och att det vansinniga mördandet genom skjutningar och
            sprängningar pressas tillbaka är de största demokratiska och socialpolitiska
            insatser som vårt land står inför.
          </note>
          <note>
            Vi ser unga människor som förlorar framtidsmöjligheter på grund
            av en skola utan studiero för alla och med bristande fokus på
            kunskap. Företagsamheten i Sverige är hårt pressad av medarbetarbrist,
            brottslighet och en helt obegriplig energipolitik.
          </note>
          <note>
            Det finns människor som har släppts in i vårt land men aldrig
            släppts in i samhället därför att integrationen inte fungerat.
            Många upplever möjligheterna i Sverige som nästan bara teoretiska.
            Friheten att forma sitt eget liv når helt enkelt inte fram till
            alla. Det är för dessa människor som Liberalerna har tagit fram
            hundratals reformförslag i det vi kallar förortslyftet. Låt fler
            forma framtiden tillsammans!
          </note>
          <note>
            Klyftan finns också mellan generationer – mellan vår generation
            och våra barn och barnbarn. De senare riskerar att få leva i en
            värld där klimatet totalt har havererat för att alltför mycket
            politisk kraft läggs på symbolpolitik och för lite på att med
            fossilfri kraft få bort utsläppen.
          </note>
          <note>
            Vård och omsorg måste finnas där när det verkligen behövs – när
            vi blir sjuka eller när vi åldras. Detsamma gäller rätten att
            leva ett självständigt liv på likvärdiga villkor även om man har
            en funktionsnedsättning. Med köerna i sjukvården och omsorgen
            växer hälsoklyftan.
          </note>
          <note>
            Herr talman! Efter mer än sju år av regering med Socialdemokraterna
            och Miljöpartiet så står många av våra stora problem fortfarande
            olösta framför oss. Regeringen har på flera områden knappt kommit
            upp i startblocken. Det i dag åter aktuella regeringsalternativet
            har tyvärr misslyckats tidigare, och lite talar för att man ska
            lyckas denna gång.
          </note>
          <note>
            Sverige behöver en liberal borgerlig regering som kan möta våra
            samhällsproblem – en regering som kan tala med riksdagens alla
            partier. Liberalerna arbetar för att snarast möjligt och med största
            möjliga stöd få utgöra ett liberalt mittenankare i en sådan regering.
          </note>
          <note>
            Herr talman! Liberalerna kommer att rösta nej till Magdalena
            Andersson som statsminister och till denna regering. Eller rättare
            sagt: röd knapp för en röd regering! Dess förmåga att få igenom
            en hel budget för 2022 måste anses vara relativt tveksam.
          </note>
          <note>
            Det finns ett mandatstöd för en icke-socialistisk regering i
            denna kammare. Detta borde ha prövats. Liberalerna kommer som
            alltid att fortsätta att arbeta konstruktivt för en starkare kunskapsskola
            för alla, för att minska utanförskapet och för ett fossilfritt
            samhälle.
          </note>
          <note>
            Sveriges första kvinnliga statsminister förtjänar att i dag gratuleras
            till sitt nya uppdrag. Men Sverige kan bättre politiskt. Vi behöver
            inte mer socialism. Sverige behöver en nystart, och Sverige utanför
            denna kammare, herr talman, kan inte vänta länge till.
          </note>
          <note>
            (Applåder)
          </note>
          <note>
            Anf. 4 ANNELIE KARLSSON (S):
          </note>
          <note>
            Herr talman! Kammaren ska i dag ta ställning till förslaget att
            utse Magdalena Andersson till Sveriges statsminister.
          </note>
          <note>
            För 20 veckor sedan släppte den här kammaren fram en socialdemokratisk
            statsminister. Ingenting har förändrats sedan dess. Vi socialdemokrater
            är återigen redo att ta det ansvar som krävs för att ta Sverige
            framåt.
          </note>
          <note>
            Magdalena Andersson är den naturliga regeringsbildaren, och vi
            socialdemokrater står givetvis helt och hållet bakom den riktning
            och de prioriteringar som hon har pekat ut för Sverige.
          </note>
          <note>
            Herr talman! Under lång tid har Sverige haft en växande ojämlikhet.
            Under lång tid har vårt välfärdssystem gradvis urholkats när marknaden
            tagit allt större plats.
          </note>
          <note>
            Under lång tid har grov kriminalitet fått växa sig stark i våra
            utsatta områden. Samhället har tillåtits dra sig tillbaka.
          </note>
          <note>
            Sedan vi fick regeringsmakten 2014 har vi gjort mycket för att
            vända utvecklingen. Vi har stärkt servicen i samhället och samhällets
            närvaro i hela landet. Vi har investerat i välfärden i hela landet
            och gjort historiska utbyggnader av rättsväsendet. Vi har steg
            för steg stärkt pensionerna och gjort sjukförsäkringen tryggare.
          </note>
          <note>
            Vi har gjort mycket, men vi socialdemokrater ser att vi behöver
            göra mycket mer för att komma till rätta med samhällsproblemen,
            för vi vet att Sverige kan bättre.
          </note>
          <note>
            När vi väljer Magdalena Andersson som statsminister är hon inget
            osäkert kort. Hennes kvalifikationer för uppdraget är välkända
            och respekterade i alla politiska läger, inte minst efter hennes
            sju år som Sveriges finansminister. Hon har förhandlat fler budgetar
            än någon annan finansminister gjort.
          </note>
          <note>
            Magdalena Andersson har återställt ordning och reda i Sveriges
            offentliga finanser. Hon har använt styrkan i svensk ekonomi för
            att rusta vård, skola och omsorg, för att investera i vår gröna
            omställning och för att få fler poliser för att skapa trygghet
            i hela landet.
          </note>
          <note>
            Under pandemin sköt hon till de ekonomiska resurser som sjukvård
            och äldreomsorg behövde och genomförde krisåtgärder som räddade
            hundratusentals svenskar från risken att bli av med sina jobb.
            Arbetslösheten har nu sjunkit tillbaka till den nivå som rådde
            före pandemin.
          </note>
          <note>
            Minns ni finanskrisen som slog till med full kraft 2008? Då gick
            välfärden på knäna i kommunerna, och 100 000 industrijobb försvann.
            Stödet från den moderatledda regeringen uteblev då. Det gör alltså
            skillnad vem som styr i en kris.
          </note>
          <note>
            Nu byter vi socialdemokrater partiordförande, och Sverige ska
            få en ny statsminister. Nu ska vi också bygga Sverige starkt efter
            pandemin, och vi ska göra det med socialdemokratiska lösningar.
            För är det någonting som pandemin visat oss, ja, då är det vikten
            av fler gemensamma lösningar, inte färre, och vikten av mer politik,
            inte mindre. Vinden blåser för oss socialdemokrater.
          </note>
          <note>
            Herr talman! Med Magdalena Andersson får Sverige en statsminister
            som inte tvekar att säga som det är och göra det som krävs. Hon
            är en person som drivs av sin ilska över orättvisor och sin absoluta
            övertygelse om att Sverige kan än bättre.
          </note>
          <note>
            När Magdalena Andersson säger att hon prioriterar att bryta segrega
            ­ tionen och knäcka gängen kommer vi att vända på varenda sten
            för att bygga ett samhälle som håller ihop.
          </note>
          <note>
            När hon säger att vi ska se till att skapa nya jobb med sjysta
            villkor i hela landet genom att ta ledningen i klimatomställningen,
            och när hon är tydlig med att vi ska ta tillbaka kontrollen i
            välfärden – att det ska vara ordning och reda i vården, skolan
            och omsorgen med fler medarbetare med bättre arbetsvillkor och
            med en pension som man kan leva på – ja, då känns det riktigt
            bra för mig att säga att Magdalena Andersson är Socialdemokraternas
            statsministerkandidat.
          </note>
          <note>
            Herr talman! Den socialdemokratiska riksdagsgruppen kommer med
            nöje att rösta ja till att utse Magdalena Andersson till Sveriges
            statsminister.
          </note>
          <note>
            (Applåder)
          </note>
          <note>
            Anf. 5 ANNIE LÖÖF (C):
          </note>
          <note>
            Herr talman! Den turbulens som har varit sedan i somras visar
            effekterna av att ge ytterkanterna makt över hur Sverige styrs.
            Sverigedemokraterna och Vänsterpartiet gick då samman för att
            fälla regeringen och det mittensamarbete i form av januariavtalet
            som har tjänat Sverige väl de senaste åren.
          </note>
          <note>
            Genom att ingå januariavtalet bidrog Centerpartiet till att förbättra
            för människor när det gäller att bo i hela landet. Vi har gjort
            viktiga insatser för klimatet och jämställdheten och sett till
            att människor i utanförskap kommit närmare arbetsmarknaden. Vi
            har visat att det går att sänka skatterna rejält, främst för dem
            med låga inkomster, och samtidigt satsa rejält på att stärka välfärden
            i hela landet.
          </note>
          <note>
            Det är just den typen av samarbete i mitten som ger mest stabilitet
            och fokus på de politiska reformer som Sverige behöver mer av.
            Centerpartiet kommer att fortsätta att sträva efter att fler partier
            ska inse att beroendet av ytterkanter inte är vägen framåt för
            att lösa de samhällsproblem som Sverige möter i dag.
          </note>
          <note>
            Tyvärr föll januariavtalet i somras. Då var det inte längre möjligt
            att fortsätta ett aktivt samarbete med regeringen. Vi valde trots
            det att släppa igenom en socialdemokratisk statsminister baserat
            på den överenskommelse som vi hade om att genomföra partsuppgörelsen
            om LAS och omställning på arbetsmarknaden, om en stärkt äganderätt
            till skogen och om ett reformerat strandskydd som gör det enklare
            att bo och leva i hela landet. Vi i Centerpartiet är fortsatt
            beredda att ta ansvar för att Sverige ska kunna regeras samtidigt
            som vi håller Sverigedemokraterna borta från regeringsmakten.
            Nu genomförs också denna överenskommelse. Vi lägger därför ned
            våra röster, det vill säga trycker gult vid dagens omröstning
            om Magdalena Andersson.
          </note>
          <note>
            För Centerpartiet betyder den gula knappen att vi i ett givet
            parlamentariskt läge inte ser en annan möjlig regeringsbildare.
            Det innebär inte att vi ingår i regeringsunderlaget. Att hävda
            det är en vantolkning av den parlamentariska praxis som vi, liksom
            många andra partier i Sveriges riksdag, har använt oss av under
            de senaste decennierna. Moderaterna, Kristdemokraterna och Vänsterpartiet
            ingick till exempel inte i samma reger ­ ingsunderlag efter valet
            2014, men alla valde att rösta gult för att inte ge Sverigedemokraterna
            inflytande över regeringsmakten. Sverige har en lång parlamentarisk
            tradition av minoritetsregeringar och av att dessa ska kunna styra
            landet. Det är väldigt oroande att så många partier inte längre
            står bakom denna viktiga grund i vår parlamentarism.
          </note>
          <note>
            Sverige behöver en regering under den begränsade tid som är kvar
            fram till valet. Vi vill se till att Sverige har en regering,
            men vi håller Sverigedemokraterna borta från regeringsmakten.
          </note>
          <note>
            Självklart kommer vi att vara konstruktiva och samarbeta i många
            frågor, men vi kommer inte att ha något budgetsamarbete eller
            annat organiserat samarbete med regeringspartierna. Vi kommer
            att rösta på vår egen budget, vår egen politik, i eftermiddag
            och göra som vi alltid har gjort i opposition: lägga ned våra
            röster i slutvoteringen.
          </note>
          <note>
            Vi är ett fristående liberalt oppositionsparti som kommer att
            gå till val nästa år som ett självständigt alternativ.
          </note>
          <note>
            (Applåder)
          </note>
          <note>
            Anf. 6 TOBIAS BILLSTRÖM (M):
          </note>
          <note>
            Herr talman! Sverige har stora problem: dödsskjutningar, ungdomsrån,
            arbetslöshet, utanförskap, energikrisen – för att nämna det uppenbara.
            Det är en skjutning om dagen och över 1 miljon människor i arbetsför
            ålder som inte kan försörja sig själva. Det är resultatet av sju
            år med Magdalena Andersson som finansminister och huvudarkitekt
            bakom regeringens politik.
          </note>
          <note>
            En regering som leds av Socialdemokraterna kommer aldrig att
            ha kraften att knäcka den grova kriminaliteten, bryta utanförskapet
            eller återupprätta arbetslinjen. För att få ordning på Sverige
            krävs en annan regering.
          </note>
          <note>
            Trots ständigt fler dödsskjutningar och ett dubblerat antal ungdomsrån
            sedan 2014 kommer Socialdemokraterna i dag att rösta för 1,5 miljarder
            mindre för att upprätthålla lag och ordning i Sverige. Och trots
            att det i dag går att stapla bidrag på varandra så att det inte
            lönar sig att ta ett jobb vill Socialdemokraterna i sin budget
            göra det mindre lönsamt att arbeta.
          </note>
          <note>
            Moderaterna vill i stället sänka skatten för alla som jobbar
            och som har jobbat. Vår budget visar på de prioriteringar som
            en regering ledd av Ulf Kristersson kommer att göra. Det skulle
            betyda mycket för Sverige om den budgeten vid voteringen senare
            i dag vinner riksdagens stöd.
          </note>
          <note>
            Vi har nu samlats här för en statsministeromröstning. Det är
            den tredje under denna mandatperiod. Det är den andra för i år.
            I somras ställde sig en riksdagsmajoritet bakom misstroendeförklaringen
            mot Stefan Löfven, vilket ledde till att han fick avgå. Januariöverenskommelsen
            bygger och byggde på oförenliga löften. Samtidigt skulle en del
            av regeringsunderlaget, Vänsterpartiet, isoleras från allt politiskt
            inflytande.
          </note>
          <note>
            Vid dagens omröstning prövas Magdalena Andersson. Denna omröstning
            bestämdes utan att hon hade kunnat ge talmannen beskedet att hon
            skulle få riksdagens acceptans. Hon hade inte kunnat komma överens
            med Vänsterpartiet trots att hon haft tio dagar på sig. Och vad
            Centerpartiet skulle anse om en eventuell överenskommelse var
            ovisst.
          </note>
          <note>
            Att samarbeta och bygga en regering på de premisser som den socialdemokratiska
            plus miljöpartistiska regeringen har gjort är absurt. Reger ­
            ingens politik har inte syftat till att lösa Sveriges samhällsproblem.
            Den har i stället handlat om att sköta regeringens egna samarbetsproblem.
          </note>
          <note>
            Moderaternas övertygelse är att en framgångsrik regering måste
            bygga på vad man är för, inte på vad man är emot. Sverige behöver
            en regering som kan samtala med alla och som kan kompromissa i
            frågor där man vill gå i samma riktning, en regering som vet vad
            den vill och som får någonting gjort.
          </note>
          <note>
            Denna mandatperiod inleddes som sagt med en stolt deklaration
            om att Vänsterpartiet inte skulle ha något inflytande över den
            politiska inrikt ­ ning ­ en i Sverige. Den avslutas med att Vänsterpartiet
            dikterar villkoren för re ­ geringsbildningen, förhandlar om budgeten
            och återupplivar det traditio ­ nella vänsterblocket – allt detta
            med Centerpartiets fulla välsignelse.
          </note>
          <note>
            Centerpartiet stöder för tredje gången denna mandatperiod en
            socialdemokratisk statsminister – detta fullt medvetna om att
            Vänsterpartiet har gått från inget inflytande till avgörande inflytande
            och nu är en minst lika fullgod partner till regeringen som Centerpartiet.
            Det spelar ingen roll vilka retoriska kryphål och undanflykter
            som Centerpartiet drar till med. Det är så här det är. Hela svenska
            folket ser det, och det är en viktig varudeklaration inför valet
            nästa höst.
          </note>
          <note>
            Om Centerpartiet, som nu har sagts här i talarstolen, vid dagens
            statsministeromröstning lägger ned sina röster röstar man på nytt
            fram en socialdemokratisk statsminister. Och om Centerpartiet
            gör som man har sagt i dag, följer praxis och röstar på sin egen
            budget, faller den budget som regeringen har lagt fram. Magdalena
            Andersson får i så fall bara några tim ­ mar efter att hon har
            fått riksdagens stöd se sin budget falla. Det vore en exceptionell
            händelse i svensk politisk historia.
          </note>
          <note>
            Herr talman! Jag tror att jag har varit tydlig. Moderaterna röstar
            i dag nej till Magdalena Andersson som Sveriges statsminister.
          </note>
          <note>
            (Applåder)
          </note>
          <note>
            Anf. 7 JIMMIE ÅKESSON (SD):
          </note>
          <note>
            Herr talman! Så står vi här igen. Det är bara några månader sedan
            vi hade den senaste statsministeromröstningen. Det är månader
            som har fyllts av ytterligare krigsrubriker i tidningarna, månader
            av fortsatt våld, av fru ­ stration, av förlorade liv. Det går
            inte en dag utan att det sker nya skottloss ­ ningar eller att
            vi ser andra fall av väldigt grovt våld och väldigt grov kri ­
            minalitet i vårt samhälle. Det är nya överfall, rena avrättningar
            och attacker mot allt det som vår demokrati och vår nation bygger
            på och står för.
          </note>
          <note>
            Tänk, herr talman, om det hade varit så enkelt och så fantastiskt
            att en ny socialdemokratisk partiledare kunde göra allt det här
            ogjort – att man bara kunde vända blad, som det heter, och gå
            vidare! Men så fungerar det tyvärr inte i verkligheten.
          </note>
          <note>
            Vi hör argumentationen för den nya socialdemokratiska statsministern:
            Vi vet vad vi får. Det är en statsministerkandidat med mycket
            erfarenhet.
          </note>
          <note>
            Det är det som är problemet, herr talman. Det är precis det som
            är själva grunden till att vi från den sverigedemokratiska riksdagsgruppen
            omöjligen kan släppa fram ytterligare en socialdemokratisk statsminister.
            Det är en statsministerkandidat som inte har stått utanför de
            senaste sju årens totala misslyckande utan tvärtom varit en av
            de kanske främsta arkitekterna bakom just detta totala misslyckande
            – en av de främst ansvariga för att vårt land ser ut som det gör
            i dag.
          </note>
          <note>
            Det är många som talar om att vända på stenar för att knäcka
            brottslighet och andra problem. Det är nog bra om man gör det,
            herr talman, men jag tror att det kan vara bra att börja med att
            vända på den sten som man själv har bott under de senaste decennierna
            om man nu vill lösa riktiga problem.
          </note>
          <note>
            Sverige behöver få andrum. Sverige behöver läka. Inte minst behöver
            vi ett nytt styre. Vi behöver ett styre som inte har bott under
            en sten de senaste decennierna utan som tvärtom förstår vilka
            problem vi står inför, varför vi står inför de problemen och vad
            som krävs för att lösa de problemen.
          </note>
          <note>
            Inget av detta har vare sig Magdalena Andersson eller det parti
            som hon företräder kunnat förstå. De har inte kunnat ta in detta,
            de har inte kunnat hantera det under de sju år som man har haft
            regeringsmakten och det finns ingen som helst utsikt att man kommer
            att göra det bättre under de kommande månaderna fram till nästa
            val.
          </note>
          <note>
            Chans på chans på chans, misslyckande på misslyckande på misslyckande,
            ursäkt efter ursäkt efter ursäkt. Vi kommer inte att bidra till
            att detta fortsätter. Våra medborgare förtjänar någonting bättre.
            Sverige förtjänar någonting bättre, och därför kommer Sverigedemokraterna
            att rösta nej och trycka på den röda knappen här i dag, herr talman.
          </note>
          <note>
            Nu kommer det sannolikt inte att hjälpa. Sannolikt är det ändå
            så att vi får en ny statsminister om en liten stund. Jag vill
            skicka med en sak till den nya statsministern, och det är att
            åtminstone Sverigedemokraternas förtroende för Per Bolund är förbrukat.
            Vi tror att det finns en majoritet som håller med oss här i kammaren.
            Vi vill inte att han återkommer som miljö- och klimatminister
            i en ny regering, och skulle han ändå göra det, herr talman, kommer
            vi att väcka misstroende mot Per Bolund som miljö- och klimatminister.
          </note>
          <note>
            (Applåder)
          </note>
          <note>
            Anf. 8 AMINEH KAKABAVEH (-):
          </note>
          <note>
            Herr talman! Ärade ledamöter! Inför den förra statsministeromröstningen
            förde jag förhandlingar med regeringen och Socialdemokraterna.
            I dessa diskussioner var jag inriktad på att förbättra villkoren
            för samhällets mest utsatta. För mig var det viktigt att få försäkringar
            om att regeringen hade en inriktning för att förbättra villkoren
            för fattiga pensionärer och de sjuka som riskerar att utförsäkras.
            Då var jag ensam om att lyfta dessa krav i regeringsfrågan, och
            jag är glad att se att fler har velat lyfta dessa frågor ju närmare
            valet vi har kommit.
          </note>
          <note>
            Som ett resultat av dessa diskussioner kunde jag och justitieminister
            Morgan Johansson presentera direktiv för att kriminalisera så
            kallade oskuldsoperationer. Detta är en lagstiftning som kommer
            att ingripa i kärnan av hederskulturen, nämligen oskuldsnormen.
            Tillsammans med Socialdemokraterna har jag även skrivit motioner
            om att förbjuda religiösa skolor och att stoppa vinster i välfärden.
          </note>
          <note>
            Som ensam, oberoende socialistisk riksdagsledamot kan jag bara
            påverka genom att samarbeta med andra partier. Men ett samarbete
            innebär inte att jag inte kan bedriva oppositionspolitik. Därför
            har jag fortsatt att ställa krav på att regeringen ska bli mer
            aktiv i arbetet för att befria bland annat Dawit Isaak, som sitter
            fängslad i Eritrea sedan 20 år, och Ahmad ­ reza Djalali som dömts
            till döden i Iran samt att Sverige går i bräschen i kampen mot
            barnäktenskap och könsstympning i världen och i Europa.
          </note>
          <note>
            I min förra röstförklaring berättade jag om hur mitt politiska
            engagemang började i Kurdistan i Iran som en kamp mot islamistiskt
            förtryck och för kvinnors och minoriteters rättigheter. Det fortsätter
            även här i riksdagen. Världen hänger ihop. Kurdernas och andras
            kamp mot Daish har gjort att det inte längre finns något kalifat
            som svenska islamister kan åka och strida för. Sverige ska döma
            dem som upprätthöll kalifatet, och vi ska visa vårt stöd till
            de rörelser som kämpade mot mördarna, våldtäktsmännen och halshuggarna.
          </note>
          <note>
            Efter konstruktiva samtal är jag glad över att jag och Socialdemokraterna
            i dag har kunnat markera detta i ett särskilt uttalande, där vi
            tillsammans slår fast följande: ” I krigets spår har många människor
            flytt från terror och förtryck. Rättssäkerheten för dessa människor
            måste garanteras. Att frihetskämpar som slagits eller sympatiserar
            med YPG/YPJ eller PYD klassas av vissa statsaktörer som terrorister
            är oacceptabelt. ”
          </note>
          <note>
            Kurdiska kvinnor har visat vägen i kampen mot Daish, och de har
            ock ­ så visat att kvinnor har självförtroende och kan, sida vid
            sida med männen, befria sig själva och världen.
          </note>
          <note>
            I uttalandet betonar vi också vikten av att stödja självstyret
            i Rojava. I utvecklingsarbetet är det viktigt att lyfta och kräva
            att den fängslade ledaren för HDP i Turkiet, Selahattin Demirtaş
            , friges.
          </note>
          <note>
            Herr talman! I ett parlamentariskt läge med högermajoritet är
            det naturligtvis svårt att få gehör för vänsterpolitik, och under
            mandatperioden har det visat sig att det bara har gått att få
            parlamentariskt stöd för en socialdemokratisk statsminister. I
            somras ville Moderaternas partiordförande inte ens pröva sitt
            stöd i riksdagen.
          </note>
          <note>
            Talmannen har nu nominerat en statsministerkandidat som har nästan
            åtta års erfarenhet av att vara finansminister. Kända män som
            Fredrik Reinfeldt, Göran Persson, Carl Bildt, Olof Palme och Tage
            Erlander hade inte alls så stor regeringserfarenhet när de blev
            statsminister för första gången. Dagens kandidat har varit chef
            för Skatteverket, bedrivit forskar ­ studier vid Harvard och haft
            tunga internationella uppdrag för FN. Om man tittar på formell
            kompetens är det en historiskt välmeriterad ny stats ­ minister
            som föreslås. Men ändå kommer det historiska med dagens om ­ röstning
            att handla om att riksdagen för första gången voterar om att välja
            en kvinna som statsminister.
          </note>
          <note>
            I år har vi firat 100 år av demokrati, och vi har uppmärksammat
            införandet av kvinnors rösträtt. Men även om kvinnor har fått
            rösta i 100 år har ingen kvinna blivit vald till statsminister.
          </note>
          <note>
            För mig handlar den feministiska kampen om att flickor i Afghanistan
            ska få lära sig att läsa och skriva och om att stoppa kvinnlig
            könsstympning, barnäktenskap och människohandel över hela världen.
            Den handlar också om att flickor och kvinnor i Iran inte ska tvingas
            bära slöja och leva under sharia. Den handlar också om de hedersnormer,
            barnäktenskap och hedersförtryck som finns runt om i världen –
            också i svenska förorter. Den handlar om kvinnor som blir våldtagna
            eller slagna av sina män. Naturligtvis handlar kampen också om
            ekonomisk ojämlikhet, som måste bekämpas. Att Sverige kan välja
            en kvinna som statsminister framstår naturligtvis som något litet
            i en sådan jämförelse.
          </note>
          <note>
            Feminismen handlar också om att kvinnor och flickor alltid är
            hela människor med samma möjligheter och rättigheter som män och
            pojkar. Om kvinnor alltid bara får rösta men aldrig bli valda
            till det högsta ämbetet är demokratin inte hel. Flickor som växer
            upp i Sverige ska kunna känna att de är hela människor och att
            de kan ta sig fram i samhället.
          </note>
          <note>
            Herr talman! I skolor och på gator, på Ica samt på Friskis &amp;
            Svettis har flickor och kvinnor velat försäkra sig om att jag
            verkligen kommer att rösta på en kvinna som statsminister. Det
            finns något viktigt och symboliskt i detta beslut som man inte
            ska förlöjliga. Men det största jämställdhetsproblemet i Sverige
            är att alla kvinnor och flickor inte känner att jämställdhet alltid
            är för dem. Jag har förväntningar och förhoppningar om att regering
            ­ en ska bli ännu tydligare på den punkten. På samma sätt förväntar
            jag mig att en feministisk regering ska gå i täten för det internationella
            arbetet mot barnäktenskap, könsstympning, människohandel och sexuellt
            våld.
          </note>
          <note>
            Jag ser fram emot både att samarbeta med regeringen och att ställa
            krav på den. Magdalena Andersson ska känna att det finns både
            krav och förväntningar – men också systerskap. Därför väljer jag
            denna gång att trycka grönt med förhoppning om en röd statsminister.
          </note>
          <note>
            (Applåder)
          </note>
          <note>
            Anf. 9 NOOSHI DADGOSTAR (V):
          </note>
          <note>
            Herr talman! Nu är tiden då vi vänder utvecklingen i Sverige.
            Det handlar om den trygghet vi förväntar oss att samhället ska
            stå för, det ansvar vi förväntar oss att politiken ska ta, förtroendet
            för politikens möjligheter att lösa samhällets problem. Tryggheten,
            ansvaret och förtroendet ska återupprättas. Sverige ska byggas
            bättre och starkare.
          </note>
          <note>
            Politiken framstår som ett skådespel för många. Det är tomt prat
            där löften utfärdas men inget hålls. Det är farligt för demokratin
            om väljarna inte känner att det som utlovas i valtalen är också
            det som sedan genomförs. Att de demokratiska spelreglerna respekteras
            och att en majoritet av väljarna har inflytande över politiken
            är grundläggande för en demokrati som Sverige. Det handlar inte
            om politisk prestige utan om respekt för svenska folket och deras
            röster.
          </note>
          <note>
            Med Vänsterpartiets inflytande får nu 700 000 pensionärer en
            höjd pension. Så enkelt är det. 3 miljoner hyresgäster slapp höjda
            hyror när vi krävde det självklara, att om man styr på Vänsterpartiets
            mandat kan man inte införa marknadshyror. Mycket mer behöver göras.
          </note>
          <note>
            Vänsterpartiets mandat behövs i dag för att välja en ny statsminister.
            Därför har vi nu inflytande. De pensionärer i Sverige som har
            det sämst ställt får nu 1 000 kronor skattefritt i månaden med
            start i augusti. Jag är glad att vi genom konstruktiva förhandlingar
            lyckats genomdriva den största höjningen för äldre med garantipension
            som har genomförts sedan systemet infördes. Närmare var tredje
            pensionär kommer att få ta del av ett rejält tillskott. Du som
            kör buss, tar hand om äldre i hemtjänsten eller sitter i kassan
            på Konsum har rätt till det. Oavsett om du bor i ett hus eller
            i en lägenhet kommer du att få ta del av höjningen. Den som har
            bostadstillägg behöver inte oroa sig , utan det får man behålla.
            Nu höjer vi pensio ­ nen för att du ska få mer trygghet och frihet
            i ditt liv.
          </note>
          <note>
            Sverige har flest fattigpensionärer i Norden. Den som har slitit
            och byggt upp landet ska i Vänsterpartiets Sverige få respekt.
            Det som nu har gjorts är ett stort första steg. Nu behöver hela
            pensionssystemet reformeras så att alla pensionärer får en bra
            pension.
          </note>
          <note>
            Herr talman! Orden är viktiga, men om de inte leder till handling
            är det bara tomt prat. Den som behöver få rätt till sjukpenning
            har inte mycket till övers för pratmakare. Den som behöver högre
            pension är inte förtjänt av tomma slagord.
          </note>
          <note>
            Per Albin Hansson sa att gärningen är den bästa agitatorn. Så
            nu måste vi bygga Sverige starkt igen, rusta sjukförsäkringen,
            höja pensionerna brett och se till att välfärden fungerar. Människors
            trygghet är politikens ansvar. Din trygghet – vårt ansvar. Politik
            är att ta makten över framtiden, att ta tillbaka kontrollen över
            det som lämnats över till en ansvarslös marknad. Vi vänsterpartister
            samarbetar gärna konstruktivt, men vi står upp för väljarna. Oss
            kan man lita på.
          </note>
          <note>
            Sverige kan nu få sin första kvinnliga statsminister. Det som
            aldrig funnits när jag växte upp kommer för min dotter att bli
            en självklarhet. Sverige behöver också stabilitet. Därför tar
            Vänsterpartiet det ansvaret genom att också ge regeringen vi släpper
            fram budgetmakten. Sjukförsäkringen har förstärkts i regeringens
            budget tack vare Vänsterpartiet. Vänsterpartiet kommer därför
            i första hand att rösta på sin egen budget och i andra hand på
            regeringens budget. De pensionärer som har det sämst ställt i
            landet får nu en bättre pension. Vänsterpartiet kommer därför
            i dag att rösta gult och därmed släppa fram Magdalena Andersson
            som statsminister.
          </note>
          <note>
            (Applåder)
          </note>
          <note>
            Anf. 10 ANNIKA HIRVONEN (MP):
          </note>
          <note>
            Herr talman! Prove us wrong – bevisa att vi har fel! De orden
            yttrades av klimataktivisten Vanessa Nakate, som ställde sig upp
            på scenen i pleni ­ salen på klimattoppmötet i Glasgow. Hennes
            ord fyllde det gigantiska rummet vi satt i. Hon vittnade om det
            som många unga känner i dag: en total avsaknad av tilltro till
            att vi i politiken kan lösa klimatutmaningen. En avsaknad av framtidshopp.
          </note>
          <note>
            När politiker vägrar att göra det som krävs för att undvika en
            klimatkatastrof är det ett svek mot varje ung människa i världen.
            Låt oss bevisa att de har fel!
          </note>
          <note>
            Herr talman! Tanken på en framtid med långt över en och en halv
            grads uppvärmning är riktigt allvarlig. Att mina egna barn ska
            växa upp i den världen, där människor dör av värmeböljor och översvämningar
            och där flyktingkatastrofer avlöser varandra, är en outhärdlig
            tanke. När de ligger trygga i sina sängar om kvällarna, ännu ovetande
            om den stora världen, blir det en smärtsamt tydlig påminnelse
            om våra generationers ansvar.
          </note>
          <note>
            I går läste jag godnattsagan om dinosaurierna för dem. På slutet
            beskri ­ ver författaren världens femte massutrotning, den som
            satte punkt för dino ­ sauriernas tidsålder. Jag berättade inte
            för mina barn att vi nu har påbörjat världens sjätte massutrotning.
          </note>
          <note>
            Livet på jorden är hotat – inte allt liv, men mycket. Arter som
            dör ut kommer inte tillbaka. Och det är vi människor som hotar
            livet på jorden, på många olika sätt. Människor tränger undan
            djur- och växtliv från de platser som de lever på genom avverkning
            av skogar, genom att ödelägga havslivets barnkammare vid stränder,
            genom utsläpp och inte minst genom klimatförändringar.
          </note>
          <note>
            Naturens starkaste skydd är människor som älskar den. Det är
            ett av alla skäl till att vi i Miljöpartiet alltid kommer att
            försvara allemansrätten. På samma sätt som vi värnar regnskogarna
            runt ekvatorn måste vi i Sverige ta ansvar för den natur som är
            vårt Amazonas: den fjällnära skogen.
          </note>
          <note>
            Herr talman! Klimatförändringarna hänger ihop med hotet mot den
            biologiska mångfalden i naturen, både för att klimatförändringarna
            hotar den biologiska mångfalden och för att vi blir mer sårbara
            när naturen är mindre robust.
          </note>
          <note>
            Jag blir bestört när jag läser oppositionens budget, för den
            är en total slakt på Miljöpartiets viktiga satsning på att skydda
            värdefull natur såsom den fjällnära skogen men också ett svek
            mot alla de barn och unga som står inför en oviss framtid med
            klimatförändringar. Att nu göra fossila bränslen billigare i stället
            för att satsa på en rättvis klimatomställning är bortom ansvarslöst.
            Det är att göda hopplöshet och klimatångest.
          </note>
          <note>
            Flera av oss var nyligen på klimattoppmötet i Glasgow, där världens
            ledare avtalade om det sista kapitlet i Parisavtalet. På plats
            fanns klimataktivister från hela världen, unga som vädjar om att
            vi ska bevisa att de haft fel när de förlorat hoppet om att vi
            politiker kan lösa den här utmaningen, som vill att vi ska bevisa
            att de har fel – att vi ska prove them wrong.
          </note>
          <note>
            I dag står vi inför ett tydligt vägval för klimatet mellan å
            ena sidan en blåbrun koalition som vill montera ned miljö- och
            klimatarbetet och å andra sidan en statsministerkandidat som vill
            fortsätta höja ambitionerna för Sveriges klimatarbete.
          </note>
          <note>
            Men det är inte bara klimatet och naturen som står på spel i
            dag. Demo ­ kratin är på tillbakagång runt om i världen. Även
            i Europa ser vi hur höger ­ nationalistiska partier monterar ned
            rättsstatens oberoende, hur mediernas frihet begränsas i Ungern
            och hur mänskliga rättigheter slutar gälla alla. Flyktingars rättigheter
            ifrågasätts när asylrätten utmanas. Hbtqi-personers rättigheter
            sätts åt sidan i vissa hbtqi-fria zoner i Polen. Kvinnors rätt
            att själva råda över sina kroppar sätts på undantag både i delstater
            i USA och i Polen, där aborträtten nu i princip har avskaffats.
          </note>
          <note>
            De blåbruna partierna har formerat sig i ett nytt block i svensk
            politik. Det finns fyra partier som vill välja en annan väg, en
            väg där demokrati, mänskliga rättigheter och antirasism är vägledande
            principer. Vi måste visa på en alternativ väg framåt, en anständighetens
            allians.
          </note>
          <note>
            Den regering som jag vill se måste också ta tag i samhällsklyftorna
            och bygga ett Sverige som håller ihop. Miljöpartiet hade nyligen
            kongress. Vi beslutade bland mycket annat om ett program för social
            rättvisa, ett program som vi arbetat med länge i vårt parti och
            som svarar på frågorna hur vi minskar de sociala klyftorna, hur
            skillnader mellan dem som äger mycket och dem som inget har kan
            minskas, hur de lägsta pensionerna kan höjas och hur barns uppväxtvillkor
            kan bli mer lika. Det här är avgörande frågor för vårt land.
          </note>
          <note>
            Regeringens budget tar viktiga steg även mot detta – i kontrast
            till mo ­ derata företrädare, som ifrågasätter om det över huvud
            taget finns socio ­ ekonomiska skillnader. Ser man inte det, då
            har man inte öppnat ögonen.
          </note>
          <note>
            Herr talman! För 100 år sedan valdes Sveriges första riksdagsledamöter:
            Elisabeth Tamm, Nelly Thüring, Bertha Wellin, Kerstin Hesselgren
            och Agda Östlund. I Kvinnorummet finns en utställning med dessa
            politiska pionjärer, och bredvid dem finns en spegel med en fråga:
            Sveriges första kvinnliga statsminister, är det du?
          </note>
          <note>
            Våra nordiska grannländer har alla haft kvinnliga statsministrar
            – i Norge Gro Harlem Brundtland och Erna Solberg, i Finland Anneli
            Jäätteenmäki , Mari Kiviniemi och Sanna Marin, i Island Jóhanna
            Sigurðardóttir och Katrín Jakobsdóttir och i Danmark Helle Thorning-Schmidt
            och Mette Frederiksen .
          </note>
          <note>
            Det är en historisk dag i dag för Sverige. För första gången
            någonsin har vi i riksdagen möjlighet att rösta för en kvinnlig
            statsminister. Och precis som det varit i princip varenda gång
            en kvinna knackat på glastaket är det nu en kvinna som har presterat
            långt över genomsnittet för sina manliga föregångare.
          </note>
          <note>
            I dag, 100 år efter att kvinnor fick rösta för första gången,
            röstar vi i Miljöpartiet för Magdalena Andersson som första kvinnliga
            statsminister i Sverige. Det gör vi därför att Magdalena Andersson
            avser att bilda en regering som ska genomföra rödgrön politik
            för klimatet, för naturen, för demokratin, för mänskliga rättigheter
            och för jämställdhet.
          </note>
          <note>
            (Applåder)
          </note>
          <note>
            I detta anförande instämde Mats Berglund, Camilla Hansén, Emma
            Hult, Rasmus Ling och Amanda Palmstierna (alla MP).
          </note>
          <note>
            Överläggningen var härmed avslutad .
          </note>
          <note>
            Beslut
          </note>
          <note>
            Anf. 11 TALMANNEN:
          </note>
          <note>
            Beslutet ska fattas genom omröstning. Jag vill informera om att
            lysdioden för gul knapp inte fungerar på den norra voteringstablån
            för Jonny Catos plats 330, men detta påverkar inte röstfunktionen.
          </note>
          <note>
            Följande voteringsproposition lästes upp och godkändes:
          </note>
          <note>
            Rösta ja om du vill godkänna förslaget att utse Magdalena Andersson
            till statsminister.
          </note>
          <note>
            Rösta nej om du vill förkasta förslaget.
          </note>
          <note>
            Om minst 175 av riksdagens ledamöter röstar nej har riksdagen
            förkastat förslaget. I annat fall har det godkänts.
          </note>
          <note>
            Votering:
          </note>
          <note>
            117 för godkännande
          </note>
          <note>
            174 för avslag
          </note>
          <note>
            57 avstod
          </note>
          <note>
            1 frånvarande
          </note>
          <note>
            Mindre än hälften av riksdagens ledamöter hade röstat mot förslaget.
            Riksdagen hade alltså utsett Magdalena Andersson till statsminister.
          </note>
          <note>
            Partivis fördelning av rösterna:
          </note>
          <note>
            För godkännande: 100 S, 16 MP , 1-
          </note>
          <note>
            För avslag: 70 M, 6 2 SD, 22 KD , 20 L
          </note>
          <note>
            Avstod: 3 1 C, 2 6 V
          </note>
          <note>
            Frånvarande 1 V
          </note>
          <note>
            Ajournering
          </note>
          <note>
            Kammaren beslutade kl. 10.03 på förslag av talmannen att ajournera
            sammanträdet till kl. 10.15.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 10.15.
          </note>
          <note>
            § 2 Anmälan om faktapromemorior
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2021/22:FPM16 EU:s ekonomi efter covid-19: Konsekvenser för den
            ekonomiska styrningen COM(2021) 662 till finansutskottet
          </note>
          <note>
            2021/22:FPM17 Kommissionens arbetsprogram 2022 COM(2021) 645
            till utrikesutskottet
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2021/22:61 till skatteutskottet
          </note>
          <note>
            Motioner
          </note>
          <note>
            2021/22:4297 till konstitutionsutskottet
          </note>
          <note>
            2021/22:4303, 4314 och 4320 till miljö- och jordbruksutskottet
          </note>
          <note>
            2021/22:4287 och 4305 till konstitutionsutskottet
          </note>
          <note>
            EU-dokument
          </note>
          <note>
            COM(2021) 709 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 7 februari 2022 .
          </note>
          <note>
            § 4 Statens budget 2022 – Rambeslutet
          </note>
          <note>
            Finansutskottets betänkande 2021/22:FiU1
          </note>
          <note>
            Statens budget 2022 – Rambeslutet (prop. 2021/22:1 delvis, prop.
            2021/22:16, prop. 2021/22:20, prop. 2021/22:25, prop. 2021/22:33
            och prop. 2021/22:34) föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note>
            Anf. 12 ÅSA WESTLUND (S):
          </note>
          <note>
            Fru talman! Det tog 100 år. Vi har alla varit med om något historiskt.
            Vi har fått välja Sveriges första kvinnliga statsminister. Det
            är inte en slump. Det har skett genom ett gediget reformarbete
            för nya steg för jämställdhet under ett helt århundrade. Men till
            slut nådde vi dit, och vi har en ny kvinnlig statsminister. Det
            känns historiskt att ha varit med om detta.
          </note>
          <note>
            Samtidigt tillträder Magdalena Andersson i en svår parlamentarisk
            situation. Då känns det tryggt att veta att det inte är första
            gången som hon tillträder en post med ett svårt utgångsläge. När
            hon blev finansminister ärvde hon nämligen inte en välskött och
            stark ekonomi.
          </note>
          <note>
            Under finanskrisen satt Anders Borg på finansministerposten.
            När krisen slog till kompenserades inte kommunsektorn för ofördelaktiga
            skatte ­ intäkter. I stället var det välfärden som fick ta smällen.
            Utan stöd för korttidspermittering försvann tusentals jobb i industrin.
            Fredrik Reinfeldt hade inställningen att industrin ändå var basically
            gone. Trygghetssystemen försvagades. Antalet medlemmar i a-kassorna
            minskade med över 470 000 åren före finanskrisen. Skatten sänktes
            med 140 miljarder. Kvar lämnades stora underskott.
          </note>
          <note>
            När Magdalena Andersson och Socialdemokraterna tillsammans med
            Miljöpartiet tog över 2014 påbörjades ett intensivt arbete för
            att vända den ­ na utveckling. Under flera år betade vi av den
            moderatledda regeringens underskott, samtidigt som vi investerade
            i välfärden.
          </note>
          <note>
            När pandemikrisen slog till hade vi den lägsta statsskulden sedan
            1977, 350 000 fler i jobb än när Stefan Löfven blev statsminister
            och 100 000 fler medarbetare i välfärden. Det gav oss en styrkeposition.
            Med nästan 400 miljarder i budgetära satsningar under krisen har
            vi kunnat använda vår gemensamma styrka för att skydda liv, jobb
            och välfärd, och det har haft effekt.
          </note>
          <note>
            Nu återhämtar sig ekonomin snabbt. Många kommer tillbaka i arbete,
            och det skapas större utrymme att lösa samhällsproblemen.
          </note>
          <note>
            Nu ska vi inte göra om misstagen från finanskrisen och strama
            åt för tidigt. Läget är fortsatt mycket osäkert, och risken för
            nya pandemivågor är högst närvarande. Det fortsätter också att
            påverka den internationella ekonomin på flera plan när länder
            stänger ned och flaskhalsar hindrar handelsflöden.
          </note>
          <note>
            Fru talman! I voteringen om budgeten senare i dag kommer till
            slut två alternativ att stå mot varandra, men båda innebär att
            största delen av regeringens budgetproposition kommer att gå igenom.
            Detta betyder inte att denna omröstning är oviktig.
          </note>
          <note>
            I två månader förhandlade fyra partier om frågor där de trodde
            att de tyckte lika. I elfte timmen presenterade bara tre av partierna,
            M, KD och SD, ett gemensamt förslag på ändringar. Liberalerna
            lämnades utanför. Finansieringen offentliggjordes först i måndags,
            trots att det handlar om förslag som direkt påverkar alla Sveriges
            invånare.
          </note>
          <note>
            Udden i förslagen är riktad mot vanligt folk. Det blir ingen
            familjevecka, för i den högerkonservativa föreställningsvärlden
            behöver tydligen bara de föräldrar som har råd att avstå sin lön
            följa med sina barn på utvecklingssamtal.
          </note>
          <note>
            Funkisskatten försvinner inte. I den högerkonservativa föreställningsvärlden
            är det viktigt att funktionsnedsatta och långvarigt sjuka fattiggörs,
            för då kan de tydligen hux flux bli av med sina funktionsnedsättningar
            eller sin långvariga sjukdom och ta ett jobb.
          </note>
          <note>
            Det blir färre billiga hyresrätter. Investeringsstödet för hyres-
            och studentbostäder, som hittills har beviljats för nära 50 000
            nya bostäder med rimliga hyror, slopas.
          </note>
          <note>
            Mitt i den ekonomiska återhämtningen vill M, SD och KD dessutom
            slakta arbetsmarknadspolitiken – nej till extratjänster, nej till
            introduk ­ tionsjobb och nej till regeringens satsningar på arbetsmarknadsutbild
            ­ ningar. I en tid när industrin skriker efter ny kompetens väljer
            man i stället att lägga pengarna på skattesänkningar.
          </note>
          <note>
            Mitt i en brinnande klimatkris vill man sänka skatten på bensin
            och diesel. Man säger nej till att renovera våra miljonprogramsområden
            för att göra dem mer klimatsmarta och energisnåla, man säger nej
            till att energieffektivisera industrin och man säger nej till
            att skydda svensk natur.
          </note>
          <note>
            Man säger nej till klimatomställning, nej till nya jobb och nej
            till förbättringar för vanligt folk.
          </note>
          <note>
            Fru talman! Vi socialdemokrater väljer en annan väg för Sverige.
            När vi återstartar ekonomin vill vi göra det på ett sätt som gör
            att alla kan vara med och jobba Sverige ur krisen. Vi vill använda
            styrkan i svensk ekonomi för att bygga Sverige starkare och mer
            hållbart än det var före pandemin, och därför pekar vi ut tydliga
            prioriteringar i vår budget: klimatet, jobben, kampen mot brottsligheten
            samt välfärden.
          </note>
          <note>
            Fru talman! Just nu pågår en grön industriell revolution i Sverige.
            Det blir koldioxidfri stålproduktion, batterifabriker, eldrivna
            tunga lastbilar och tiotusentals nya arbetstillfällen.
          </note>
          <note>
            Detta är ingen slump utan resultatet av en långsiktig, konsekvent
            och målmedveten politik som driver på för att öka takten i klimatomställning
            ­ en. Nu följer vi upp genom regeringens kraftfulla, gröna återstart
            av ekonomin med nya investeringar.
          </note>
          <note>
            Fru talman! I Sverige jobbar en större andel av den vuxna befolkningen
            än i något annat land, och till skillnad från i många andra länder
            har människor inte gett upp utan fortsätter att söka jobb. Den
            gröna omställningen stärker den positionen ytterligare. Alla som
            kan jobba ska jobba.
          </note>
          <note>
            Men att arbetslösheten ökar i en ekonomisk kris är oundvikligt.
            Ingen regering i något land kan rädda alla jobb. En av de stora
            riskerna vi nu har att hantera är att arbetslösheten biter sig
            fast, särskilt bland unga och utrikes födda.
          </note>
          <note>
            Då behövs inte högerns neddragningar på arbetsmarknadspolitiken.
            Nej, för nu behöver vi skapa nya vägar in på arbetsmarknaden,
            in i den gröna omställningen. Därför tillför vi mer resurser för
            att öka antalet extratjänster, introduktionsjobb och praktikplatser.
          </note>
          <note>
            Vi stärker arbetsmarknadspolitiken och ökar antalet matchningstjänster.
            Arbetet med att korta etableringstiden fortsätter. För den som
            behöver byta bana i livet och ställa om till ett nytt yrke behövs
            fler möjligheter att rusta sig med kunskap. I enlighet med partsöverenskommelsen
            inför vi därför ett helt nytt system för omställning, och utbyggnaden
            av Kunskapslyftet fortsätter.
          </note>
          <note>
            Vi kommer inte att ge oss förrän alla som kan är med och jobbar
            Sverige ur krisen.
          </note>
          <note>
            Fru talman! Skjutningar, sprängningar, narkotikahandel och gängkriminalitet
            sätter just nu hela bostadsområden i skräck. Mäns våld mot kvinnor
            och den skamliga hederskulturen begränsar, skadar och till och
            med dödar.
          </note>
          <note>
            Här finns förstås inget utrymme för kompromiss. Med hela samhällets
            kraft ska vi trycka tillbaka de kriminella gängen. Den som skjuter
            ska låsas in. Mäns våld mot kvinnor ska stoppas.
          </note>
          <note>
            Sedan regeringen tillträdde har över 60 straff skärpts, och ett
            trettiotal gärningar som förut gick ostraffade har kriminaliserats.
            I stort sett varenda brottsbekämpande myndighet har fått nya verktyg,
            fler anställda och större befogenheter.
          </note>
          <note>
            Nu höjer vi trycket mot fusk och svarta pengar när en ny myndighet
            för gemensamma utbetalningar ska inrättas.
          </note>
          <note>
            Nästa år får polisen 2 miljarder kronor mer, och vi är mer än
            halvvägs till målet om 10 000 fler polisanställda. Det möts också
            upp med en kraftfull satsning på hela rättsväsendet, som har fått
            mer att göra när utbyggnaden av polisen ger effekt.
          </note>
          <note>
            Men gängen lyckas hela tiden rekrytera nya unga. Alla de lärare,
            socialsekreterare, områdespoliser och idrottsföreningar som försöker
            gör ett oerhört viktigt jobb, men de behöver mer stöd. Kommuner
            och regioner måste de kommande åren få mer resurser för att klara
            både välfärden och det förebyggande arbetet.
          </note>
          <note>
            Fru talman! Pandemin har visat på styrkan i en gemensam välfärd
            som vi alla bidrar till efter förmåga och får ta del av efter
            behov. Nu skjuter vi till resurser så att coronaköerna i sjukvården
            kan betas av. Utbyggnaden av Äldreomsorgslyftet fortsätter: Arbetsvillkoren
            ska bli bättre och kollegorna fler.
          </note>
          <note>
            En stark välfärd vinner vi alla på, och det var därför regeringen
            lade om politiken 2014, från stora skattesänkningar till stora
            investeringar i välfärden.
          </note>
          <note>
            (ANDRE VICE TALMANNEN: Där är talartiden slut.)
          </note>
          <note>
            Ursäkta? Jag tänkte tala lite till.
          </note>
          <note>
            Det är därför vi i årets budgetproposition skjuter till 23 miljarder
            kronor.
          </note>
          <note>
            (ANDRE VICE TALMANNEN: Det är inte acceptabelt att överskrida
            talartiden i denna debatt. Maxtiden är tio minuter, och det är
            lika för alla. Jag ber om ursäkt, men så ser överenskommelsen
            ut. Jag måste därför be om ledamotens yrkande.)
          </note>
          <note>
            Fru talman! Jag har aldrig varit med om dess like. Jag har många
            gånger hört talare överskrida sin talartid, och det här är första
            gången någonsin jag gör det.
          </note>
          <note>
            Jag är förbluffad över detta ingrepp, men jag yrkar bifall till
            Socialdemokraternas och Vänsterpartiets reservation och avslag
            på utskottets förslag.
          </note>
          <note>
            (Applåder)
          </note>
          <note>
            Anf. 13 ANDRE VICE TALMANNEN:
          </note>
          <note>
            Jag vill förtydliga att detta är en överenskommelse mellan gruppled
            ­ arna om debattreglerna för just denna typ av debatt. I vanliga
            ärendedebatter brukar vi inte ingripa när talartiden överskrids,
            men i sådana här ramdebatter är vi noggranna med att samtliga
            talare håller talartiden.
          </note>
          <note>
            Anf. 14 OSCAR SJÖSTEDT (SD) replik:
          </note>
          <note>
            Fru talman! När den parlamentariska majoriteten tar beslut som
            inte går i Socialdemokraternas riktning tenderar Socialdemokraterna
            att bli väldigt upprörda. I detta fall rör det sig om en budgetöverenskommelse
            där oppositionens förslag också är utskottets huvudförslag.
          </note>
          <note>
            Vad är det då man är så kritisk emot? Är det den särskilda lönesatsningen
            på polisen? Vill man alltså att poliser ska ha lägre lön? Är det
            satsningen på att börja avskaffa de så kallade delade turerna,
            primärt inom vård- och omsorgsyrken? Vill man alltså att fler
            ska behöva jobba delade turer? Är det satsningen på grundskyddet
            – att stärka de ekonomiskt mest utsatta äldre? Vill Socialdemokraterna
            alltså ha fler fattigpensionärer? Är det fler vårdplatser man
            är kritisk emot eller att det blir billigare att tanka bilen eller
            att pensionärerna får betala lägre skatt? Vad exakt är det, sett
            till sakinnehållet i utskottets förslag, som man är så kritisk
            emot från Socialdemokraternas håll och som man alltså reserverar
            sig emot?
          </note>
          <note>
            Anf. 15 ÅSA WESTLUND (S) replik:
          </note>
          <note>
            Fru talman! Tack, Oscar Sjöstedt, för frågan!
          </note>
          <note>
            Det som vi vänder oss emot är att man i det läge som Sverige
            befinner sig i har som sin största prioritering att sänka skatten
            mest för dem som tjänar mest och att återinföra en skatt för funktionshindrade
            som är högre än för dem som förvärvsarbetar. Vi vänder oss emot
            att man minskar byggandet av billiga hyresrätter som människor
            har råd att bo i. Vi vänder oss emot att man bromsar upp i klimatarbetet.
            Och framför allt vänder vi oss emot att man mitt i ett läge där
            långtidsarbetslösheten riskerar att bita sig fast tar bort flera
            av de viktiga åtgärder som gör att framför allt kvinnor med utländsk
            bakgrund kommer i arbete. Det är vad vi vänder oss emot.
          </note>
          <note>
            Samtidigt är vi glada här och nu över att ni inte har lyckats
            enas om försämringar i sjukförsäkringen, så som er statsministerkandidat
            vill göra, Oscar Sjöstedt. Samtidigt är det beklagligt att väljarna
            inte får besked. Hur ser ert regeringsalternativ ut när det gäller
            sjukförsäkringen och a-kassan, eftersom Sverigedemokraterna ju
            väljer att samarbeta med partier som vill göra stora nedskärningar
            på just dessa områden?
          </note>
          <note>
            (Applåder)
          </note>
          <note>
            Anf. 16 OSCAR SJÖSTEDT (SD) replik:
          </note>
          <note>
            Fru talman! Det ligger på bordet nu i utskottets förslag. Precis
            som Åsa Westlund konstaterar finns det inga nedskärningar eller
            försämringar i vare sig arbetslöshetsförsäkringen eller sjukförsäkringen.
            Svaret är det som ligger på riksdagens bord nu och som vi voterar
            om i eftermiddag.
          </note>
          <note>
            Jag uppmärksammar ett par saker. När det gäller att sänka skatten
            för dem som tjänar mest är ju den skattelättnad som finns med
            i utskottets förslag designad för dem med lägre inkomster. De
            som tjänar minst, fru talman, gynnas mest av förslaget om skattelättnad.
          </note>
          <note>
            De funktionsvarierade får ingen högre skatt med förslaget, absolut
            inte. Det är en vanföreställning, och jag har uppmärksammat det
            tidigare också.
          </note>
          <note>
            Vi hörde även om byggsubventioner. Varför ska vi ge mer pengar
            till byggherrar som är otroligt lönsamma redan i dag? Det enda
            som händer är att de får högre marginaler. Det är jättedålig politik.
          </note>
          <note>
            Anf. 17 ÅSA WESTLUND (S) replik:
          </note>
          <note>
            Fru talman! Jo, er största förändring av budgeten, Oscar Sjöstedt,
            går ut på att omvandla den skattesänkning som vi har gjort och
            som alla får ta del av till ett nytt jobbskatteavdrag som går
            mest till dem som tjänar mest. Det är er prioritering.
          </note>
          <note>
            Ni har också valt att bara samarbeta i frågor där ni från början
            trodde er tycka lika. Men Oscar Sjöstedt vet att efter valdagen
            blir det inte så. Då måste man, om man har ett regeringsalternativ,
            redovisa ett helt alternativ. Jag bara hoppas att det alternativet
            blir tydligt för väljarna före valdagen så att det inte blir många
            väljare som tror att Sverigedemokraterna kommer att prioritera
            en hög a-kassa för dem som råkar bli av med jobbet eller en bra
            sjukförsäkring – helt enkelt politik för vanligt folk – och så
            att de inte röstar för en statsministerkandidat som vill det rakt
            motsatta.
          </note>
          <note>
            (Applåder)
          </note>
          <note>
            Anf. 18 ELISABETH SVANTESSON (M) replik:
          </note>
          <note>
            Fru talman! När man lyssnar på Åsa Westlund förstår man att hon
            gärna sjunger i Stefan Löfvens kör om att det har varit sju fantastiska
            år. Men jag undrar vad som har varit så fantastiskt med dessa
            sju år. Är det att de gängkriminella har tagit över områden så
            att hederliga människor inte längre kan vistas där? Är det att
            tolvåringar nu ingår i dessa kriminella gäng? Eller är det att
            kvinnor, var de än bor i Sverige, känner sig otrygga när de går
            ut i sitt område? Listan kan göras lång. Sverige har blivit ett
            skräckexempel för andra länder vad gäller brottslighet.
          </note>
          <note>
            I måndags satt jag ned med poliser i Trollhättan och samtalade
            med dem. De gav mig en hel lista med det som de tycker att vi
            här i riksdagen ska göra, för de ser hur verkligheten ser ut.
            De behöver bli fler. Deras villkor behöver bli bättre. Deras verktyg
            behöver bli fler. Listan de gav var lång.
          </note>
          <note>
            När Magdalena Andersson nu säger sig vilja vända på varje sten
            för att komma åt kriminaliteten måste man väl ändå inse att resurser
            till polisen och rättsväsendet är centralt och viktigt. Min fråga
            till Åsa Westlund är: Vilken sten vänder man på när man i dag
            röstar nej till vår budget och därmed säger nej till stora satsningar
            på polis och rättsväsen? Man slaktar helt enkelt det förslag som
            ligger på bordet.
          </note>
          <note>
            Statens viktigaste uppgift är att säkra trygghet för medborgarna.
            Denna uppgift har regeringen misslyckats med. Varför säger ni
            nej till alla de viktiga satsningar som vi nu gör för att se till
            att ett steg tas för att få ordning på Sverige?
          </note>
          <note>
            (Applåder)
          </note>
          <note>
            Anf. 19 ÅSA WESTLUND (S) replik:
          </note>
          <note>
            Fru talman! Tack, Elisabeth Svantesson, för frågan!
          </note>
          <note>
            I måndags började 707 nya poliser i Sverige. Det är fantastiskt
            – vi är på väg att nå målet om 10 000 fler polisanställda. Det
            är en utveckling som vi har drivit på. Vi ärvde en situation där
            ni hade gjort stora neddragningar på polisutbildningen, och detta
            lider vi fortfarande av. Men steg för steg börjar vi komma i kapp,
            och i vårt budgetalternativ får både polisen och många andra rättsvårdande
            instanser mer pengar. De får minst det som de själva har bedömt
            att de behöver för att klara sitt uppdrag.
          </note>
          <note>
            Men det handlar inte bara om nya pengar, utan det handlar också
            om nya verktyg, som vi har gett både polis och andra myndigheter.
            Det fortsät ­ ter vi att titta på. Vi har skärpt straffen och
            stärkt det förebyggande arbetet, men vi behöver göra mer. Detta
            sa jag också i mitt anförande att vi gör genom vår budget.
          </note>
          <note>
            Min fråga till Elisabeth Svantesson är: Om det bara handlar om
            pengar till rättsväsendet, varför är då er största förändring
            i de justeringar som ni lägger fram i stället en skattesänkning
            som mest går till dem som tjänar mest? Varför lägger ni i så fall
            inte alla pengarna på brottsbekämpning?
          </note>
          <note>
            (Applåder)
          </note>
          <note>
            Anf. 20 ELISABETH SVANTESSON (M) replik:
          </note>
          <note>
            Fru talman! 1 ½ miljard mer till rättsväsendet och polisen är
            vad vi tror att de verkligen behöver just nu för att göra sitt
            jobb. Åsa Westlund låter väldigt nöjd med situationen. Hon pratar
            fortfarande om Alliansens åtta år fast man är inne på sitt eget
            åttonde år och inte får bukt med kriminaliteten. Det behövs en
            satsning på polislöner. Den säger ni nej till, Åsa Westlund. Det
            behövs mer kameror för att komma åt kriminaliteten. Vi kommer
            att fatta beslut om det i dag, och det är väldigt bra. Men det
            behövs mycket mer.
          </note>
          <note>
            Nu vill jag säga något om skatterna. Vi sänker skatten för människor
            som jobbar, men låt mig vara väldigt tydlig i denna kammare. Den
            som har sjuk- eller aktivitetsersättning får i genomsnitt 850
            kronor mer i månaden med vår budget. Den som jobbar får ungefär
            150 kronor. Jag tycker att man ska hålla sig till sanningen när
            man är ordförande i finansutskottet i Sveriges riksdag. Vi kommer
            alltid att fortsätta att sänka skatten för den som jobbar. Vi
            kommer att fortsätta att göra det mer lönsamt att arbeta.
          </note>
          <note>
            (Applåder)
          </note>
          <note>
            Anf. 21 ÅSA WESTLUND (S) replik:
          </note>
          <note>
            Fru talman! Jag talar sanning. Vi har lagt fram ett förslag som
            innebär att den orättfärdiga funkisskatt som ni införde under
            er regeringstid, Elisabeth Svantesson, försvinner. Ni har inte
            kommit överens om att ta bort den förändringen. Däremot inför
            ni en ny funkisskatt. Det är tydligt vad ni prioriterar.
          </note>
          <note>
            Jag är inte nöjd med hur det ser ut i Sverige, men jag delar
            din partile ­ dare Ulf Kristerssons syn: Det kommer att ta lång
            tid att vända utveck ­ lingen. Det betyder inte att vi ska arbeta
            långsamt, utan det betyder att vi ska jobba snabbt. Men vi ska
            göra rätt saker. Jag konstaterar att inte heller oppositionen
            tror att det bara handlar om pengar. Det handlar om pengar, men
            det handlar också om att stärka verktygen och det förebyggande
            ar ­ betet och se till att de kriminella inte kan dölja sina svarta
            pengar utan att vi jagar dem.
          </note>
          <note>
            (Applåder)
          </note>
          <note>
            Anf. 22 ULLA ANDERSSON (V) replik:
          </note>
          <note>
            Fru talman! Först kan jag konstatera att det är väldigt bra med
            förbättrad ekonomi för landets alla fattigpensionärer.
          </note>
          <note>
            Men jag tänkte faktiskt prata om vården och de brister som blottlades
            under pandemin. Underfinansieringen visade sig tydligt. Det var
            för få vårdplatser, underbemannad vård och omsorg, verksamheter
            med dåliga arbetsvillkor och för lite inflytande, och många hade
            dåliga löner. Det var en personal som hade slitit hårt långt innan
            pandemin slog till. Nedskärningarna var påtagliga. Region efter
            region hade lagt fram sparprogram. På samma sätt var det i kommunernas
            äldreomsorg.
          </note>
          <note>
            Det var så påtagligt att detta inte var verksamheter som varit
            politiskt prioriterade, vilket skattesänkningar måste sägas ha
            varit under lång tid. Exempelvis lade januaripartierna 29 miljarder
            kronor i skattesänkningar året innan pandemin slog till och 200
            miljoner kronor i tillskott till vård och omsorg att dela på för
            att utbilda fler undersköterskor. Viktigare än så var inte vård
            och omsorg för januaripartierna.
          </note>
          <note>
            Skattesänkningarna har sitt pris. Därför hade vi också vårt ramkrav
            på regeringens budget, att skattesänkningarna skulle motsvaras
            av lika stora skattehöjningar eftersom välfärden måste finansieras
            långsiktigt. Välfärden ska inte ha fler nedskärningar, men så
            ser det ut att bli. Av 12 miljarder kronor som tillskjuts i denna
            budget från regeringen är 11 ½ miljard kronor tillfällig a . Dessutom
            behålls karensdagen, vilket gör att många tvingas gå till jobbet
            sjuka. Därmed ökar smittspridningen eftersom människor inte har
            råd att vara hemma vid sjukdom.
          </note>
          <note>
            Är inte vården, välfärden och omsorgen viktigare än så här för
            Socialdemokraterna?
          </note>
          <note>
            Anf. 23 ÅSA WESTLUND (S) replik:
          </note>
          <note>
            Fru talman! Jag tackar Ulla Andersson för frågan. Välfärden är
            oerhört viktig, och jag är glad att vi delar denna syn. Tyvärr
            har Vänsterpartiet en förmåga att bortse från hur mandatfördelningen
            i Sveriges riksdag ser ut och att alltid se Socialdemokraterna
            som den stora fienden, trots att vi vet att det är när vi krokar
            arm som vi kan göra störst skillnad och också gemensamt vinna
            större inflytande i Sveriges riksdag. Det kommer vi att behöva
            göra framöver. Och vi kommer att fortsätta behöva prioritera mer
            resurser till välfärden. Det har varit vår prioritet genom alla
            dessa förhandlingar som Magdalena Andersson har gjort som finansminister
            – att stärka välfärden framöver.
          </note>
          <note>
            Jag hoppas förstås att Vänsterpartiet kommer att stödja detta
            arbete. Jag hoppas också att fler väljare kommer att se till att
            denna riksdag är mer välvilligt inställd till att stärka välfärden
            och inte låta skattesänkningar gå före.
          </note>
          <note>
            Anf. 24 ULLA ANDERSSON (V) replik:
          </note>
          <note>
            Fru talman! Vänsterpartiet har erbjudit sig att förhandla under
            alla år. Det var Socialdemokraterna som valde att inte göra det.
            Det var Socialdemokraterna som valde att låta Centerpartiet diktera
            villkoren. Därmed har budgetarna sett ut som de har gjort – 29
            miljarder kronor i skattesänkningar och 200 miljoner kronor till
            vård och omsorg. Jag vet inte om Socialdemokraterna är väldigt
            dåliga förhandlare eller om det är så att Socialdemokraterna har
            förflyttat sig väldigt långt ut till höger. Så tror jag tyvärr
            att det är.
          </note>
          <note>
            Jag tycker att det är en besvikelse när man inte ger vården permanenta
            tillskott. Hur ska man kunna förbättra arbetsvillkoren och få
            fler vårdplatser när man drar bort nästan alla pengar efter två
            år? Så funkar det inte i verkligheten. Det blir en chimär, ett
            låtsasjobb. Man pratar, men i praktiken blir det inte så mycket
            verkstad. Det är väl det som är Socialdemokraternas problem.
          </note>
          <note>
            Anf. 25 ÅSA WESTLUND (S) replik:
          </note>
          <note>
            Fru talman! När jag gick med i SSU hade Socialdemokraterna, enligt
            Vänsterpartiet, gått högerut. Några år senare hade Socialdemokraterna,
            enligt Vänsterpartiets retorik, gått högerut. Och nu, många år
            senare, har vi tydligen också gått högerut. Så är det inte. Vi
            är ett socialdemokratiskt parti. Vi ser till realiteten, till
            verkligheten. Vi förhandlar utifrån det läge som uppstår. Vi lever
            inte i en drömvärld där vi kan göra allt vi vill, utan vi vill
            åstadkomma förändring här och nu. Det är därför som vi också samarbetar
            med andra partier som har andra åsikter, men där vi ändå ser att
            det för vanligt folk är viktigare att vi tar små steg framåt än
            att vi håller fast vid de stora drömmarna i teorin.
          </note>
          <note>
            (Applåder)
          </note>
          <note>
            Anf. 26 MATS PERSSON (L) replik:
          </note>
          <note>
            Fru talman! Elkris, elpriser som rusar och människor som när
            de får hem elräkningar undrar vad som händer. 13 000 kronor om
            året är ungefär det som en lundabo betalar mer för sin el än någon
            som bor i Umeå. 237 procent, för att vara lite mer exakt, är skillnaden
            i elpris mellan landets södra delar, där jag bor, och landets
            norra delar.
          </note>
          <note>
            Elkrisen handlar inte bara om elpriser. Den handlar också om
            att vi från tid till annan sätter igång det där oljekraftverket
            i Karlshamn som gör att vi spyr ut koldioxid till atmosfären.
            Elkrisen handlar också om att omställningen – att företag vill
            ställa om – inte är möjlig att göra för att det är brist på el,
            eller riskerar att bli brist på el längre fram.
          </note>
          <note>
            I budgetpropositionen för några år sedan varnade regeringen för
            att den situation som vi har just nu skulle bli effekten av att
            man lade ned Ringhals 1 och Ringhals 2.
          </note>
          <note>
            Den tidigare statsministern Stefan Löfven var en väldigt varm
            anhängare av kärnkraft. Men när det väl kommer till kritan vet
            vi alla att det är Miljöpartiets energipolitik som får bestämma.
            Konsekvenserna ser vi nu.
          </note>
          <note>
            I den budget som Socialdemokraterna har lagt fram nämns inte
            detta med ett enda ord. Elkrisen, effekten på klimatet, effekten
            för villaägarna när de får hem sin elräkning – ingenting om detta
            nämns i Socialdemokraternas budgetalternativ.
          </note>
          <note>
            Varför låter Socialdemokraterna Miljöpartiet bestämma över energipolitiken?
            Varför låter ni Miljöpartiet se till att villaägare får skrämselhicka
            när de öppnar sin elräkning? Varför låter ni en villaägare i Lund
            betala 13 000 kronor mer per år än en villaägare i Umeå? Är detta
            rättvist?
          </note>
          <note>
            Anf. 27 ÅSA WESTLUND (S) replik:
          </note>
          <note>
            Fru talman! Det är helt riktigt att den klimatomställning som
            vi nu ser kommer att kräva en ökad elproduktion i Sverige. Det
            är därför som vi med kraft har sett till att den förnybara elproduktionen
            i Sverige byggs ut och fortsätter att byggas ut. Det är också
            därför som vi investerar och fortsätter att investera i mer och
            bättre elöverföring i Sverige.
          </note>
          <note>
            Jag har läst ert budgetförslag. Jag hittar ingenting i detta
            som säger att vi ska tillåta att kärnkraftverk drivs vidare utan
            att uppfylla de säkerhetskrav som gjorde att ägarna inte tyckte
            att det var värt att investera för att fortsätta att driva de
            reaktorer som nu har lagts ned. Jag hittar inte heller någon finansiering
            för byggande av nya kärnkraftverk. Det är helt lagligt att bygga
            kärnkraftverk i Sverige i dag. Men det är ingen som vill göra
            denna investering eftersom det är dyrt att göra det och inte räddar
            klimatet och eftersom det går för långsamt.
          </note>
          <note>
            Men om Mats Persson nu står fast vid att det är kärnkraften som
            ska rädda klimatet och oss hade det varit ärligare om man hade
            avsatt pengar för det. För vem ska betala? Är det elkonsumenterna
            som ska betala för den nya kärnkraften – det dyrare vägvalet –
            i stället för förnybar el? Då kommer det att bli ännu högre elpriser,
            Mats Persson.
          </note>
          <note>
            Jag har en fråga. När ni lämnade januarisamarbetet motiverade
            ni det bland annat med att ni lättare skulle kunna driva en klimatpolitik
            som var bra för Sverige. Nu ser vi hur M, SD och KD lämnade er
            utanför och hellre prioriterade en sänkt skatt på bensin och diesel.
            Men ni står fast vid ert val av vilken statsminister som ni vill
            ha, nämligen Ulf Kristersson. Var inte klimatet viktigare än så,
            Mats Persson?
          </note>
          <note>
            (Applåder)
          </note>
          <note>
            Anf. 28 MATS PERSSON (L) replik:
          </note>
          <note>
            Fru talman! Det är klart att människor blir oroliga när de öppnar
            elräkningen: 237 procent och 13 000 kronor om året. Skälet till
            att vi befinner oss där är att Socialdemokraterna har fattat beslut
            om att kärnkraften ska fasas ut till 2040. Vi säger väldigt tydligt
            i vår budget att vi inte accepterar det. Vi avsätter pengar till
            mer forskning. Vi är väldigt tydliga med att vi vill ha en inriktning
            så att Sverige nu byter linje i energipolitiken.
          </note>
          <note>
            Det är så vi ser till att Sverige kan ställa om. Det är så vi
            ser till att människor inte behöver känna att elpriserna rusar.
            Och det är så vi ser till att ta ansvar för klimatet och så att
            industrin i Sverige kan utveckla nya tjänster samtidigt som man
            tar ansvar för klimatet. Det här så här vi bygger Sverige starkare.
          </note>
          <note>
            Det gör vi inte genom att kroka arm med Miljöpartiet eller låta
            Miljöpartiet bestämma över energipolitiken. Det är helt fel väg
            att gå för Sverige.
          </note>
          <note>
            Anf. 29 ÅSA WESTLUND (S) replik:
          </note>
          <note>
            Fru talman! Jag hörde inte svaret på frågan varför Liberalerna,
            om klimatet är så viktigt, fortfarande vill ha en statsminister
            som mitt under brinnande klimatkris prioriterar sänkta priser
            på bensin och diesel. Kanske hörde någon annan det, men jag hörde
            det inte.
          </note>
          <note>
            Socialdemokraterna har inte fattat beslut om att stänga några
            kärnkraftverk. Det har ägarna gjort, då de gör bedömningen att
            det kostar för mycket att leva upp till säkerhetskraven. Den retoriska
            frågan blir därför: Vill Liberalerna tumma på säkerhetskraven
            om de nu vill se till att det byggs mer kärnkraft på bekostnad
            av att elkonsumenterna får betala en högre elräkning? I så fall
            är det ni som blir svaret skyldiga. Det blir då ni som får stå
            till svars för att ni väljer en för elkonsumenterna dyrare väg.
          </note>
          <note>
            (Applåder)
          </note>
          <note>
            Anf. 30 JAKOB FORSSMED (KD) replik:
          </note>
          <note>
            Fru talman! Det är tråkigt att man måste börja med att städa
            lite i Åsa Westlunds anförande. Personer med sjuk- och aktivitetsersättning
            är den grupp som får den absolut största förbättringen med det
            förslag som vi har lagt fram på riksdagens bord. Vi har en höjning
            av garantinivån med 1 000 kronor och skattelättnader på i genomsnitt
            850 kronor i månaden. Utöver detta blir det även en förstärkning
            av bostadstillägget med upp till 1 300 kronor i månaden. Det kan
            bli ungefär 3 000 kronor i förbättring för dessa personer efter
            årsskiftet. Jag tycker att det är bra att de får förbättringar.
            Det är en grupp som haft tuffa ekonomiska omständigheter under
            lång tid.
          </note>
          <note>
            Skillnaden mot Åsa Westlunds förslag är 45 kronor. Det kallar
            Åsa Westlund att vi fattiggör dessa personer. Det är inte rimligt
            att förklara frågan så i kammaren i Sveriges riksdag.
          </note>
          <note>
            Samma sak gäller skattelättnaderna. Åsa Westlund säger att vi
            lägger fram förslag där den som tjänar mest får mest. Det här
            gäller ju med Åsa Westlunds skatteförslag. Med vårt skatteförslag
            får man redan vid 13 000 del av maximal skattelättnad, medan det
            i Åsa Westlunds förslag sker först vid 22 000 kronor i månaden.
            De avdammade talepunkterna stämmer allt ­ så inte.
          </note>
          <note>
            Sverige är i grunden ett bra land att leva i, men utvecklingen
            går åt fel håll på flera punkter. Vi hör till de länder i Europa
            som har högst arbetslöshet. Vi har lägst antal vårdplatser per
            invånare i Europa. Inte i något annat europeiskt land ser vi en
            så tydlig ökning av det dödliga skjutvapenvåldet, och samtidigt
            är Sverige det tredje polisglesaste landet i Europa.
          </note>
          <note>
            I detta läge vill Åsa Westlund gå fram med en reservation som
            drar bort resurser från polisen, åklagarna, domstolarna, Kriminalvården,
            Kustbevakningen och tullen. Hon går också fram med en reservation
            som ger färre vårdplatser, större barngrupper i förskolan och
            sämre villkor för äldreomsorgens personal och de sämst ställda
            pensionärerna. Frågan måste bli: Varför?
          </note>
          <note>
            Anf. 31 ÅSA WESTLUND (S) replik:
          </note>
          <note>
            Fru talman! Tack, Jakob Forssmed, för de många frågorna! Jag
            tycker att det vore ärligare om man stod för vad man gör. Vi lade
            fram en budget ­ proposition som avskaffade den funkisskatt som
            Jakob Forssmeds parti har varit med om att införa i Sverige. Det
            är en skatt som har gjort att funk ­ tionshindrade med sjuk- och
            aktivitetsersättning år efter år har betalat en högre skatt. Det
            tyckte ni uppenbarligen var rätt. Det tycker inte vi, och det
            var därför vi lade fram ett förslag på riksdagens bord om att
            avskaffa det.
          </note>
          <note>
            Jag är glad att ni inte förändrade det. Men jag är också bekymrad
            över att ni återinför skatteklyftan, för jag vet hur det är: Ni
            prioriterar alltid jobbskatteavdrag, och det gör att ni alltid
            kommer att ställa denna grupp utanför. Jag har kanske tappat räkningen
            lite, men jag tror ni nu genomför ert sjunde jobbskatteavdrag.
            Jobbskatteavdrag nummer 8, 9, 10, 11, 12 och 13 kommer, om ni
            får bestämma, fortfarande att innebära att funktionshindrade ställs
            utanför. Varför är det så viktigt att funktionshindrade ska betala
            mer skatt än de som förvärvsarbetar?
          </note>
          <note>
            Anf. 32 JAKOB FORSSMED (KD) replik:
          </note>
          <note>
            Fru talman! Jag noterar att Åsa Westlund inte alls svarar på
            frågan varför de jämfört med vårt förslag vill ha mindre resurser
            till polisen, varför de inte vill ge polisen kapacitet genom teknisk
            utrustning, varför de vill ha större barngrupper i förskolan,
            varför de inte nu vill genomföra förbättringar för de sämst ställda
            pensionärerna i Sverige och varför de inte vill ha bort delade
            turer i äldreomsorgen.
          </note>
          <note>
            Jobbskatteavdragen har varit mycket bra för Sverige. De har varit
            ett viktigt instrument för att skapa fler jobb och göra det mer
            lönsamt att arbeta. Det är centralt för Sverige, som nu har en
            väldigt hög arbetslöshet, att det lönar sig för människor att
            arbeta. Det är därför vi prioriterar det.
          </note>
          <note>
            Vi prioriterar också förbättringar för sjuk- och aktivitetsersatta.
            Vi pri ­ oriterar att få bort vårdköerna, som har vuxit långt
            för e coronan, med fler vårdplatser. Vi prioriterar dessutom äldreomsorgens
            personal så att de slipper jobba med delade turer och slita sönder
            sig på sitt arbete. De ska kunna hålla ut och göra sina viktiga
            insatser.
          </note>
          <note>
            Detta vill dock inte Åsa Westlund. Varför?
          </note>
          <note>
            Anf. 33 ÅSA WESTLUND (S) replik:
          </note>
          <note>
            Fru talman! Vårt budgetalternativ innebär mer pengar till polisen.
            Ingen rättsvårdande instans får mindre än det de själva har bedömt
            att de behöver för att klara sitt uppdrag. Behövs det mer pengar
            kommer vi att vara redo att skjuta till det. Men det här är vad
            de i dagsläget har sagt sig behöva.
          </note>
          <note>
            Det är inte bara pengar som behövs, utan det behövs också mycket
            ny teknik, nya verktyg och brottsförebyggande arbete. För detta
            krävs det att vi går på pengarna. Det arbetet måste vi fortsätta
            med.
          </note>
          <note>
            Jag återkommer till det jag tog upp förut. För ett år sedan sa
            Jakob Forssmed i riksdagens kammare: ”Jag tycker också att det
            är rimligt att den här skatteklyftan kan slutas. Detta handlar
            ju om personer som i många fall saknar arbetsförmåga och som inte
            kommer att kunna återfå arbetsförmåga.” Nu återinför han skatteklyftan
            mellan Sveriges förvärvsarbetande löntagare och funktionshindrade.
          </note>
          <note>
            (Applåder)
          </note>
          <note>
            Anf. 34 MARTIN ÅDAHL (C) replik:
          </note>
          <note>
            Fru talman! Det finns en stor fråga om den budget som regeringen
            har lagt fram på riksdagens bord. Varför gjorde man inte mer om
            man efter pandemin ville göra allt för att landets småföretag
            ska kunna anställa de många arbetslösa och de många långtidsarbetslösa
            som har drabbats hårt under denna tid? Varför såg man inte till
            att sänka skatten på att anställa dem som står längst från arbetsmarknaden?
            Varför såg man inte till att göra det ännu mer lönsamt att arbeta?
            Varför har man inte, om man så som man sagt måste vända på alla
            stenar, låtit mer än maximalt var fjärde ar ­ betslös möta en
            effektiv och resultatbaserad matchningstjänst som kan hjälpa dem
            att hitta rätt arbetsgivare? Varför lät man inte denna budget,
            när man hade chansen, luta dit där behoven för Sverige, de arbetslösa,
            före ­ tagen, jobben och landsbygden finns ? Landsbygden har ju
            upplevt sin dju ­ paste kostnadskris sedan den stora torkan för
            ett antal år sedan. Ändå får de inte de förstärkningar som de
            behöver i detta krisläge. Varför valde man inte att låta jobbpolitiken
            luta åt mitten?
          </note>
          <note>
            Anf. 35 ÅSA WESTLUND (S) replik:
          </note>
          <note>
            Herr ålderspresident! Tack, Martin Ådahl, för frågan! Jag beklagar
            givetvis att Centerpartiet inte tycker att vår budget är bättre
            än de uppenbarligen tycker. Det finns många förslag i vår budget
            som våra partier har förhandlat om under lång tid och som vi nu
            har lagt fram på riksdagens bord.
          </note>
          <note>
            Därför är det ledsamt att höra att Centerpartiet kommer att lägga
            ned sina röster i den här viktiga budgetvoteringen. Bland annat
            innebär det att en budget med färre insatser för att komma till
            rätta med långtidsarbetslösheten går igenom. Extratjänster och
            introduktionsjobb försvinner. Vi får också mindre av de satsningar
            på arbetsmarknadspolitiken som verkligen behövs i den här situationen.
          </note>
          <note>
            Sedan kan jag väl ändå inte låta bli att beklaga att så många
            arbetslösa har problem med att träffa någon som hjälper dem att
            komma till rätt insats under arbetslösheten. Tyvärr tror jag att
            det beror ganska mycket på de nedskärningar i arbetsmarknadspolitiken
            som även Centerpartiet har medverkat till.
          </note>
          <note>
            Vi försöker göra vårt bästa för att återupprätta detta. Jag kan
            bara konstatera att om vår budget hade gått igenom hade det varit
            lättare att komma till rätta med långtidsarbetslösheten – bland
            annat genom extratjänster, som gör att de som i dag står längst
            ifrån arbetsmarknaden får möjlighet att gå vidare och söka sig
            till arbetsmarknaden.
          </note>
          <note>
            Anf. 36 MARTIN ÅDAHL (C) replik:
          </note>
          <note>
            Herr ålderspresident! Det kan inte ha undgått regeringen att
            vi inte tror, att det inte finns några bevis för och att det inte
            har visat sig att extratjänster och introduktionsjobb gör någonting
            annat än att lyfta en börda från kommunerna. Det är visserligen
            en tung börda som de inte borde bära, men detta är inte en effektiv
            åtgärd per krona.
          </note>
          <note>
            De t är många arbetslösa som söker jobb, och det är många som
            behöver arbetskraft. Man behöver matcha dem mycket effektivare
            än i dag, så att inte alla står med en massa ansökningar i vardera
            änden. De hade behövt den här effektiva matchningshjälpen. Det
            är oerhört frustrerande att bara en fjärdedel, eller kanske inte
            mer än en femtedel, möter de här matchningstjänsterna som ska
            gälla framöver och som alla pratar om. Det sker ju inte i verkligheten.
          </note>
          <note>
            Anf. 37 ÅSA WESTLUND (S) replik:
          </note>
          <note>
            Herr ålderspresident! Alla arbetslösa är inte lika, Martin Ådahl.
            En del står längre ifrån arbetsmarknaden än andra. En del har
            varit arbetslösa under mycket lång tid, andra lite kortare tid.
            En del har aldrig haft ett arbete. Extratjänster kan till synes
            ge ett sämre resultat än andra insatser därför att de riktar sig
            till dem som står längst ifrån arbetsmarknaden. Men extratjänsterna
            lyfter de personerna en bit upp, och sedan blir det lite lättare
            för dem att komma in på arbetsmarknaden. Det är därför det är
            så viktigt att ha extratjänster. Annars ger vi upp om dem som
            står längst bort ifrån arbetsmarknaden.
          </note>
          <note>
            Jag beklagar återigen att Centerpartiet kommer att medverka till
            att vi har sämre möjligheter att komma till rätta med långtidsarbetslösheten
            framöver. Jag beklagar ännu mer att man därmed också släpper fram
            det som Sverigedemokraterna har kallat för det första steget mot
            en regering där de har inflytande.
          </note>
          <note>
            (Applåder)
          </note>
          <note>
            (ÅLDERSPRESIDENTEN: Jag vill be ledamoten Åsa Westlund förtydliga
            vilka reservationer hon yrkar bifall till.)
          </note>
          <note>
            Vi har bara en reservation från Socialdemokraterna och Vänsterpartiet.
            Förlåt, jag menar Miljöpartiet! Jag hoppas att jag sa rätt från
            början. Socialdemokraterna och Miljöpartiet har en reservation,
            och den yrkar jag bifall till. Om vi har två reservationer yrkar
            jag bifall till båda.
          </note>
          <note>
            Anf. 38 MARTIN ÅDAHL (C):
          </note>
          <note>
            Herr ålderspresident! Tänk vilken chans svensk ekonomi har just
            nu! Den har åtminstone så mycket chans som en enkel nationalekonom
            kan hoppas på. Trots ökade smittotal, riskerna för nedstängning,
            den allvarliga uppgången i inflationen och alla flaskhalsar runt
            omkring i världsekonomin är återhämtningen här nu med sin fulla
            kraft efter pandemin. Chansen till en vändning är här, chansen
            att ge Sverige en nystart efter så mycket kris.
          </note>
          <note>
            Jag tänker inte minst på de långt över 400 000 arbetslösa och
            de 180 000 långtidsarbetslösa. Så många människor jag träffat
            som kämpar för att visa vad de kan – så många utlandsfödda, så
            många personer med funktionsnedsättning, så många utsatta människor!
            Det är inte vi här i kammaren som ska skapa deras jobb, utan arbetsgivarna.
            Småföretagarna, pandemins obesjungna hjältar, skapar fyra av fem
            jobb.
          </note>
          <note>
            När jag träffar småföretagarna och frågar dem vad de nu behöver
            för att lyfta efter pandemin svarar de att de vill ha lite mindre
            regelkrångel. De vill ha lägre arbetsgivaravgifter, kanske borttagen
            arbetsgivaravgift för de första tio anställda, som i Centerpartiets
            budget. Den som satsar på att anställa utsatta långtidsarbetslösa
            ska få slippa den här skatten på att anställa. De vill ha lite
            bättre matchningshjälp, helst mycket bättre, så att man som arbetsgivare
            inte behöver läsa hundra ansökningar i onödan och framför allt
            så att man som arbetssökande inte behöver skicka hundra ansökningar
            i onödan. Det är små men grundläggande saker som kan addera tiotusentals
            eller hundratusentals arbetstillfällen runt omkring i vårt land.
          </note>
          <note>
            Det här är vad Sverige behöver nu. Det är också vad som finns
            i Centerpartiets budgetmotion, där vi lägger 53,9 miljarder över
            tre år på att sätta igång Sverige igen med jobbskapande och företagande.
          </note>
          <note>
            Lika hoppfullt – men också frustrerande – kan det kännas att
            vi är så nära att få klimatomställningen gjord och bli helt fossiloberoende.
            Nu ökar utsläppen igen efter pandemin. Men Sverige är ändå det
            land som visar det som kallas för decoupling, det vill säga att
            man kan frikoppla tillväxt och jobb från ökade utsläpp. Utsläppen
            kan sjunka samtidigt som vi växer. Vi kan växa grönt.
          </note>
          <note>
            Jag talade för några veckor sedan inför hundratals företag på
            Fossilfritt Sverige som jobbar med att skapa omställningen. De
            var redo. H2 Green Steel s vd stod där på länk och sa att han
            var redo med sitt fossilfria stål. Men vi i politiken ligger inte
            före i dag. Vi ligger efter företagen och inte före. Vi ligger
            också efter och inte före våra väljare – nu när alla håller på
            att ställa om till det gröna, nu när elbilarna toppar listorna,
            tack vare de bonusar som Centerpartiet har drivit fram och malusarna
            på de bilar som man helst inte ska köpa.
          </note>
          <note>
            I Östersjön väntar 170 terawattimmars vindkraftsel på att byggas.
            Men brister i tillståndsgivningen, oförmågan att få ihop Försvarsmakten
            med tillståndsgivarna samt det faktum att kraftnätsmonopolet och
            Svenska kraftnät inte hänger med i den här historiska utbyggnaden
            gör att den bromsas.
          </note>
          <note>
            Återigen: I vår budget lägger vi fram förslagen som ska se till
            att det här blir gjort. När vi för sju år sedan drev minusutsläpp
            kallade folk det för science fiction. För några veckor sedan hörde
            jag det tas upp på en moderat budgetpresentation.
          </note>
          <note>
            Allt detta måste nu skyndas på. Vi måste gå snabbare fram. Vi
            måste satsa mer på det så kallade Industriklivet för en grön industri.
            Vi måste satsa mer på återvinning av plast. Vi måste satsa mer
            och inte mindre, som regeringen, på att folk ska kunna köpa en
            miljövänlig bil – ny eller begagnad. Vi måste ha mackar med fler
            laddstolpar i hela landet. Därför lägger vi offensivt 14,4 miljarder
            för att accelerera klimatomställningen och räd ­ da Östersjön.
            Släpp inte taget nu, kära kollegor!
          </note>
          <note>
            Detsamma ber jag om när det gäller landsbygden. Det har varit
            mycket retorik de senaste månaderna och veckorna. Men det är inte
            retorik landsbygden behöver. Det som behövs är att man tänder
            lamporna när Trafikverket släckt ned dem över de små vägarna i
            min by. Det som behövs är att enskilda vägar plogas när Trafikverket
            har slutat att göra det. Det behövs också mycket mer bredband,
            så att alla kan vara med i den digitala ekonomin på samma villkor.
            Det behövs en fungerande primärvård på små orter. Det behövs en
            chans att bygga ett hus vid vattnet intill den skog och den plats
            man älskar – samtidigt som allemansrätten värnas, så det är sagt.
          </note>
          <note>
            Särskilt behöver just nu Sveriges bönder, som åker på en kostnadschock
            på 4 miljarder kronor, en rak lättnad. Jag är lite besviken över
            att ingen här i praktiken har lagt något på de här områdena i
            sina budgetar, trots sin retorik och trots höga förväntningar,
            för att möta just dessa utmaningar. Vi lägger 24 miljarder över
            tre år.
          </note>
          <note>
            Det är nu dags, som många har varit inne på, att ge förorterna
            och dem i samhället som har utsatts för kriminalitet hopp igen.
            Polisen ska stå där närvarande på gatan i morgon, i övermorgon,
            om en månad och om ett år och inte bara när det händer någonting.
            Då måste polisen få stöd med polisassistenter och goda villkor
            för att långsiktigt äga gatan, och inte bara det. Man måste klara
            både och, som man numera gudskelov säger.
          </note>
          <note>
            Jag besökte nyligen ett av de utsatta områdena i Stockholm och
            träffade människor som jobbade med ungdomarna. De kände en enorm
            frustration över att inte bara polisen är undertalig jämfört med
            gängens medlemmar, utan det gäller även dem som ska jobba med
            ungdomarna. De ser att kriminaliteten sprider sig i stället för
            att minska.
          </note>
          <note>
            Jag hinner inte berätta allt om det vi vill göra för att för
            att få de lysande skolorna, den starka socialtjänsten och den
            uppsökande verksamheten. Det handlar om allt det hopp de här områdena
            behöver i dag, och vi lägger 9,6 miljarder på det.
          </note>
          <note>
            Nu är det många av de reformer som vi de senaste åren har drivit
            mot den sittande regeringen som ligger i båda budgetalternativen.
            Det är de tiotals miljarderna i skattesänkningar på både jobb
            och företagande och reformerna för att bryta arbetslösheten som
            börjar träda i kraft nästa år. Det är de stora klimatsatsningarna
            som börjar bära frukt och de stora men otillräckliga landsbygdsatsningarna
            , som allt fler partier trots allt anslutit sig till. Det är rekryteringar
            av 10 000 poliser som behöver påskyndas.
          </note>
          <note>
            Det ta ligger i båda budgetförslagen. Alla de positiva budgetförslag
            som Magdalena Andersson lyfte fram i sin egen budget ligger kvar
            i alla förslagen. Det är jättebra för vårt land. Utan dem hade
            vi inte kunnat återhämta oss.
          </note>
          <note>
            Nu säger några att vi inte ska rösta på vårt eget förslag, utan
            vi ska rösta på deras förslag. Vi kommer här att yrka på vårt
            eget förslag. Vi kommer att följa praxis. Vi kommer att hålla
            fast vid det finanspolitiska ramverket. Vi kommer att stå upp
            för det som har gällt i svensk politik och svensk ekonomisk politik
            så länge.
          </note>
          <note>
            När man lägger Centerpartiets budgetmotion bredvid de stora huvudalternativen
            kan man fråga sig: Vad har hänt med svensk ekonomisk politik?
            Ska Centerpartiet vara det sista partiet som står för den klassiska
            seriösa ekonomiska reformviljan i Sverige? Det är detta som har
            byggt Sverige starkt årtionde efter årtionde. Var finns det långsiktiga
            och idéerna? Var finns det politiska modet?
          </note>
          <note>
            I går presenterades nya förment generösa pensionsförslag. De
            är ofinansierade, oseriösa och utan stöd i riksdagen, och skattebetalarnas
            pengar ska magiskt falla ned från himlen. Man skyller på kapitalisterna
            och skickar notan till skattebetalarna. På andra sidan har de
            gamla borger ­ liga dygderna flit, entreprenörskap, arbetslinjen
            och tron på småföretagen ersatts med ett enda ord som lösning
            på alla problem: invandring.
          </note>
          <note>
            Nu syns i det andra budgetalternativet få, om några, satsningar
            på jobbskapande i växande småföretag. Minns någon thaikiosken,
            herr ålderspresident, som Reinfeldt talade om? Där går man upp
            tidigt på morgonen, öppnar kiosken och går och lägger sig sent
            på kvällen. Jag tror att han sa att den symboliserade jobb, integration,
            trygghet, utveckling och en riktigt god pad thai.
          </note>
          <note>
            Var finns det någonstans? Det är förväntan på de människor som
            kommer till vårt land och som växer upp i vårt land. Det handlar
            om att vi tror det bästa om dem, att de vill göra sitt i sitt
            anletes svett och bygga sin framtid, och att de inte ska mötas
            med misstro.
          </note>
          <note>
            Var finns de stora, seriösa, långsiktiga ekonomiska reformerna?
            Jag säger det till er som tittar på detta, nu när så många partier
            lånar ut sin röst till ytterkantspartierna, för att citera en
            partiledare.
          </note>
          <note>
            Kom ihåg detta ögonblick när vi stod ensamma kvar i Centerpartiet
            och vädjade till alla andra att gå tillbaka till den seriösa,
            långsiktiga ekonomiska politik som gjort Sverige starkt. Tack,
            herr ålderspresident!
          </note>
          <note>
            (Applåder)
          </note>
          <note>
            I detta anförande instämde Ulrika Heie och Annika Qarlsson (båda
            C).
          </note>
          <note>
            Anf. 39 ULLA ANDERSSON (V) replik:
          </note>
          <note>
            Herr ålderspresident! Centerpartiet är längst ut till höger i
            den ekonomiska politiken. Det är en bedrift i sig. Därute är det
            väldigt trångt, men man lyckas ändå placera sig längst ut på högerkanten.
            Vänsterpartiet befinner sig längst ut till vänster i den ekonomiska
            politiken. Det är ingen bedrift, för där är det väldigt tomt.
          </note>
          <note>
            Det som framför allt skiljer oss två är att vi försöker finna
            lösningar och ta ansvar. Vi försöker förhandla och finna en lösning
            i en väldigt svår parlamentarisk situation. Ni vägrar att förhandla,
            och ni lägger förbud mot att förhandla på andra partier.
          </note>
          <note>
            Först släpper ni fram en statsminister. Sedan förvägrar ni den
            statsministern att använda sitt viktigaste verktyg. Det finns
            en budget som ni vägrar att förhandla om. Men sedan sätter ni
            krokben för dem som har försökt att finna lösningar, och fäller
            budgeten.
          </note>
          <note>
            Ni skriver på er hemsida att ni har fått igenom över 20 miljarder
            i den budget ni väljer att fälla. Ni släpper sedan i stället fram
            en budget som riskerar att öka klimatutsläppen. Ni kallar de förbättringar
            av sjukförsäkringen som finns i den budget som ni väljer att fälla
            för bidrag, trots att ni egentligen ligger närmare oss än Moderaterna
            och Liberalerna i fråga om sjukförsäkringen.
          </note>
          <note>
            Ni bereder framför allt vägen för en inhuman människosyn där
            ekonomiskt utsatta människor jagas. Ni bereder en väg för att
            ge SD inflytande i svensk ekonomisk politik. Varför då, Martin
            Ådahl?
          </note>
          <note>
            (Applåder)
          </note>
          <note>
            Anf. 40 MARTIN ÅDAHL (C) replik:
          </note>
          <note>
            Herr ålderspresident! Nu får det räcka, herr ålderspresident.
            Jag tar inga lektioner i hur man ska ta ansvar för Sverige från
            ett parti som röstade på SD:s misstroendeförklaring mot en socialdemokratisk
            statsminister och skapade en långvarig regeringskris. Det är ingenting
            att skratta åt, Ulla Andersson – ursäkta mig att jag tilltalar
            Ulla Andersson direkt här.
          </note>
          <note>
            Vi tog ansvar och gjorde stora reformer. Vi skapade en partsöverenskommelse
            som hela arbetsmarknaden står bakom. Vi tog Sverige genom krisen
            tillsammans med regeringen och håller till denna dag Sverigedemokraterna
            borta från maktens korridorer. Det gör vi när så många andra,
            inklusive ni själva, gång på gång röstat med dem och i praktiken
            förhandlat med dem.
          </note>
          <note>
            Nu har det gått så här långt. För övrigt ligger de 20 miljarderna
            i båda budgetförslagen, men det var inte huvudpoängen här. Ni
            har låtit hela Sverige vänta dag ut och dag in för att komma fram
            till ett oseriöst, ofinansie ­ rat förslag som ni inte har stöd
            för. Det är själva beviset för varför vi inte ville att vi skulle
            förhandla med er om statens budget.
          </note>
          <note>
            Anf. 41 ULLA ANDERSSON (V) replik:
          </note>
          <note>
            Herr ålderspresident! Martin Ådahl har ett högt tonläge och säger
            sig inte ta emot någon uppläxning. Sedan försöker han tala om
            för mig hur jag ska bete mig.
          </note>
          <note>
            Herr ålderspresident! Vi stoppade marknadshyrorna. Vi tyckte
            inte att det var rimligt att miljoner hyresgäster skulle få höjd
            hyra. Jag tycker att vi gjorde rätt. Vi försöker finna lösningar.
            Vi försökte finna lösningar då med er, men ni vägrade.
          </note>
          <note>
            Ni inser inte hur det ser ut. Ni tror att ni tillhör en bred
            mitt, en mitt som ingen annan ser än ni själva. Ni kallar förslaget
            om höjda pensioner för ett oseriöst förslag. Ni kräver själv a
            höjda pensioner, framför allt för de fattigaste pensionärerna.
          </note>
          <note>
            Vi ser till att det sker genom att förhandla. Ni förvägrar partier
            att för ­ handla, sätter er på läktaren och beter er tyvärr som
            om ni vore i trots ­ åldern. Tänk hur mycket vi skulle kunna ha
            gjort i en förhandling!
          </note>
          <note>
            (Applåder)
          </note>
          <note>
            Anf. 42 MARTIN ÅDAHL (C) replik:
          </note>
          <note>
            Herr ålderspresident! Jag vet att jag pratade lite fort i och
            med de nya tidsbegränsningarna, som är väldigt skarpa. Det finns
            ett längre namn på en mycket ärevördig titel att uttala, men jag
            yrkade faktiskt i de snabba rycken här bifall till vår budgetmotion
            – även om det inte var tydligt nog. Jag förtydligar alltså härmed,
            herr ålderspresident, att jag yrkar bifall till reservation 2
            och 6 .
          </note>
          <note>
            Jag skulle vilja svara på repliken. Hela poängen med pensioner,
            som alla inser ska vara långsiktiga, är att de är långsiktigt
            och stabilt finansie ­ rade. För detta har vi Pensionsgruppen.
          </note>
          <note>
            Vänsterpartiet s agerande visar att de inte ska sitta där, för
            det är just de snabba rycken och de enkla lösningarna på långsiktiga
            problem som inte ger pensionärer trygghet. Det är det som kommer
            att leda fram till ett pen ­ sionssystem av den typ man har i
            Grekland eller som man hade i Frankrike innan man fick ordning
            och reda på det hela. Om man gör så får man sänka pensionerna
            för att man inte har finansierat dem och inte tänkt igenom detta.
            Gudskelov kommer inte ert förslag att gå igenom.
          </note>
          <note>
            Anf. 43 KAROLINA SKOG (MP) replik:
          </note>
          <note>
            Herr ålderspresident! Jag har väldigt många frågor till Centerpartiet
            i detta läge, men för att göra det lite enkelt tar jag ned dem
            till tre.
          </note>
          <note>
            Den första gäller processen, och jag hoppas att Martin Ådahl
            har i sig att vara ärlig nu. Jag frågar: Har Centerpartiet framfört
            krav på innehållet i den budgetproposition som regeringen har
            överlämnat till riksdagen, och har dessa krav mötts?
          </note>
          <note>
            Den andra frågan gäller innehållet. Är Centerpartiet för eller
            emot att sänka bensinskatten? Och är Centerpartiet för eller emot
            att se till att det finns en skatteklyfta mellan dem som arbetar
            och dem som går på sjuk ­ ersättning?
          </note>
          <note>
            Anf. 44 MARTIN ÅDAHL (C) replik:
          </note>
          <note>
            Herr ålderspresident! Jag uppfattade två frågor, och jag tänker
            svara på dem.
          </note>
          <note>
            Först och främst: Det är inte direkt någon stor hemlighet hur
            processen kring budgeten har gått till. Gång efter gång har frågan
            ställts varför vi inte kan förhandla med regeringen. Och gång
            efter gång har vi tyvärr tvingats svara: Vi ville det, men tyvärr
            lämnade Liberalerna den överenskommelse vi hade och det de hade
            lovat sitt eget parti. De skapade en situation där vi inte hade
            en arbetsmajoritet för en vettig budget. Då var vi tvungna att
            välja den här vägen. Det var inte vårt val, och det var inte vår
            önskan.
          </note>
          <note>
            Men, herr ålderspresident, återigen apropå den populism vi har
            hört från Vänsterpartiet här: Vi tänkte inte släppa in dem i budgetförhandlingarna.
          </note>
          <note>
            På en rak fråga om huruvida vi har budgetförhandlat och ställt
            krav i förhandlingar kan jag svara att det första jag har sagt
            när jag har gått in i rummet de gånger jag har träffat Magdalena
            Andersson och det sista jag har sagt när jag har gått ut är detta:
            Du inser att vi inte kommer att förhandla om några delar av budgeten,
            utan vi får prata om andra saker.
          </note>
          <note>
            När det gäller sjukersättningen vill jag bara säga att vi i vår
            budget, som vi står för och röstar på och som Sverige behöver,
            har accepterat denna sänkning. Redan från början tyckte vi att
            det var en tuff prioritering men att den var nödvändig.
          </note>
          <note>
            Nu har uppenbarligen alla accepterat den. Den har gått igenom,
            och den som ville ha detta vann. Därför förstår jag inte varför
            man nu börjar rikta in sig på att det är något fel att skatten
            dessutom sänks för andra. Det är ju inte det vi gör i vår budget,
            och det är inte något vi är ansvariga för. Jag förstår inte riktigt
            logiken. Ni har vunnit, och det ni kallar för funkisskatten är
            borta. Ni har fått stora skattesänkningar för den här gruppen.
            Varför då hålla på så här och inte i stället fira den segern?
          </note>
          <note>
            Anf. 45 KAROLINA SKOG (MP) replik:
          </note>
          <note>
            Herr ålderspresident! Jag uppfattar att frågan var ganska enkel
            och att Martin Ådahl inte svarade på om Centerpartiet har framfört
            krav. Frågan är inte besvarad, och inte heller frågan om bensinskatten.
          </note>
          <note>
            Jag vill ändå gärna uppehålla mig vid frågan om den så kallade
            funkisskatten. Det är oerhört bra att vi nu äntligen har kommit
            till läget att vi tar bort funkisskatten. Men det är klart att
            vi inte kan fira en seger som i ett slag också äts upp. Om man
            står för att det inte ska vara en skillnad ska man inte heller
            införa, backa upp eller släppa fram sådana åtgärder.
          </note>
          <note>
            För människorna där ute i Sverige är effekterna desamma; det
            handlar inte om hur processerna här har gått till. Effekten är
            densamma. Om en budget eller en reservation släpps igenom får
            den genomslag i verklighe ­ ten, och det är det som spelar roll.
            Vi kommer att få fortsätta att leva med en orättfärdig beskattning
            av dem som har allra minst.
          </note>
          <note>
            Anf. 46 MARTIN ÅDAHL (C) replik:
          </note>
          <note>
            Herr ålderspresident! Miljöpartiet får ställa frågorna till dem
            vars budget de t gäller. Vi står för vår budget. Vi följer praxis,
            och vi står upp för det Sverige behöver. Ställ frågorna till dem
            som har samarbetat och lagt fram förslagen utan att över huvud
            taget bry sig om att söka stöd från någon annan i den breda mitten!
          </note>
          <note>
            Jag vill än en gång klart och tydligt svara: Självklart satt
            vi och förhandlade budgeten inledningsvis, fram till dess att
            samarbetet lämnades av Liberalerna och sköts ned av ett gemensam
            misstroendeyrkande från Vänsterpartiet och Sverigedemokraterna.
            Då kunde vi inte fortsätta. Men jag har icke framfört krav som
            har bemötts. Vi har inte förhandlat i någon form.
          </note>
          <note>
            Anf. 47 ELISABETH SVANTESSON (M) replik:
          </note>
          <note>
            Herr ålderspresident! I dag har Centerpartiet för tredje gången
            under mandatperioden röstat fram en socialdemokratisk statsminister.
            En av orsakerna, som jag har uppfattat det, är att man vill hålla
            borta Vänsterpartiet och Sverigedemokraterna från politiskt inflytande.
            Och inför öppen ridå förhandlar socialdemokrater och vänsterpartister
            med varandra. Vi hörde till och med en freudiansk slip här alldeles
            nyss från ordföranden i utskottet, som yrkade bifall till reservationen
            från Vänsterpartiet och Socialdemokraterna. Men jag förstår att
            det var fel.
          </note>
          <note>
            Allt detta händer, och Martin Ådahl säger: Vi står ensamma. Ja,
            ni gör det.
          </note>
          <note>
            Jag vill ändå ställa en fråga om den budget som vi nu har lagt
            fram och som är huvudförslag här i dag. Jag hör Martin Ådahl prata
            om den thailändska kiosk- och restaurangägaren. Min bild när jag
            pratar med just den gruppen är att de upplever att Sverige är
            väldigt otryggt. De ser att det inte lönar sig att jobba. Fast
            de själva sliter finns det andra som staplar bidrag. De känner
            inte att Sverige är på väg åt rätt håll.
          </note>
          <note>
            Det är därför vi i den här budgeten nu ser till att polisen och
            rättsvårdande myndigheter får mer resurser. Det är därför vi tar
            ett steg mot en bidragsreform så att det alltid lönar sig bättre
            att jobba. Det är därför vi sänker skatten på att anställa långtidsarbetslösa
            och unga. Allt det här är viktiga delar.
          </note>
          <note>
            Jag undrar, herr ålderspresident, hur Centerpartiet ställer sig
            till vår budget. Vad är det i vår budget som ni inte kan ställa
            er bakom? Är det bättre förutsättningar för pensionärer eller
            sänkt skatt på jobb och företagande? Är det mer resurser till
            polis och rättsväsen?
          </note>
          <note>
            Anf. 48 MARTIN ÅDAHL (C) replik:
          </note>
          <note>
            Herr ålderspresident! Först vill jag säga att när jag i mitt
            anförande sa att vi står ensamma var det en vädjan till andra
            partier att ansluta sig till den klassiska mittreformpolitik som
            har burit upp Sverige under många år och som Elisabeth Svantesson
            en gång var en del av i en regering som gjorde stora reformer
            för arbete och företagande. Men det betyder inte att vi står ensamma.
            Många, många i Sverige tycker likadant. Många, många vill ha Sverige
            styrt från mitten. Därför ska vi stå fast vid vår motion och följa
            praxis och de klassiska finanspolitiska ramarna. Därmed kommer
            vi inte att stödja något annat budgetförslag, ej heller ert.
          </note>
          <note>
            Anf. 49 ELISABETH SVANTESSON (M) replik:
          </note>
          <note>
            Herr ålderspresident! Jag tror att det är viktigt att se hur
            verkligheten ser ut just nu. Vilka samhällsproblem behöver vi
            lösa nu tillsammans? Jag hörde förut Martin Ådahl säga att han
            besökte ett utsatt område. Det kan vara en idé att göra det lite
            oftare, för problemen i dag ser inte ut som de gjorde 2006 eller
            2014. Väldigt många hederliga människor som bor i Sveriges olika
            områden känner sig otrygga. Väldigt många känner att gängkriminella
            har tagit över.
          </note>
          <note>
            Den som säger nej till vår budget i dag slaktar också de satsningar
            som vi vill göra på rättsväsen och polis. Den som säger nej till
            vår budget i dag går miste om en unik möjlighet att äntligen påbörja
            en bidragsreform som gör det mer lönsamt att jobba. Jag nämner
            bara två saker, herr ålderspresident, för tiden är kort. Men detta
            är klassisk och viktig borgerlig politik för att få ordning på
            Sverige.
          </note>
          <note>
            (Applåder)
          </note>
          <note>
            Anf. 50 MARTIN ÅDAHL (C) replik:
          </note>
          <note>
            Herr ålderspresident! Jag vill bara beklaga, som jag gjorde i
            mitt anförande, att det finns så lite av den klassiska borgerliga
            politik som här nämns – tron på småföretagare, rejäla och faktiska
            satsningar på landsbygden, insatser för att förbättra arbetsmarknaden
            med kraft och inte bara med bidrag, även om vi kan vara överens
            om att vissa av dem behövs. Det är som att det har uppstått ett
            vakuum där den klassiska borgerliga politiken fanns i Sverige.
          </note>
          <note>
            Och när det gäller utsatta områden, herr ålderspresident: Tro
            mig, Elisabeth Svantesson, jag har besökt många. Jag har träffat
            många i dessa områden, och alla säger mig samma sak: Vi måste
            göra både och – med full kraft skapa polisnärvaro i vardagen och
            satsa på en dröm och en möjlighet i skola, socialtjänst och så
            vidare. Vi ska inte skuldbelägga människor för deras etniska eller
            religiösa bakgrund.
          </note>
          <note>
            Anf. 51 JAKOB FORSSMED (KD) replik:
          </note>
          <note>
            Herr ålderspresident! Jag minns filmen med thaikiosken. Det var
            inte som Martin Ådahl beskrev det; det var snarare en kvinna och
            hennes son som hade skapat fyra arbetstillfällen, tror jag, över
            50 rätter och hundratusentals skattekronor. De såg en möjlighet
            där andra såg en plätt gräs. Jag tycker att den är oerhört bra.
            Den säger något om just entreprenörskap och drivkraften framåt,
            att skapa sig ett bättre liv.
          </note>
          <note>
            Det är vår uppgift som politiker att se till att de förutsättningarna
            finns, och precis som Elisabeth Svantesson sa finns inte de förutsättningarna
            i dag i många områden i Sverige där det råder otrygghet. Det är
            också därför vi går fram med mycket kraftiga ökningar på polis
            och rättsväsen. Jag vet att Martin Ådahl i Centerpartiets budget
            också har en del ökningar på rättsväsendet. Det tycker jag är
            bra.
          </note>
          <note>
            Vi går också fram med att det ska löna sig bättre att arbeta
            med jobbskatteavdrag. Vi sänker kostnaderna betydligt för de företag
            som vill anställa långtidsarbetslösa med kraftigt förstärkta nystartsjobb.
            Jag vet att det också är någonting som Martin Ådahl tycker är
            bra, och jag förstår då att ni släpper fram vår budget som gör
            de här sakerna. Vi drar ned på pengarna till tvångsinköp av skog.
            Det vet jag också är någonting som appellerar till Martin Ådahl.
            Vi satsar också på fler vårdplatser i hela landet. Det ska inte
            bero på var man bor om man får vård i tid. Utöver detta gör vi
            satsningar på att få bort delade turer och på civilsamhället.
          </note>
          <note>
            Men jag har ändå en fråga till Martin Ådahl. Nu har vi ju en
            situation där Vänsterpartiet dikterar villkoren för att Magdalena
            Andersson ska träda till som statsminister. När ni nu släpper
            fram vår budget, hade det inte varit bättre att också släppa fram
            en regeringsbildare som hade större möjligheter att bedriva en
            politik som stärker jobben, som stärker rättsväsendet och som
            stärker vården och äldreomsorgen i Sverige?
          </note>
          <note>
            Anf. 52 MARTIN ÅDAHL (C) replik:
          </note>
          <note>
            Herr ålderspresident! Jag får upprepa att det inte – bara så
            att alla är klara över det – handlar om att ”släppa fram” någon
            budget. Vi följer den praxis som har gällt under många årtionden
            i det här landet när det gäller budgethantering, och vi ser verkligen
            inte i något av budgetförslagen att den här visionen och det här
            hoppet finns.
          </note>
          <note>
            Jag minns också allt det fina som Jakob Forssmed berättar om
            från filmen. Vi får väl alla titta på den sedan. Men här fanns
            ju hoppet och tron på människan, inte misstänkliggörandet. Här
            fanns drömmen om att skapa en ny tillvaro tillsammans i det här
            landet, en dröm som helt har gått förlorad – tyvärr även i de
            konkreta förslagen.
          </note>
          <note>
            Det handlar inte om allt. En hel del, inklusive satsningar på
            rättsväsendet – som är otillräckliga – har vi faktiskt drivit
            fram i successiva budgetar med den sittande regeringen. Det handlar,
            som jag var inne på, om avsak ­ naden av de offensiva förslagen
            för småföretagen och avsaknaden av riktiga satsningar på landsbygden.
          </note>
          <note>
            Det handlar också – och här blir jag riktigt orolig – om avsaknaden
            av ordentliga satsningar på arbetslinjen. Utöver allt annat är
            jag bekymrad över att man nu tycker att de a-kassehöjningar som
            Socialdemokraterna gjorde under pandemin – mycket motvilligt från
            vårt håll – nu plötsligt ska accepteras som permanenta eftersom
            ni har en ny samarbetspartner som har helt andra prioriteringar
            än de klassiska borgerliga. Det bekymrar mig mycket.
          </note>
          <note>
            Anf. 53 JAKOB FORSSMED (KD) replik:
          </note>
          <note>
            Herr ålderspresident! Jag samarbetar gärna med Centerpartiet
            och Martin Ådahl om reformer för entreprenörskap och arbetslinje
            framåt när den möjligheten ges och vi kan göra det tillsammans.
          </note>
          <note>
            Hoppet är otroligt viktigt i politiken. Jag och Kristdemokraterna
            tror att just satsningar på rättsväsendet för att återuppväcka
            hopp i stadsdelar där man nu kringskär sina barns liv på ett väldigt
            tydligt sätt är otroligt viktiga. Att ha närvaro, att återupprätta
            trygghet, att kunna rekrytera poliser och att se till att det
            blir en tydlig rättsverkan när man begår brott är otroligt viktigt
            för att återuppväcka det här hoppet.
          </note>
          <note>
            Men det handlar också om att skapa mer närvaro i barns liv. Vi
            har många barn i dag som tror att de är ensamma med sina problem.
            Mer undervisningstid, mindre barngrupper och större möjligheter
            för föräldrar att få stöd i sin viktiga roll är också någonting
            som kan ge hopp för den generation som nu växer upp under rätt
            tuffa omständigheter, Martin Ådahl.
          </note>
          <note>
            Anf. 54 MARTIN ÅDAHL (C) replik:
          </note>
          <note>
            Herr ålderspresident! Ja, absolut! Men det är väldigt påtagligt
            att vi behöver båda. Vi behöver inte bara fler poliser; vi behöver
            dem närvarande på gatorna, i vardagen. Det är därför vi trycker
            så hårt på vår budget. Ja, vi behöver ha en vettig och hoppfull
            politik. Ja, vi behöver flytta bort från skuldbeläggningen av
            invandrare på grund av deras etniska eller religiösa bakgrund
            till hoppet och drömmen om ett Sverige där de kan bidra och jobba
            i sitt anletes svett. Ja, vi behöver gå tillbaka till det som
            Jakob Forssmed pratar om.
          </note>
          <note>
            Men det är ju där vi ser hur ni har villat bort er och låtit
            extremerna och ytterkanterna styra. Det är där vi vädjar om att
            ni ska vända tillbaka till mitten i svensk politik och söka samarbeten
            där man har samma värderingar, samma visioner och samma tro på
            människan.
          </note>
          <note>
            Anf. 55 ULLA ANDERSSON (V):
          </note>
          <note>
            Herr ålderspresident! Jag yrkar bifall till reservationerna 3
            och 7.
          </note>
          <note>
            Partiet längst ut till höger i den ekonomiska politiken kallar
            andra för ytterkantspartier. Det är en märklig ordning. Man trängs
            längst ut på högerkanten och försöker få det till att det finns
            någon form av bred mitt i svensk politik. Jag tror att alla ser
            igenom det, förutom möjligtvis Centerpartiet och Martin Ådahl.
          </note>
          <note>
            Men nu, herr ålderspresident, kommer det hemsk vänsterpolitik!
            Nu ska nämligen pensionerna höjas för 700 000 pensionärer, nästan
            var tredje pensionär. Drygt en halv miljon av dem är kvinnor.
            De har slitit och släpat hela sina liv, som städare, barnskötare
            eller undersköterskor. Den pension de sedan har fått har inneburit
            att de tvingats vända på varenda slant. Vi har hört ropen: Gammal
            tant behöver slant! Och nu kommer de. Detta är något vi och många
            andra har kämpat för länge. Som mest 1 000 kronor i skattefritt
            garantitillägg – det påslaget är nog det största som gjorts och
            gör reell skillnad för många.
          </note>
          <note>
            Nu måste det vara slut på den ovärdiga hanteringen av landets
            fattigpensionärer – så många hårt arbetande kvinnor som fått vända
            på varenda krona och sedan under pensionärslivet avstå så mycket
            mer. Nu fylls deras plånböcker på rejält, och det gläder många:
            oss barn, barnbarn och självklart alla pensionärer. Vänsterpolitik
            gör skillnad på riktigt.
          </note>
          <note>
            Vi behöver alla en stark välfärd som garanterar ekonomisk trygghet
            vid pension och sjukdom, med en välfungerande, sammanhållen och
            välfinansierad sjukvård, skola och äldreomsorg. Ett sådant samhälle
            klarar också lättare att möta en kris, men de senaste årtiondenas
            privatiseringar och nedskärningar i samhället och välfärden har
            gjort att vi är sämre rustade att möta kriser – en pandemi, klimathot
            eller ett större flyktingmottagande – på ett bra och robust sätt.
            Detta har visat sig gång på gång, så också nu under pandemin.
          </note>
          <note>
            Den nyliberala ekonomiska politiken har haft sitt pris. Den har
            lett till att de ekonomiskt utsatta har blivit många fler och
            aldrig har varit så många sedan SCB började mäta. Samtidigt har
            den ekonomiska eliten dragit ifrån och fått det allt bättre. Vi
            vill i stället bygga ett starkare samhälle, som klarar av att
            ta hand om sina invånare oavsett om krisen är global eller drabbar
            oss personligen – drabbar bara dig. Människors trygghet är nämligen
            politikens ansvar; du ska inte lämnas i sticket.
          </note>
          <note>
            I ojämlika samhällen får klass och status ökad betydelse och
            påverkar hur vi människor ser på och värderar varandra. Det påverkar
            allt från hälsa till skolresultat. Sverige är det OECD-land där
            klyftorna har ökat mest sedan mitten av 90-talet. Vi ligger också
            på topplistan, faktiskt på tredje plats, i fråga om skev förmögenhetsfördelning
            och på bottennivån när det gäller sjukersättning och a-kassa,
            samtidigt som vi numera har det minst omfördelande skattesystemet
            av EU:s 15 kärnländer.
          </note>
          <note>
            Den ökade ojämlikheten är främst ett resultat av medvetna politiska
            beslut om allt från skattepolitik till pensionssystem. Men vi
            väljer en annan väg än den inslagna. Den nyliberala ekonomiska
            politiken måste få ett slut. Det är en politik där människor lämnas
            i sticket, där strukturella samhällsproblem blir individens eget
            fel.
          </note>
          <note>
            Men en grundbult i ett välfärdssamhälle är självklart att det
            finns trygghetssystem som fångar upp oss när vi behöver det. Du
            ska självklart ha en bra pension efter ditt arbetsliv. A-kassan
            ska ge rimlig ersättning om du förlorar jobbet. Ingen sjuk ska
            lämnas i sticket eller behöva höra att den ska förlita sig på
            soc eller anhöriga i stället för på sjukförsäkringen. Du ska inte
            behöva gå till jobbet om du är sjuk för att du inte har råd att
            vara hemma. Vi är många som har varit i det, jag också. Karensdagen
            måste tas bort. I pandemin har det blivit tydligt vad den leder
            till. Vänsterpartiet väljer att lägga 8 miljarder mer än regeringen
            på att stärka socialförsäkringarna och löntagarnas trygghet.
          </note>
          <note>
            Vi gör dessutom en röd skatteväxling, där de med höga inkomster
            betalar mer i skatt men åtta av tio betalar mindre och därmed
            får en förbättrad disponibel inkomst. Vi menar att de som har
            gynnats av den förda eko ­ no ­ miska politiken nu ska bidra mer
            – att vi ska få en effektivare ekonomisk politik där kapitalet
            får jobba för oss alla i stället för att läggas på hög i en liten
            ekonomisk elits fickor. Därför föreslår vi en ökad beskattning
            av kapital, till exempel genom förmögenhetsskatt, arvsbeskattning
            och progressiv kapitalbeskattning.
          </note>
          <note>
            Sverige behöver inte fler lyxvåningar utan hyresrätter till rimliga
            hyror. Vi behöver inte fler gigantiska motorbåtar utan en utbyggd
            kollektivtrafik och en järnväg i hela landet. Vi behöver inte
            ökad finansiell spekulation utan en skola som ger varje barn de
            bästa förutsättningarna. Vi behöver en välfärd för oss alla, där
            våra behov är i centrum och inte välfärdsbolagens behov av vinster.
            Vi behöver inte ett skattesystem där de rikaste har rätt till
            avdrag medan den som är sjuk skälls ut för att vara bidragstagare
            och ställs utan ersättning. Vi behöver inte fler lyxrenoveringar
            av jättevillorna på Djursholm eller bidrag till tvätt, städning
            och ommöblering på Östermalm.
          </note>
          <note>
            Det vi behöver är en värdig äldreomsorg med tid för de gamla,
            bra arbetsvillkor och fler anställda. Vi behöver fler vårdplatser
            och satsning på vården och dess anställda, och vi behöver klimatinvesteringar.
            Det är detta vår budget handlar om. Vi föreslår 10 miljarder i
            ökning av de generella statsbidragen till vård, skola och omsorg
            och har dessutom tillskott för att förbättra arbetsvillkoren i
            vården och omsorgen.
          </note>
          <note>
            Vi lägger 32 miljarder mer än regeringen på ökade klimatinvesteringar,
            och till detta kommer kreditgarantier på 100 miljarder för bland
            annat en elnätsutbyggnad som är mycket behövlig och en grön investeringsbank.
            Vi satsar också på småföretag för att de ska kunna ställa om,
            för det är nu det gäller. Vi måste agera nu för kommande generationers
            skull.
          </note>
          <note>
            Den återhämtningspolitik som förs måste vara hållbar. För att
            möta både klimatkrisen och coronakrisen bör Sverige starta ett
            omfattande statligt investeringsprogram. Det skulle fylla flera
            funktioner på samma gång, alla direkt nödvändiga, som framför
            allt klimatinvesteringar. Genom att staten under lång tid investerar
            stort skapas också en mängd arbetstillfällen. Det är så vi effektivt
            skapar jobb. På så vis får fler människor kom ­ ma i arbete, och
            indirekt sätter det också fart på ekonomin. Vi har många stora,
            eftersatta samhällsbehov som vi behöver investera i.
          </note>
          <note>
            Vänsterpartiet är ett konstruktivt parti. Vi tar gärna ansvar.
            Vi gör det genom förhandlingar, för det är så man löser problem
            i politiken och tillgodoser behov i demokratisk ordning. Inför
            denna budgetproposition val ­ de dock Centerpartiet, trots att
            det som vi är en del av regeringsunderlaget, att inte förhandla
            med oss och förbjöd också den statsminister som man själv släppt
            fram att förhandla. Regeringen lät tyvärr Centerpartiet hållas,
            och i dag ser vi vad det har lett till. Så kan vi inte ha det.
            Det är långt ifrån ansvarsfullt.
          </note>
          <note>
            I den budgetproposition som regeringen har lagt fram finns flera
            av de krav som Vänsterpartiet har ställt på regeringen. Framför
            allt är de flesta förslag vi har haft för att stärka sjukförsäkringen
            med. Det ska vara slut på jakten på sjuka i det Sverige vi vill
            se.
          </note>
          <note>
            Vi agerar, och vi tar ansvar. Därför försöker vi på alla sätt
            att driva igenom en politik som gör det bättre för det stora folkflertalet.
            I vårt land finns det en sjukförsäkring för dig när du behöver
            den. Där finns en arbetslöshetsförsäkring för dig när du behöver
            den. Där finns en pension det går att leva på när du blir gammal
            och går i pension. I vårt land är vi alla jämlikar. Där bygger
            vi solidaritet och ett starkare samhälle.
          </note>
          <note>
            (Applåder)
          </note>
          <note>
            Anf. 56 MARTIN ÅDAHL (C) replik:
          </note>
          <note>
            Herr ålderspresident! Jag kommer att göra något okonventionellt,
            men det kommer sig av att Ulla Andersson började prata om något
            annat än den budget vi nu debatterar. Den nyvalda statsministern
            har ju uttryckligen sagt att man inte kommer att lägga fram det
            här pensionsförslaget, eller vad man ska kalla det, i den innevarande
            budgeten. Jag säger det bara så att alla förstår.
          </note>
          <note>
            Om det var gratis att höja pensionerna skulle vi alla i den här
            kammaren höja dem till astronomiska belopp per månad. Men det
            är det ju inte. De ska ju vara finansierade långsiktigt. Det här
            är ganska allvarligt, faktiskt, för man målar upp en bild av att
            man ger till alla pensionärer. När ni nu på något magiskt sätt
            kan höja de pensioner som vi alla vill höja, utan att ha några
            pengar för det, måste vi ställa den enda relevanta frågan: Hur
            är denna reform finansierad?
          </note>
          <note>
            Det här handlar inte bara om politisk retorik i riksdagen. Det
            är väldigt viktigt för vårt pensionssystem, för vi har varit dit
            ni är på väg. Det handlar om ofinansierade pensioner och astronomiska
            underskott – i Sverige och i andra länder. Detta var bakgrunden
            till den stora pensionsreformen och den långsiktiga finansieringen.
          </note>
          <note>
            Detta var bakgrunden till Pensionsgruppen och till att de som
            håller på som ni gör inte ska vara med där. Det var faktiskt också
            bakgrunden till att det blev höjda pensioner för de sämst ställda
            – visserligen otillräckligt men ändå en kraftfull höjning sedan
            den tiden.
          </note>
          <note>
            Min fråga är återigen: Var finns pengarna till dessa löften?
          </note>
          <note>
            Anf. 57 ULLA ANDERSSON (V) replik:
          </note>
          <note>
            Herr ålderspresident! Vi kan ju konstatera att Pensionsgruppen
            har struntat i landets fattigpensionärer i flera decennier. Vi
            försöker göra nå ­ gonting åt det.
          </note>
          <note>
            Visst, Vänsterpartiet har på olika sätt genom decennierna städat
            upp efter borgerliga regeringar. Efter regeringen Bildt fick vi
            vara med och städa upp tillsammans med Centerpartiet. Sedan fick
            vi städa efter Anders Borgs tid som finansminister i en regering
            där Centerpartiet ingick, som också körde statsfinanserna nedåt.
            Vi tar ansvar, och vi finansierar våra reformer.
          </note>
          <note>
            Jag tycker att det är lite märkligt att Martin Ådahl ena stunden
            lägger 29 miljarder på skattesänkningar och i nästa stund ifrågasätter
            varför pen ­ sionärer ska få det bättre ställt, pensionärer som
            verkligen behöver mer pengar i plånboken. Martin Ådahl var med
            i en regering som tog bort värnskatten för de allra mest välbeställda
            i samhället. Han ifrågasätter nu varför pensionärer som har levt
            under ekonomiskt utsatta förhållanden under många år ska få det
            bättre ställt.
          </note>
          <note>
            Martin Ådahl, vi kommer att finansiera den här reformen. Det
            gör man i en budget, och det kommer vi att göra, såklart.
          </note>
          <note>
            Jag tycker att Martin Ådahl och Centerpartiet under de senaste
            åren mycket tydligt har visat hur långt ut på högerkanten de har
            hamnat. De driver igenom marknadshyror och genomför nyliberala
            privatiserings ­ experiment, och när det äntligen ska bli ordning
            i sjukförsäkringen och sjuka människor ska få känna trygghet går
            Annie Lööf och Centerpartiet ut och anklagar oss för att hålla
            på med bidragspolitik.
          </note>
          <note>
            Här står nu Martin Ådahl och ifrågasätter något som hans eget
            parti egentligen har som krav, nämligen att de fattigaste pensionärerna
            ska få det bättre ställt.
          </note>
          <note>
            Vi är villiga att göra upp. Vi kan förhandla fram en lösning.
            Det går om man vill – om den politiska viljan faktiskt finns.
            Men den finns ju inte hos Centerpartiet. De sätter sig hellre
            på läktaren och anklagar alla andra för att göra fel.
          </note>
          <note>
            (Applåder)
          </note>
          <note>
            Anf. 58 MARTIN ÅDAHL (C) replik:
          </note>
          <note>
            Herr ålderspresident! Det blir retoriska blomstermålningar när
            man inte riktigt svarar på frågan.
          </note>
          <note>
            Låt mig ta upp ett par saker. Med all respekt: Jag har inte suttit
            i någon regering som har sänkt värnskatten. Det var januariavtalet.
            Men tack i alla fall.
          </note>
          <note>
            Varför är det så viktigt med skattesänkningar just på jobb, och
            i synnerhet just för dem med lägst inkomst? Jo, det handlar om
            att få in människor i jobb.
          </note>
          <note>
            Vad är det som finansierar pensionerna, Ulla Andersson? Det är
            ju allas vårt arbete, och ju fler som jobbar, desto större möjlighet
            att finansiera detta. Det är så vi har kunnat stärka välfärden
            och samtidigt sänka skatten gång på gång.
          </note>
          <note>
            Jag måste ställa frågan igen: Var finns pengarna? Hur är detta
            finansie ­ rat? Det är fint med fagra löften, men om de inte går
            att hålla och det inte är hållbart har det inte i pensionssystemet
            att göra.
          </note>
          <note>
            Anf. 59 ULLA ANDERSSON (V) replik:
          </note>
          <note>
            Herr ålderspresident! Vi har ju prövat skattesänkningar under
            flera decennier, och vi har sett vad det har lett till.
          </note>
          <note>
            Vi såg i pandemin hur vården var nedrustad och hur äldreomsorgens
            anställda slet under ovärdiga arbetsvillkor och inte hade tid
            för de gamla. Skattesänkningar har sitt pris. Dessutom vet vi
            från empiri och forskning att skattesänkningar inte är en effektiv
            jobbpolitik. Det har vi sett gång på gång.
          </note>
          <note>
            Däremot är offentliga investeringar mycket effektivare för att
            skapa jobb, och det är detta vi föreslår. Jag tycker ändå att
            det är lite märkligt.
          </note>
          <note>
            Jag tycker att Martin Ådahl borde se att arbetslösheten har ökat
            kraftigt efter skattesänkningarna, och den ekonomiska ojämlikheten
            likaså. Skolresultaten har försämrats, och andelen människor som
            lever i ekonomisk utsatthet har ökat lavinartat. Skattesänkningar
            har ett pris.
          </note>
          <note>
            (Applåder)
          </note>
          <note>
            Anf. 60 ELISABETH SVANTESSON (M) replik:
          </note>
          <note>
            Herr ålderspresident! Jag vill bara ta tillfället i akt att gratulera
            Vänsterpartiet till att samtalsförbudet äntligen är hävt. Jag
            tror nämligen inte på att vi partier emellan inte ska prata med
            varandra för att få saker gjorda.
          </note>
          <note>
            Jag tänker på det som Vänsterpartiet tillsammans med bland andra
            Moderaterna gjorde i januari 2020. Då stoppade vi tillsammans
            friåret och stärkte välfärden. Under pandemin samarbetade vi för
            att se till att stöden verkligen kom på plats. Hade det inte varit
            för Vänsterpartiet, Moderaterna och några andra oppositionspartier
            hade de enskilda näringsidkarna inte fått det stöd de behöver.
            Jag vill tacka för det. Man kan göra skillnad i opposition.
          </note>
          <note>
            Nu har jag bara en kort och väldigt rak fråga. Det finns ju två
            budget ­ förslag som kommer att stå mot varandra i slutet av dagens
            votering. Då vill jag fråga Ulla Andersson: Är det Miljöpartiets
            och Socialdemokrater ­ na s budget, det vill säga regeringens
            reservation, som satsar mer på pen ­ sionärerna nästa år , eller
            är det de tre oppositionspartiernas budget?
          </note>
          <note>
            Anf. 61 ULLA ANDERSSON (V) replik:
          </note>
          <note>
            Herr ålderspresident! Tack, Elisabeth Svantesson, för frågan!
            En budget är ju en helhet. Det är så vi ser på en statsbudget
            och på vår egen budgetmotion, och det är utifrån detta som vi
            agerar.
          </note>
          <note>
            Det finns delar som kan vara bättre i den blåbruna budgeten.
            Men det finns också en inhuman människosyn och en brist på solidaritet
            i den budgetmotionen , som vi inte kan stå bakom.
          </note>
          <note>
            Ni återinför funkisskatten, det vill säga att funktionsnedsatta
            och kroniskt sjuka ska betala mer i skatt än alla friska med jobb.
            Det tycker vi är ovärdigt. Vi tycker också att det är fel att
            man tar bort de absolut nödvändiga investeringsstöden för att
            bygga fler hyresrätter. Vi vill nämligen att människor ska ha
            ett hem.
          </note>
          <note>
            Vi tycker att det är fel att jaga ekonomiskt utsatta barnfamiljer
            och förvägra dem en ekonomisk trygghet. För det är ju detta som
            lyser igenom i er budgetmotion och i era förslag på olika ställen.
            Ni har också en asylpolitik som vi inte kan stå bakom. Den visas
            också tydligt i ert budgetalternativ.
          </note>
          <note>
            För oss handlar det väldigt mycket om människosyn, om solidaritet
            och om det samhälle som vi vill leva i tillsammans. Vi tror att
            alla vi människor försöker göra vårt bästa för att bygga ett samhälle
            tillsammans – att jobba och slita och göra allt man kan. Men detta
            verkar de blåbruna inte tro. De jagar utsatta människor och fattiggör
            dem i stället för att ge dem lösningar.
          </note>
          <note>
            (Applåder)
          </note>
          <note>
            Anf. 62 ELISABETH SVANTESSON (M) replik:
          </note>
          <note>
            Herr ålderspresident! Det är ändå lite sorgligt att Vänsterpartiet
            använder gamla talepunkter som de använt i väldigt många år. Faktum
            är – det är lite konsumentupplysning till dem som tittar på denna
            debatt – att i den här budgeten, som ligger som huvudförslag och
            som kommer att vinna i dag, satsas det under nästa år på pensionärer
            med nästan mer än dubbelt så mycket som i regeringens. Jag vill
            ändå ha det sagt; det är en viktig poäng.
          </note>
          <note>
            Är det en dålig människosyn när vi satsar på att sänka skatten
            på sjuk- och aktivitetsersättning med 850 kronor? Är det inte
            en politik för vanligt folk när vi sänker drivmedelsskatterna
            för den som är beroende av bilen och som måste kunna köra till
            jobbet? Är det också en inhuman människosyn?
          </note>
          <note>
            Jag delar inte den bilden, men jag kan konstatera att vi med
            den budget som vi fattar beslut om här i dag kommer att stärka
            pensionärers ekonomi mycket mer än regeringen.
          </note>
          <note>
            (Applåder)
          </note>
          <note>
            Anf. 63 ULLA ANDERSSON (V) replik:
          </note>
          <note>
            Herr ålderspresident! Det låter bra, för då kommer Moderaterna
            att stödja garantitillägget för alla 700 000 pensionärer som berörs.
            Det måste vara svaret. Eller tänker ni avvisa det, Elisabeth Svantesson?
          </note>
          <note>
            Det skulle göra skillnad på riktigt i stället för det duttande
            som har varit år efter år och som har ställt barnskötare, städare,
            fastighetsskötare och undersköterskor med en sådan krass ekonomi
            att de inte ens har kunnat gå ut och ta en fika med en väninna
            eller köpa presenter till sina barnbarn.
          </note>
          <note>
            Nej, det är inte gamla talepunkter. Jag önskar att det vore det.
            Det är bara att läsa vad som står i er budget om hur ni försöker
            fattiggöra människor och jaga dem, skulle jag vilja påstå. Människor
            som lever på försörjningsstöd och som har barn ska inte ha rätt
            till extra pengar till exempel vid jul. Man ska inte ha möjlighet
            att söka extrastöd om det händer någonting i livet. Trygghetssystemen
            försvagas på så sätt.
          </note>
          <note>
            (Applåder)
          </note>
          <note>
            Anf. 64 JAKOB FORSSMED (KD) replik:
          </note>
          <note>
            Herr ålderspresident! Tack, Ulla Andersson, för anförandet! Min
            fråga är snarlik Elisabeth Svantessons. Det handlar om att ni
            från Vänsterpartiets sida i dag har deklarerat att ni röstar på
            er egen budgetmotion men att ni i slutomröstningen kommer att
            stödja regeringen. Jag är lite förvånad över detta, inte minst
            eftersom en garantipensionär med det förslag som Kristdemokraterna
            och Moderaterna har tagit fram tillsammans med Sverigedemokraterna
            kommer att få 3 200 kronor mer per år än med regeringens förslag.
          </note>
          <note>
            I och med Vänsterpartiets röster i dag får man vänta till augusti
            innan man får den välkomna förstärkning som vi föreslår, som är
            substantiell och som är betydelsefull för de personer som verkligen
            behöver pengar. Det är personer som får vända på varje krona för
            att kunna ta tåget till barnbarnet eller för att kunna ta den
            här lunchen med väninnan.
          </note>
          <note>
            Det andra förslaget som jag tycker förtjänar lite uppmärksamhet
            handlar om någonting som vi har samarbetat om tidigare: villkoren
            för äldreomsorgens personal. Där har vi jobbat tillsammans med
            Vänsterpartiet för att öka personalkontinuiteten, och vi konstaterade
            att de delade turerna behöver försvinna.
          </note>
          <note>
            Nu lägger vi fram – jag ska ärligt säga att det är med viss inspiration
            från Vänsterpartiets budgetmotion – ett förslag som innebär att
            vi nu kan börja avskaffa de delade turerna och införa Söderhamnsmodellen.
            Det skulle innebära mindre slit för äldreomsorgens personal. De
            skulle lättare kunna förena familjeliv med yrkesliv och få ett
            bättre fungerande socialt liv. Vi vet att det är väldigt plågsamt
            för dessa personer. Men detta röstar Vänsterpartiet också nej
            till.
          </note>
          <note>
            Det är två stora och viktiga förslag i det som nu kommer från
            oss. Jag tycker att Vänsterpartiet får förklara varför man inte
            stöder dessa i stället för regeringen.
          </note>
          <note>
            Anf. 65 ULLA ANDERSSON (V) replik:
          </note>
          <note>
            Herr ålderspresident! Jag hoppas att Jakob Forssmed också uppskattade
            mitt anförande – det var väl härlig vänsterpolitik med solidaritet
            och humanism! Men jag misstänker att det finns en del frågetecken
            i detta från Kristdemokraternas sida.
          </note>
          <note>
            Vi resonerar så här: Vi har förhandlat med regeringen, och om
            man släpper fram en statsminister tycker vi att det är rimligt
            att man inte förvägrar den dess viktigaste verktyg. Vi har gjort
            en helhetsbedömning. Därför har vi kommit fram till att vi i andra
            hand kommer att rösta på den budgeten.
          </note>
          <note>
            Jakob Forssmed kan vara lugn, för vi kommer att höja garantipensio
            ­ nen med som högst 1 000 kronor i månaden. Det är ett rejält
            tillskott. Tänk vilken betydelse det har för alla våra mammor,
            mormödrar eller farmödrar! Jag tror att vi alla har någon i vår
            närhet som faktiskt lever sitt liv i ekonomisk utsatthet. Det
            är framför allt kvinnor. Över en halv miljon kvinnor uppbär garantipension,
            trots att de har slitit och släpat i hela sitt liv.
          </note>
          <note>
            Sedan ska jag erkänna att jag skrattade gott när jag såg förslaget
            om delade turer i ert budgetalternativ. Det var som en kopia av
            vårt förslag. Jag förstår att ni lade fram det för att försöka
            locka oss att lägga ned våra röster. Era tre partier har aldrig
            tidigare haft ett eget konkret förslag kring delade turer, så
            trovärdigheten i den politiska omställningen är kanske inte jättestor.
            Men jag uppskattar att fler har kommit till de insikter som vi
            har: att delade turer är förkastligt. Vi tillskjuter stora belopp
            till äldreomsorgen för att de ska få bättre arbetsvillkor. Jakob
            Forssmed är mycket välkommen att rösta på vår budgetmotion, för
            det skulle göra skillnad på riktigt.
          </note>
          <note>
            (Applåder)
          </note>
          <note>
            Anf. 66 JAKOB FORSSMED (KD) replik:
          </note>
          <note>
            Herr ålderspresident! Jag kan försäkra Ulla Andersson att mitt
            engagemang för äldreomsorgens personal och för att få bort delade
            turer inte handlar om att locka Vänsterpartiet i en viss riktning
            i en budgetomröstning. Det är bara att läsa artiklar som jag har
            skrivit de senaste åren kring denna fråga och de konkreta förslag
            som vi har tagit fram från Kristdemokraternas sida för att få
            bort detta. Jag ser att detta är ett inslag i arbetsvillkoren
            som inte ska finnas på svensk arbetsmarknad. Jag tycker att det
            är otillständigt. Det borde inte finnas.
          </note>
          <note>
            Jag är väldigt glad för att vi nu lägger fram detta förslag.
            Det är tråkigt att det förslaget inte får Vänsterpartiets gröna
            knappar i dag, men jag vet att vi delar engagemanget här.
          </note>
          <note>
            Sedan har vi mycket stora åsiktsskillnader när det gäller drivkraften
            till arbete och när det gäller att se till att människor inte
            göms och glöms i bidragssystem. Vi ska ge alla människor chansen
            att bidra med det de kan, att vara behövda och att finnas i en
            arbetsgemenskap. Där har vi helt olika förslag och inriktningar.
            Men jag uppskattar alltid Ulla Anderssons anföranden. Det kan
            Ulla Andersson vara trygg med.
          </note>
          <note>
            Anf. 67 ULLA ANDERSSON (V) replik:
          </note>
          <note>
            Herr ålderspresident! Jag vet att Jakob Forssmed har ett genuint
            engagemang för äldreomsorgen och även för äldreomsorgens personal.
            Jag vet också att Kristdemokraterna har en politik kring arbetstrygghet
            som kanske inte riktigt rimmar med den ingången, men den debatten
            behöver vi inte ta nu.
          </note>
          <note>
            Såvitt jag vet har varken Kristdemokraterna eller Moderaterna,
            och inte heller Sverigedemokraterna, haft ett konkret eget förslag
            kring delade turer tidigare. Men helt plötsligt fanns det där
            som en kopia av vårt förslag. Vi kommer självklart att jobba för
            att äldreomsorgen ska ha de resurser som behövs och för att delade
            turer ska avskaffas.
          </note>
          <note>
            Ja, vi har vitt skilda åsikter. Vi tror inte på att fattiggöra
            människor som lever i ekonomisk utsatthet. Vi tror inte att deras
            liv blir bättre så. Vi tror inte att det hux flux finns ett jobb
            de kan ta. Vi tror på en aktiv arbetsmark ­ nadspolitik, på utbildning,
            på ekonomisk jämlikhet och på att satsa på skolan och offentliga
            investeringar. Så skapas jobb.
          </note>
          <note>
            (Applåder)
          </note>
          <note>
            Anf. 68 MATS PERSSON (L):
          </note>
          <note>
            Herr ålderspresident! Jag vill börja med att yrka bifall till
            Liberalernas reservationer 4 och 8.
          </note>
          <note>
            ”Politisk cirkus – det verkar mest vara politiskt spel ni håller
            på med där uppe i Stockholm.” Så säger väljarna hemma i Lund till
            mig när jag springer på dem på Ica eller fotbollsträningen eller
            var jag nu rör mig någonstans.
          </note>
          <note>
            Det vi har bevittnat i svensk politik sedan i somras är mycket
            allvarligt. Jag tror att människors förtroende för politiker och
            politiken får sig en törn när väldigt mycket energi går till att
            prata om politiskt spel och taktiserande i stället för till att
            lösa de problem Sverige faktiskt har.
          </note>
          <note>
            Vi har en alarmerande utveckling i Sverige. Vi har barn och ungdomar
            som inte lär sig att läsa, skriva och räkna. Vi har lärare som
            utsätts för hot i klassrummet. Vi har en växande gängkriminalitet.
            Vi har en elkris som svider varje gång man öppnar kuvertet med
            elräkningen.
          </note>
          <note>
            Jag skulle vilja rikta mig direkt till er svenskar i den hårt
            arbetande medelklassen, ni som stiger upp och går till jobbet
            varje dag och som kämpar för att era barn ska få det bättre än
            ni själva hade det. Jag vill rikta mig till er som tar ansvar
            för fotbollsklubben, för bostadsrättsföreningen eller för att
            göra vårt samhälle lite, lite bättre, till er som står upp för
            viktiga värderingar om att göra sin plikt och kräva sin rätt –
            till er som står upp för det som en gång i tiden byggde Sverige
            starkt. Ni förtjänar bättre än politiskt spel och taktiserande.
            Ni förtjänar bättre än den politiska cirkus som vi upplever just
            nu, delvis även här i kammaren.
          </note>
          <note>
            Till er har jag ett mycket tydligt besked: Sverige behöver förändring.
            Vi behöver en liberal borgerlig regering som tar itu med skolan,
            kriminaliteten och elkrisen.
          </note>
          <note>
            Herr ålderspresident! Många av de problem vi ser i Sverige i
            dag – gängkriminalitet, arbetslöshet – beror på att skolan inte
            fungerar. Alltför många elever lämnar skolan utan fullständiga
            betyg. Var sjätte elev saknar gymnasiebehörighet. Var sjätte elev
            har alltså inte möjlighet att komma in på gymnasiet, och vi vet
            alla vilka konsekvenser det får för samhället och för Sverige
            på längre sikt när barn och ungdomar inte lär sig läsa, skriva
            och räkna.
          </note>
          <note>
            Jag tror att den viktigaste investeringen vi kan göra för Sverige
            är att se till att vi får en skola som inte lämnar någon bakom,
            en skola som stimu ­ lerar och utmanar den som har lätt för att
            lära men som också tar itu med det faktum att för många inte lär
            sig tillräckligt.
          </note>
          <note>
            Därför präglas Liberalernas budgetmotion av rejäla tillskott
            till skolan. Vi vill ha mer undervisningstid i skolan så att barn
            och unga lär sig mer matte. Vi vill se till att de elever som
            halkar efter får mer tid i skolan, exempelvis genom lovskola.
            På punkt efter punkt föreslår vi reformer för att investera i
            och bygga ut svensk skola så att skolan ska fungera och göra så
            att alla, oavsett bakgrund, lär sig tillräckligt. Klassresan börjar
            i klassrummet.
          </note>
          <note>
            Herr ålderspresident! De senaste åren har präglats av oro, konflikter,
            våld, dödliga skjutningar och en växande kriminalitet som för
            några år sedan uppfattades som någonting som inte drabbade alla.
            Men nu drabbas alla av en kriminalitet som kryper in på skinnet
            och som känns både närvarande och nära. Det gäller oavsett om
            det är en ungdom som riskerar att bli av med mobiltelefonen eller
            en nyinköpt jacka, en äldre person som blir rånad på sin klocka
            eller någon som bor i ett område där de kriminella gängen fullständigt
            har tagit över vad som sker och vad som får sägas på torget.
          </note>
          <note>
            Det handlar om kriminella klaner, hederskultur där barn plötsligt
            försvinner från klassrummen för att hittas i ett annat land och
            klankriminalitet som aldrig får accepteras i vårt samhälle. Låt
            mig vara väldigt tydlig: Parallella rättsstrukturer och kriminella
            klansamhällen är helt oförenliga med en liberal demokrati och
            ett modernt välfärdssamhälle. Det är någonting som vi ska bekämpa
            med full kraft och som vi aldrig ska låta få fäste i Sverige.
          </note>
          <note>
            Herr ålderspresident! Klimatutmaningen är en avgörande framtids
            ­ fråga. En av de viktigaste utmaningarna som Sverige har framför
            sig hand ­ lar om att ställa om från fossilt till fossilfritt,
            och Sverige är just nu ett av de länder i världen där det händer
            allra mest på det området. Svenska före ­ tag säger att de vill
            utveckla den modernaste tekniken som finns för att lösa klimatfrågan,
            men för att göra det behövs det mer el – mycket el och billig
            el. De gigantiska industriprojekt vi ser i norra Sverige innebär
            fan ­ tastiska möjligheter för vår planet, men de kan bara genomföras
            om det finns tillräckligt med el i vårt land.
          </note>
          <note>
            Därför är det väldigt märkligt och ett väldigt stort problem
            att vi i Sverige har försatt oss i en situation där vi nu har
            elkris och där den som öppnar sin elräkning ser att priserna bara
            rusar. En villaägare i Lund, där jag själv bor, betalar 13 000
            kronor mer per år än en villaägare i Umeå. 13 000 kronor om året!
            Var finns rättvisan i det?
          </note>
          <note>
            Stora företag vill ställa om och etablera sig i norra Sverige
            och satsa på den nya tekniken men säger att de inte kan det, eftersom
            det tar för lång tid att få tillståndet på plats och elen inte
            räcker när fler människor ska köpa elbil och ladda den i ett eluttag.
            Vi accepterar att vi vissa dagar får sätta igång oljekraftverket
            i Karlshamn som gör att vi spyr ut koldioxid i atmosfären. Vi
            gör alltså precis det som Sverige länge har slagit sig för bröstet
            och sagt att vi inte gör.
          </note>
          <note>
            Vi tar numera inte ansvar för klimatet. Tvärtom försämrar vi
            klimatet genom vår bedrövliga energipolitik, som Socialdemokraterna,
            Miljöpartiet och framför allt Centerpartiet bär ett mycket, mycket
            stort ansvar för. De här partierna beslutade att lägga ned Barsebäck
            på 90-talet, och nyligen lade man ned Ringhals 1 och 2. Konsekvenserna
            ser vi i den elkris som växer fram i Sverige. Det är bedrövligt,
            inte bara för konsumenterna utan framför allt för klimatet.
          </note>
          <note>
            Herr ålderspresident! Liberalernas budgetmotion innehåller väldigt
            stora satsningar på skolan. Vi tar ett väldigt starkt ansvar för
            klimatet. Vi är borgerlighetens gröna röst. Vi vill bygga ut rättsväsendet.
            Alla rättsvård ­ ande myndigheter får mer pengar i Liberalernas
            budgetalternativ. Vi tror att kombinationen av att satsa på skolan,
            bryta kriminaliteten och stå upp för klimatet är de viktigaste
            ingredienserna för att bygga Sverige starkt framåt.
          </note>
          <note>
            Den viktigaste investeringen vi kan göra för vårt land är att
            se till att skolan ger alla barn samma chanser. Klassresan börjar
            i klassrummet. Det viktigaste vi kan göra för vårt land är att
            bryta den utveckling där parallellsamhällen, klanstrukturer och
            kriminella klaner tar över våra förorter. Det allra viktigaste
            vi kan göra är att stå upp för en modern klimatpolitik där människor
            kan göra klimatvänliga val, där det finns en laddinfrastruktur
            så att man kan köpa en elbil och där vi på ett modernt sätt för
            Sverige in i framtiden. Genom att ta ansvar för vår planet och
            för klimatfrågan tar vi ansvar inte bara här och nu utan också
            för våra barns och ungdomars framtid.
          </note>
          <note>
            Herr ålderspresident! Jag vill med detta yrka bifall till Liberalernas
            budgetmotion samt till reservation 4 och 8.
          </note>
          <note>
            Anf. 69 KAROLINA SKOG (MP):
          </note>
          <note>
            Herr ålderspresident! Sverige har genom samarbete och med uppkavlade
            ärmar arbetat sig igenom stora delar av en pandemi och en ekonomisk
            kris som är en följd av denna pandemi. Pandemin är inte över,
            men i ekonomin börjar vi se den ljusning som kan förväntas efter
            en kris.
          </note>
          <note>
            Med den budget som vi debatterar här i dag tar vi ut riktningen
            vart vi vill efter pandemin och vart Sverige ska gå. Sverige kommer
            också framöver att behöva samverkan, samförstånd och hårt arbete
            för att ta oss an de nya mål en och de kriser som fortfarande
            pågår.
          </note>
          <note>
            Miljöpartiet vill bygga ett klimatsmart och rättvist Sverige.
            Vi gör stora investeringar för att kombinera grön omställning
            med radikalt minskade utsläpp, trygg välfärd, ökad jämställdhet
            och ökad jämlikhet. Det går att kombinera. Det finns en ljus framtid
            där vi har hanterat klimatkrisen och naturkrisen och säkrat en
            god ålderdom för våra äldre, fungerande sjukvård och en fantastisk
            skola.
          </note>
          <note>
            Herr ålderspresident! Jag vill tala lite om de kriser som fortgår.
            De har pågått under lång tid och är inte på något sätt över. I
            stället djupnar de dag för dag.
          </note>
          <note>
            Det råder en naturkris. Den handlar om att arter dör ut, att
            hela eko ­ system försvagas. Det som vi hämtar vår näring från,
            som gör att luften går att andas och som behåller temperaturen
            på en sådan nivå att vi kan ha ett gott liv håller i grunden på
            att skakas om. Vi måste arbeta smart, effektivt och träget för
            att övervinna dessa kriser.
          </note>
          <note>
            Det finns åtgärder att vidta, och det finns gott om forskning
            som pekar mot dessa åtgärder. Kriserna ska hanteras gemensamt
            för att minska effekterna och öka resiliensen. Det är det som
            kallas naturnära metoder. De innebär att naturen används, som
            är bättre än våra allra smartaste ingenjörer, för att skapa förutsättningar
            för liv. En sådan enkel och viktig sak är att bevara den allra
            mest värdefulla och skyddsvärda naturen.
          </note>
          <note>
            I samband med klimattoppmötet i Glasgow pratades det mycket om
            skog. På det globala planet kommer bilder av hur viktigt det är
            att bevara skogarna på Borneo och i Amazonas fram. Många svenskar
            känner för dem också. Men då är det viktigt att se att vi har
            ett ansvar för ett svenskt Amazonas i den svenska fjällvärlden
            med oerhört skyddsvärd skog. Det finns också kvar en del – inte
            jättemycket – gammal skog i andra delar av världen.
          </note>
          <note>
            Vad skogen gör är alldeles fantastiskt. Den skapar hem för många
            arter, men den bidrar också till att fånga in koldioxid. Skogen
            är därför också en viktig del i arbetet med klimatet.
          </note>
          <note>
            För att förstå allt detta handlar det inte bara om träden i sig,
            utan det handlar om livsmiljön, marken och hur svamparna i marken
            fungerar gemensamt. För att få allt detta måste man antingen låta
            skogen stå, vilket i dessa sammanhang är en effektiv och billig
            åtgärd, eller bruka skogen på ett sätt så att naturen får plats.
            I Sverige måste vi göra båda dessa saker, så att vi också får
            ett hållbart och produktivt skogsbruk och tar vårt globala ansvar
            för att skydda.
          </note>
          <note>
            Det finns en anledning till att jag lägger så mycket tid på att
            förklara varför dessa åtgärder är så effektiva. De budgetalternativ
            vi debatterar innebär ett vägval mellan två metoder. Det är tydligt
            att man kan välja det ena eller det andra. Ska vi använda naturen
            som en effektiv medspelare i arbetet mot klimatförändringar och
            mot förlusten av biologisk mångfald, eller ska vi tänka att allt
            löser sig med hjälp av teknik?
          </note>
          <note>
            I den budgetreservation som finns i betänkandet vill man bromsa
            arbetet med att skydda skog och i stället lägga en massa pengar
            på teknik, CCS, där man fångar in koldioxid från luften. Jag och
            Miljöpartiet är övertygade om att vi kommer att behöva CCS i världen.
            Klimatförändringarna har kommit så långt att CCS behövs. Men frågan
            är hur stora förhoppningar vi ska göra på att CCS kommer på plats
            snabbt. Det är teknik som är otroligt omogen och otroligt dyr.
            Valet att lägga pengar på omogen och dyr teknik i stället för
            att ta det säkra och mycket mer effektiva kortet är ett oerhört
            dåligt vägval om man vill ha mycket effekt per krona i klimatpolitiken.
          </note>
          <note>
            En annan sak som är otroligt viktig , och som kan tänkas som
            en lågt hängande frukt, är elpriser som flyger upp och ned och
            sätter företag och hushåll i en svår sits. Diktatorer i diktaturer
            i vår närhet använder energipolitik som ett geopolitiskt nätverk
            för att pressa EU, Sverige och den demokratiska världen.
          </note>
          <note>
            Det är smart att använda energin och elen så effektivt som möjligt,
            det vill säga att minska på slöseriet och inte elda för kråkorna.
            I den budgetproposition som regeringen har lagt på riksdagens
            bord finns satsningar på att hjälpa företag och hushåll att använda
            energin smartare. Men det är otroligt märkligt att av allt man
            kan välja väljer det brunblå alternativet att gå på just dessa
            satsningar. Det är fel, och det ska vi sluta med. Det är en extremt
            tydlig symbol för en antiklimatpolitik, det vill säga en politik
            där man inte väljer de mest effektiva vägarna framåt.
          </note>
          <note>
            Det som är positivt i klimatarbetet – det finns sådant som är
            positivt – är att det finns så många företag som står på tå och
            vill göra mer. För att hjälpa dem lägger vi nu fram ett stort
            och nytt program som handlar om att staten går in och tar risken
            för riktigt stora klimatinvesteringar. Det gäller den typen av
            investeringar som nästan, men inte riktigt, når den globala marknaden
            på egna ben. De behöver det extra stödet. Där kan nästa kullager
            ligga och vänta på att göra världssuccé. Detta kallas för gröna
            kreditgarantier, och det innebär att staten går in och tar risken
            så att den typen av investeringar lättare får billiga lån. Det
            är en genialisk lösning som kommer att göra stor nytta, och jag
            är oerhört stolt över den.
          </note>
          <note>
            I propositionen tar vi självklart ett brett grepp om vad som
            behövs i de olika delarna av samhället för att komma på fötter
            igen efter den ekonomiska krisen. Det handlar om att stärka välfärden,
            sjukvården och kommunerna. Vi gör särskilda efterlängtade satsningar
            mot mäns våld mot kvinnor, det vill säga stärker de organisationer
            som finns där varje dag för dem.
          </note>
          <note>
            Vi rättar till ett misstag, en orättfärdighet, som har funnits
            under lång tid i det svenska systemet, nämligen att de som har
            allra minst pengar, till exempel de som har sjukersättningar,
            faktiskt har betalat mer skatt än de som jobbar. Det är en anomali
            som inte kan rättfärdigas. Därför vidtar vi åtgärder som tar bort
            den klyftan. Men jag är bestört och lite chockerad över att oppositionen
            väljer att gå fram med åtgärder som skapar en ny sådan klyfta.
            Det är för mig, herr ålderspresident, helt obegripligt. Jag hoppas
            att alla som befinner sig i denna situation och de organisationer
            som arbetar med dessa frågor ser den tydliga skillnaden i svensk
            politik – om man står upp för de svaga eller inte.
          </note>
          <note>
            Vi skulle kunna vara lite trötta efter att vi har hanterat en
            pandemi, som fortfarande pågår, och en ekonomisk kris. Så är inte
            fallet. Jag är inte det minsta trött, och Miljöpartiet är inte
            det minsta trött eller nedslaget. Vi har ärmarna uppkavlade, och
            vi är redo att ta oss an de kriser som fortfarande pågår. Vi är
            redo att ta fajten för skogen, stranden, barnen och framtiden.
          </note>
          <note>
            Jag tror faktiskt inte att Miljöpartiet har varit så stridslystet
            på länge. Vi är redo att arbeta hårt för en rättvis och grön framtid.
          </note>
          <note>
            (Applåder)
          </note>
          <note>
            Anf. 70 MARTIN ÅDAHL (C) replik:
          </note>
          <note>
            Herr ålderspresident! Jag bad om replik inte för att polemisera
            utan för att jag vill be om ursäkt till Karolina Skog. Jag blev
            uppmärksammad på att jag faktiskt inte förstod frågan som ställdes
            i replikskiftet när jag hade hållit mitt anförande. Frågan var
            så avlägsen från min värld att jag inte ens förstod dess innehåll.
          </note>
          <note>
            Som jag förstår det frågade Karolina Skog egentligen inte om
            vi förhandlat med regeringen, vilket vi obviously inte har gjort,
            utan hon frågade om vi förhandlat med den andra koalitionen.
          </note>
          <note>
            (KAROLINA SKOG (MP): Nej.)
          </note>
          <note>
            Det var inte det som var frågan? Nehej, då har jag återigen missförstått.
            Det var huvudbetänkandet det handlade om, trodde jag.
          </note>
          <note>
            Då kan jag bara säga rakt av att det har vi inte gjort heller.
            Alla missförstånd är totalt utredda. Vi har inte förhandlat med
            någondera, och vi yrkar bifall till vår egen motion.
          </note>
          <note>
            Jag vet inte om vi ska ha ett replikskifte om det här; jag ville
            bara vara säker på att jag svarat ordentligt.
          </note>
          <note>
            Anf. 71 KAROLINA SKOG (MP) replik:
          </note>
          <note>
            Herr ålderspresident! Jag ska inte skratta, men det blev lite
            lustigt. Vad bra att det är utrett!
          </note>
          <note>
            Anf. 72 ELISABETH SVANTESSON (M) replik:
          </note>
          <note>
            Herr ålderspresident! Det går ett rykte här utanför och i medierna
            om att Miljöpartiet vill lämna regeringen. Jag tänker att det
            bästa vore om Miljöpartiet lämnade riksdagen. Jag tänker göra
            allt jag kan för att de ska göra det nästa höst. Låt mig säga
            några ord om varför.
          </note>
          <note>
            Karolina Skog pratar om kriser. Ja, men en av dessa kriser har
            ju Karolina Skog själv varit med och orsakat: elkrisen. Den elkris
            vi ser nu och har sett de senaste åren beror ju på politiska beslut
            som Socialdemokraterna och Miljöpartiet tillsammans har fattat.
          </note>
          <note>
            Hushållen märker av det. Företag märker av det. I februari i
            år stängde Holmen två av sina pappersbruk på grund av extrema
            elpriser. Pågen i Malmö har skjutit upp planer på att expandera.
            Oljekraftverket i Karlshamn har periodvis startats. Det har eldats
            mycket olja där. Detta drabbar dem som också Åsa Westlund pratar
            om: vanligt folk. Elpriserna är höga och kommer att vara höga
            under vintern. Vattenfall räknar med detta.
          </note>
          <note>
            Dessutom, herr ålderspresident, är drivmedelspriserna väldigt
            höga i Sverige. Jag vet att Miljöpartiet verkligen ogillar att
            vi vill sänka skatten på drivmedel. Men låt mig göra klart att
            Sverige har de högsta drivmedels ­ priserna. Priset på diesel
            är högst i hela världen. Jag ska rätta mig där; jag tror att Hongkong
            kan ha lite högre. Men Sverige har bland de högsta drivmedelspriserna
            i världen, och många är verkligen påverkade av detta – ensamhushåll
            och ensamstående mammor och pappor som är helt beroende av sin
            bil.
          </note>
          <note>
            Min fråga, min enkla fråga, till Miljöpartiet är när Miljöpartiet
            tycker att det är nog. Finns det någon gräns, menar Miljöpartiet,
            för hur höga drivmedelspriserna i Sverige kan vara?
          </note>
          <note>
            Anf. 73 KAROLINA SKOG (MP) replik:
          </note>
          <note>
            Herr ålderspresident! Det finns ingenting bra med att vara beroende
            av fossila bränslen. Det ger enorma utsläpp som hotar våra barns
            framtid. Det gör oss beroende av diktaturer, som kan använda det
            beroendet mot oss. Det gör oss också beroende av ett pris, ett
            världsmarknadspris, som går upp och ned på ett sätt som vi inte
            på något sätt kan påverka.
          </note>
          <note>
            I den här kammaren verkar det vara lite olika hur mycket vi bryr
            oss om de olika punkterna. Jag är extremt orolig över punkt 1
            och 2. Elisabeth Svantesson verkar mer orolig över punkt 3. Men
            oavsett varför borde vi kunna enas om att göra oss fria från beroendet
            av de fossila bränslena – fria och självständiga.
          </note>
          <note>
            Vi kan ha ett transportsystem där vi producerar elen själva i
            Sverige, får bort utsläppen och får kontroll över prisutvecklingen
            och gör oss fria från infall – att någon saudisk prins blir lite
            sur och det får effekter på våra hushåll.
          </note>
          <note>
            Det som krävs av politiken nu för att göra det är svar på hur
            vi får fram elbilar med dragkrok som funkar i hela Sverige till
            priser som funkar för vanligt folk och hur vi får ut laddinfrastrukturen
            och gör transformationen som behövs. Det är det vi behöver politik
            till i Sverige.
          </note>
          <note>
            (Applåder)
          </note>
          <note>
            Anf. 74 ELISABETH SVANTESSON (M) replik:
          </note>
          <note>
            Herr ålderspresident! Här håller jag med Karolina Skog – vi måste
            bli oberoende av detta. Men vad är vägen dit, och hur blir vi
            det?
          </note>
          <note>
            Låt mig bara påpeka några saker, herr ålderspresident! Karolina
            Skog säger att regeringen vill ha fossilfri el, men ni lägger
            ned kärnkraften. Det är en av orsakerna till att vi nu har höga
            elpriser. Ni vill ha elbilar men bygger inte alls ut laddinfrastrukturen
            i den takt som behövs. Ni säger nej till att förkorta tillståndsprocesserna
            så att man faktiskt kan elektrifiera industrin på riktigt. Ja,
            listan kan göras lång. Ni säger en sak men gör en annan.
          </note>
          <note>
            Vi måste ha en effektiv klimatpolitik med globalt pris på koldioxid
            och internationella klimatinvesteringar. Vi måste se till att
            på riktigt bygga ut laddinfrastrukturen så att fler kan köpa de
            bilarna. Det behövs en andrahandsmarknad så att så kallat vanligt
            folk, som vi har hört om här tidigare, också kan köra elbil. Men
            fram till dess menar vi att hela den här bördan inte kan bäras
            av en grupp människor, en stor grupp människor, som är helt beroende
            av sin bil. Höga elpriser och höga drivmedelspriser äter upp plånboken,
            och ni ser inte de människorna.
          </note>
          <note>
            (Applåder)
          </note>
          <note>
            Anf. 75 KAROLINA SKOG (MP) replik:
          </note>
          <note>
            Herr ålderspresident! Miljöpartiet har fått fart på utbyggnaden
            av ladd ­ infrastrukturen i Sverige. Vi har fört en politik som
            gör att elbilsmarknaden nu börjar ta fart på riktigt.
          </note>
          <note>
            Moderaterna är det parti som säger stopp för ny elproduktion
            i Sverige. De säger stopp för vindkraftsparker utanför Stockholm
            och stopp för vindkraftsparker utanför Gävle här och nu, och de
            säger stopp för energieffektivisering. Om de är så oroliga för
            elpriserna, hur kan de då säga nej till energieffektivisering?
          </note>
          <note>
            Moderaterna för också en politik som förlänger beroendet av fossila
            bränslen och allt som det för med sig av utsläpp, beroende av
            diktaturer och beroende av ett fluktuerande globalt pris som vi
            aldrig kommer att påverka härifrån.
          </note>
          <note>
            (Applåder)
          </note>
          <note>
            Anf. 76 JAKOB FORSSMED (KD) replik:
          </note>
          <note>
            Herr ålderspresident! Tack, Karolina Skog, för ditt anförande
            och ditt fokus på kriser!
          </note>
          <note>
            Jag får erkänna att även jag hörde ordet ”elkris” i huvudet när
            jag lyssnade på dig och såg Miljöpartiets företrädare här. Ni
            kan ju inte vara nöjda med utfallet – de skenande elpriserna,
            effektbristen, de problem som vi har på elmarknaden. Här krävs
            det en helt annan politik än den som Miljöpartiet bedriver. Men
            jag tänkte fråga Karolina Skog om ett par andra kriser.
          </note>
          <note>
            Den ena är trygghetskrisen i många utsatta områden. Nu ligger
            ett förslag på riksdagens bord som innebär högre polislöner, bättre
            villkor för polisen, så att man ska kunna behålla mer av den viktiga
            personal som polisen utgörs av, och bättre villkor för poliser
            i yttre tjänst, så att fler kan vara närvarande i utsatta områden.
            Förslaget innebär också mer stöd för teknisk utrustning, för att
            stärka Nationellt forensiskt centrum, för att stär ­ ka Kustbevakningen
            och tullen och för att stärka åklagarna, domstolarna och kriminalvården.
          </note>
          <note>
            Det här är otroligt viktiga satsningar – som ni reserverar er
            mot. Frågan är varför ni gör det i det här läget, när vi har en
            situation där Sverige ligger i Europabotten när det gäller polistäthet
            och i Europatoppen när det gäller dödsskjutningar.
          </note>
          <note>
            Den andra krisen handlar om vården, där 170 000 personer står
            i vård ­ kö och har väntat längre än vårdgarantins 90 dagar. Varför
            säger ni i det läget nej till satsningar på fler vårdplatser och
            upprättandet av en natio ­ nell vårdförmedling så att hela landet
            ska kunna få del av den vård ­ kapacitet som finns? Det här är
            ju viktiga reformer för att börja beta av de mycket långa köerna,
            så frågan är varför ni säger nej och reserverar er mot detta.
          </note>
          <note>
            Anf. 77 KAROLINA SKOG (MP) replik:
          </note>
          <note>
            Herr ålderspresident! Det finns inget som helst tvivel om att
            det behövs kraftfullt arbete mot kriminaliteten och det förfärliga
            tryck den sätter på människor och bostadsområden runt om i Sverige.
          </note>
          <note>
            Det finns enighet i den här kammaren om att de rättsvårdande
            myndigheterna i alla delar behöver resurser för att vara starka.
            Från regeringens sida har vi gjort stora satsningar på polisen
            och på flera andra myndigheter.
          </note>
          <note>
            Jag måste säga att jag tycker att det är tråkigt att rättsdebatten
            har handlat så mycket om överbudspolitik och om vem som lade fram
            det senaste förslaget om att olika myndigheter ska få mer. I den
            debatten försvinner kärnan.
          </note>
          <note>
            Jag måste också säga att jag saknar Kristdemokraternas mer mänskliga
            röst i detta. Utöver att stärka repressionen måste vi också se
            människan. Vad är det som gör att pojkar slår in på en kriminell
            bana? Vi måste också göra de andra delarna. Vi måste se människor
            och stärka människor. Detta är det förebyggande arbetet. Det saknar
            jag i debatten, inte minst från Kristdemokraterna.
          </note>
          <note>
            Anf. 78 JAKOB FORSSMED (KD) replik:
          </note>
          <note>
            Herr ålderspresident! Karolina Skog talade om överbudspolitik.
            Jag tror att vi behöver dessa resurser till rättsväsendet i det
            här läget. Man får nu lägga otroligt mycket tid och kraft på de
            gängkriminella. Därmed hinner och klarar man inte att göra något
            som är en central brottsförebyggande åtgärd, nämligen att reagera
            tidigt och snabbt på tidiga insteg i kriminalitet.
          </note>
          <note>
            Jag tror att en del av de saker vi gör här är viktiga. Vi föreslår
            fler närvarande vuxna i förskolan för mindre barngrupper, mer
            undervisningstid, stärkningar av civilsamhället och föräldrastödsprogram,
            så att föräldrar får bättre redskap för att vara närvarande och
            bra föräldrar till sina barn. Vi stärker avhopparprogrammet i
            vår budget. Detta är brottsförebyggande insatser som finns i vårt
            förslag.
          </note>
          <note>
            Jag håller dock helt med Karolina Skog om att denna debatt måste
            föras med samma kraft och samma tydlighet. Det tror jag att många
            partier kan ta åt sig av.
          </note>
          <note>
            Anf. 79 KAROLINA SKOG (MP) replik:
          </note>
          <note>
            Herr ålderspresident! Det jag försökte få fram var att det inte
            blir en rättvisande bild av debatten om man talar om att skillnaden
            består i hur många kronor som läggs eller om vem som lade fram
            det senaste förslaget om att höja anslaget till en myndighet.
            Det finns en annan – politisk – skillnad i den rättspolitiska
            debatten. En del partier är beredda att gå oer ­ hört långt och
            vidta åtgärder som kommer att minska tilliten i samhället när
            vi faktiskt behöver öka den.
          </note>
          <note>
            Vi måste klara av att göra både och. Då blir det inte så intressant
            vem som lade fram det senaste förslaget. Det intressanta är ju
            faktiskt hur vi skapar ett tryggare samhälle med större tillit.
            Det är där vi behöver ha den rättspolitiska debatten. Vi ska inte
            låtsas som att det finns en skillnad i om vi vill att rättsväsendet
            ska fungera; det vill alla i den här kammaren.
          </note>
          <note>
            (Applåder)
          </note>
          <note>
            Anf. 80 ELISABETH SVANTESSON (M):
          </note>
          <note>
            Herr ålderspresident! Jag vill börja med att yrka bifall till
            förslaget i betänkandet.
          </note>
          <note>
            Statsministeromröstning och budgetomröstning på en och samma
            dag; det händer mycket här inne. Men framför allt händer det väldigt
            mycket utanför riksdagens väggar. Där har dödsskjutningar nästan
            blivit vardag. Bara under den tid då Centerpartiet, och senare
            Vänsterpartiet, förhandlat med Socialdemokraterna har flera människor
            dött.
          </note>
          <note>
            Föräldrar vågar inte låta sina barn gå ut och leka i lekparken.
            De följer barnen till träningen. I vissa fall är det så att mammor
            nu begraver sina barn. Allt det här har blivit som en vardag i
            Sverige, men det måste inte vara det.
          </note>
          <note>
            Här utanför har vi fortfarande många företag som kämpar efter
            pandemin. Nu, när vi verkar få en ny våg, är de väldigt oroade
            för hur det ska gå.
          </note>
          <note>
            Här utanför, herr ålderspresident, är det också många som har
            tappat tilltron till det som händer här inne. När partier verkar
            mer fokuserade på att lösa sina samarbetsproblem än på att lösa
            samhällsproblem förstår jag att många tappar hoppet.
          </note>
          <note>
            Herr ålderspresident! Sverige är på väldigt många sätt fantastiskt,
            och jag är väldigt glad att jag har fått växa upp här. Vi är många
            som är tacksamma för allt som Sverige har erbjudit – naturen,
            friheten och möjligheterna.
          </note>
          <note>
            Men när Stefan Löfven häromveckan skulle beskriva sina sju år
            ville han beskriva dem som sju fantastiska år. Jag menar i stället
            att det är sju förlorade år.
          </note>
          <note>
            Vad är det egentligen som Socialdemokraterna menar har varit
            så fantastiskt? Var det när bostadsministern fick avgå för att
            han hade festat med en ultranationalistisk man från Grå vargarna?
            Ni kanske hade glömt det. Var det när det nyligen stod klart att
            Sverige fått den fjärde högsta arbetslösheten i EU i stället för
            den lägsta, som ju ändå var löftet? Var det när oljekraftverket
            i Karlshamn eldade 140 000 liter olja i timmen eftersom vi lagt
            ned fungerande kärnkraft? Var det fantastiskt när Sverige under
            Stefan Löfvens tid etablerade sig som Europas farligaste land,
            med mest dödligt skjutvapenvåld i förhållande till antalet invånare?
          </note>
          <note>
            Listan kan göras lång, men jag ska inte använda mer av min tid
            till detta. Jag ställer mig ändå frågan: Vad är det som har varit
            så fantastiskt med den här regeringens insatser?
          </note>
          <note>
            Det är ingen slump att vi har hamnat där vi har hamnat, herr
            ålderspresident. Detta är resultatet av en regering som har monterat
            ned arbetslinjen så till den milda grad att varannan invandrad
            person nu inte kan försörja sig själv, som genom högst medvetna
            prioriteringar har förstört energiförsörjningen och som har låtit
            gängkriminella ta över det offentliga rummet.
          </note>
          <note>
            Herr ålderspresident! Det finns ett alternativ till detta. I
            dag har alla riksdagens ledamöter möjlighet att rösta på den budget
            som flera av oppositionspartierna nu samlats kring för att ta
            ett första steg mot att lösa Sveriges samhällsproblem.
          </note>
          <note>
            Vi är tre partier som tycker att skattepengarna ska gå till det
            allra viktigaste: till att stoppa skjutningarna, pressa tillbaka
            arbetslösheten, utöka antalet vårdplatser och se till att eleverna
            i skolan får mer undervisningstid. Vår budget möjliggör detta,
            och den som röstar emot dessa förslag vill alltså göra besparingar
            på just dessa områden.
          </note>
          <note>
            Vad är det då vi gör i den här budgeten, herr ålderspresident?
            Jag ska nämna fyra viktiga områden.
          </note>
          <note>
            För det första – och detta är viktigast av allt – gör vi nu en
            kraftig förstärkning av rättsväsendet. Jag har hört här att pengar
            inte löser allt. Självklart är det så, men om vi ska komma till
            rätta med kriminaliteten och alla dess olika förgreningar krävs
            det resurser till polisen och till alla rättsväsendets myndigheter.
          </note>
          <note>
            Det handlar om politisk ambitionsnivå. Jag hör företrädare för
            reger ­ ingen säga att det inte har begärts mer pengar, men vi
            här inne sätter ju ambitionsnivån.
          </note>
          <note>
            Vi vill i den här budgeten möjliggöra en stor polislönesatsning.
            Den är viktig för att fler ska söka sig till polisutbildningen
            och för att stolarna inte ska stå tomma i januari.
          </note>
          <note>
            För det andra stärker vi jobbpolitiken på flera sätt i den här
            budgeten. Vi gör det mer lönsamt att arbeta. Vi sänker skatten
            på låga och medelstora inkomster. Vi sänker också kostnaden för
            att anställa unga och personer som har varit utanför arbetsmarknaden
            under lång tid. Vi tar dessutom det första steget till en bidragsreform.
          </note>
          <note>
            Allt detta är viktigt, för vi vet att om vi inte stärker arbetslinjen
            kommer vi heller inte att ha resurser för välfärden och tryggheten
            under åren framöver.
          </note>
          <note>
            Herr ålderspresident! För det tredj e förbättrar vi, som jag
            tidigare har sagt i olika inlägg, situationen för pensionärer
            – särskilt för de mest utsatta. Alla pensionärer får mer skatt
            med den här budgeten än med regeringens. Dessutom tillför vi under
            året pengar till bostadstillägg, som vi vet träffar de allra mest
            utsatta pensionärerna bäst. Den socialdemokrat som röstar emot
            denna satsning röstar alltså för en besparing på pensionärerna
            i dag.
          </note>
          <note>
            För det fjärde, herr ålderspresident, gör den här budgeten skillnad
            för klimatet. Den kommer att röstas igenom om ingen hinner ändra
            sig – det går ju snabbt i både politik och hockey. Om den röstas
            igenom innebär det att Sverige får den största klimatbudgeten
            någonsin. Vi fortsätter viktiga satsningar på Industriklivet.
            Vi bygger ut laddinfrastrukturen så att fler ska kunna köra på
            el. Vi satsar på att Sverige ska kunna fånga upp, fånga in och
            binda koldioxid.
          </note>
          <note>
            Detta är några av de saker som finns med i budgeten. Det är en
            effektiv klimatpolitik som kan göra skillnad på riktigt.
          </note>
          <note>
            Budgeten innehåller många fler delar, men jag kan tänka mig att
            flera från de andra partierna kommer att nämna dessa. Vi är tre
            partier nu – Moderaterna, Kristdemokraterna och Sverigedemokraterna
            – som tar ett första steg för att få ordning på Sverige.
          </note>
          <note>
            Alla ledamöter här i riksdagen måste ju ställa sig frågan vilket
            Sverige man vill se, hur Sverige ska vara. Jag vet hur jag vill
            att Sverige ska vara.
          </note>
          <note>
            Jag vill att alla ska kunna känna framtidstro och trygghet, att
            man ska kunna bo och leva i hela landet. Jag vill att man ska
            veta att polisen kommer när man har utsatts för brott var i Sverige
            man än bor. På s amma sätt ska man få vård i tid var man än bor.
            Så vill jag att Sverige ska vara.
          </note>
          <note>
            Undersköterskan som reser långa sträckor med bil till ett nattskift
            ska ha råd att tanka bilen. Alla har nämligen inte en busshållplats
            vid gathörnet. Företag måste ha tillgång till el året runt, inte
            bara när det blåser. Så vill jag att Sverige ska vara.
          </note>
          <note>
            De som hamnat utanför arbetsmarknaden – de är många nu – får
            inte glömmas bort. De ska ha en praktikplats, en aktivitet. De
            ska känna att de får vara med och göra nytta och känna stolthet
            över att ha kollegor, att gå på en after work. Så vill jag att
            Sverige ska vara.
          </note>
          <note>
            Här ska inget barn rånas på väg hem från skolan. Här ska tjejer
            kunna gå hem från krogen utan att vara rädda och hela tiden kolla
            sig över axeln.
          </note>
          <note>
            Det är så jag tror och hoppas att vi alla vill att Sverige ska
            vara. Men om det ska bli möjligt krävs det en ny inriktning och
            en handlingskraftig regering.
          </note>
          <note>
            Först tänker Moderaterna ta tag i de stora problemen. Sedan kommer
            vi naturligtvis också att fortsätta ta tag i alla möjligheter
            som finns.
          </note>
          <note>
            Sverige ska vara tryggare, friare och mer framgångsrikt. Vi ska
            vara ett föredöme i världen, inte ett skräckexempel på utländska
            löpsedlar som vi på många sätt är just nu.
          </note>
          <note>
            Med den här budgeten, herr ålderspresident, tar vi ett steg framåt
            i arbetet med att få ordning på Sverige.
          </note>
          <note>
            (Applåder)
          </note>
          <note>
            Anf. 81 KAROLINA SKOG (MP) replik:
          </note>
          <note>
            Herr ålderspresident! Jag ska passa på att rätta till mitt misstag
            och yrka bifall till Miljöpartiets och Socialdemokraternas reservationer,
            vilket jag i min iver missade att göra.
          </note>
          <note>
            Med den budgetreservation som nu kommer att gå igenom har Moderaternas
            politik styrt 11 av 16 budgetar. När man hör på Elisabeth Svantesson
            om hur Sverige mår kan man inte riktigt tro det. Har den där politiken
            inte haft någon form av effekt? I så fall skulle ju inte Sverige
            vara ett sådant elände som Elisabeth Svensson faktiskt utmålar.
          </note>
          <note>
            Det är självklart att man ska framföra sin politik i riksdagen
            och hitta koalitioner. Men det är faktiskt så att i somras fick
            din partiledare möjlighet att testa om han kunde bilda en regering.
            Han ville inte det. Vad är det för fördel med att styra by proxy,
            att först lägga fram en ekonomisk politik och sedan säga att den
            inte har någon effekt? Jag måste säga att jag tycker att planen
            är oklar här.
          </note>
          <note>
            Jag måste helt enkelt fråga om ni moderater och Elisabeth Svantesson
            faktiskt är redo att ta ansvar för Sverige. Allt det där som sas
            ett tag om att oppositionen varje dag är redo att ta över verkar
            ju faktiskt inte stämma. I mina ögon ser ni inte alls ut att vara
            redo.
          </note>
          <note>
            Anf. 82 ELISABETH SVANTESSON (M) replik:
          </note>
          <note>
            Herr ålderspresident! Det korta svaret är att vi är hur redo
            som helst. Det lite längre svaret är att det är väldigt tydligt
            just nu att det inte finns förutsättningar för en borgerlig regering.
            Det har ju andra partier sett till att helt enkelt blockera.
          </note>
          <note>
            Låt mig bara säga någonting om skillnaden mellan opposition och
            regering. Självklart kan man göra skillnad. Vi påbörjade en lönesatsning
            som ni stoppade. Nu fortsätter vi den. Eftersom vi båda har varit
            statsråd vet Karolina Skog mycket väl att man kan styra myndigheterna
            på ett annat sätt. Man kan vara tydligare i sina uppdrag. Att
            både ha budget och sitta i regering gör ju skillnad.
          </note>
          <note>
            En sak som jag har lärt mig från den här mandatperioden är att
            det gäller att se till att man har stöd för sin budget när den
            kommer till riksdagen.
          </note>
          <note>
            En så här svag regering har Sverige aldrig haft. Jag vill bara
            rätta till att vi inte har en reservation. Vi har alltså en budget,
            och ni reserverar er. Ni har ju en reservation eftersom ni inte
            har något stöd och inte kan prata med alla.
          </note>
          <note>
            Jag lär mig två saker: att man ska fortsätta att lägga pengarna
            på det som kan göra nytta och att det är viktigt att vara i regeringsställning.
            Jag vill säga till alla som ser den här debatten att för att verkligen
            kunna ändra riktningen för landet krävs det att man sitter i regering,
            och det är vi beredda att göra varje dag.
          </note>
          <note>
            (Applåder)
          </note>
          <note>
            Anf. 83 KAROLINA SKOG (MP) replik:
          </note>
          <note>
            Herr ålderspresident! Varje dag utom en specifik dag i juli,
            då ni verkligen inte alls var beredda, så vissa undantag finns
            det helt uppenbart. Det har funnits chanser.
          </note>
          <note>
            Det har funnits väldigt tydliga löften här genom åren om hur
            Moderaterna ska ta makten, och det har rört Sverigedemokraterna.
            Det kommer att ha varit väldigt många kommer-aldrig-uttalanden,
            till exempel kommer aldrig att budgetförhandla. Det senaste uppfattar
            jag är att man aldrig kommer att släppa in Sverigedemokraterna
            i en regering. Precis som Elisabeth Svantesson säger gör det stor
            skillnad att sitta i regering. Då tänkte jag testa det senaste:
            kommer aldrig att släppa in Sverigedemokraterna i regering. Hur
            lång hållbarhetstid är det på det uttalandet?
          </note>
          <note>
            (Applåder)
          </note>
          <note>
            Anf. 84 ELISABETH SVANTESSON (M) replik:
          </note>
          <note>
            Herr ålderspresident! Jag ska svara på frågan, även om den inte
            har någonting med budgetdebatten att göra. Men det får presidiet
            själva avgöra.
          </note>
          <note>
            Bara för att göra det klart: Vi tänker bilda en borgerlig regering,
            punkt. Men när vi ändå är inne på det här med regering går det
            ju nu ett rykte om att Miljöpartiet ska lämna regeringen. Då får
            jag väl skicka tillbaka frågan: Kommer ni att sitta kvar eller
            kommer ni att lämna regeringen? Som jag sa tidigare hoppas jag
            ju att ni lämnar inte bara regeringen utan också riksdagen hösten
            2022. Det vore en välgärning för Sverige, för svensk klimatpolitik,
            för energisystemet – på alla sätt.
          </note>
          <note>
            Jag vill gärna höra om ni sitter kvar i regering i eftermiddag.
          </note>
          <note>
            Anf. 85 MARTIN ÅDAHL (C) replik:
          </note>
          <note>
            Herr ålderspresident! Jag hörde Elisabeth Svantesson i sitt anförande
            anklaga regeringen för att montera ned arbetslinjen. Men jag skulle
            vilja fråga om Moderaterna håller på att montera ned arbetslinjen.
            Det ironiska är att efter de förhandlingar som vi hade med den
            socialdemokratiskt ledda regeringen blev det stora skattesänkningar
            på arbete. Och vi stod ända fram till pandemin emot starka krav
            på att höja a-kassan. Vi gick med på det, men bara temporärt under
            pandemin. Sedan skulle det bort. Det var ju en bärande del av
            arbetslinjen.
          </note>
          <note>
            Sedan visar det sig att när Moderaterna nu ska få ihop sitt förslag
            är det tillsammans med SD med sin minst sagt vänsternära politik.
            De är ju för övrigt inte ett borgerligt parti, så ni kommer inte
            att få någon borgerlig regering. Ni kommer att få en SD-beroende
            regering. SD driver igenom den temporärt höga a-kassan, att det
            är det som är den nya arbetslinjen. Dessutom läggs det till en
            obetald familjevecka, i princip samma antal dagar fast utan betalning.
            Alla vi som håller på med det här vet att det är dåligt både för
            arbetsutbudet och för jämställdheten – lika dåligt faktiskt.
          </note>
          <note>
            Jag har faktiskt en annan fråga också: Varför försvann alla konkreta
            satsningar på landsbygden och alla löften som ställdes ut innan
            den här budgeten väl lades fram? Det fanns klara och tydliga insatser
            för enskilda vägar och för att satsa på landsbygdsprogrammet och
            förbättra bredbandet. Varför försvann detta när det kom till kritan
            i er budget?
          </note>
          <note>
            Anf. 86 ELISABETH SVANTESSON (M) replik:
          </note>
          <note>
            Herr ålderspresident! Jag tackar Martin Ådahl för de många frågorna
            från ett parti som har hållit den regering under armarna som har
            skapat den högsta arbetslösheten och satt rekord i långtidsarbetslöshet.
          </note>
          <note>
            Arbetslinjen är viktig, och därför säger vi nej till förvärvsavdraget,
            vilket jag tror att Centerpartiet säger ja till. I stället sänker
            vi skatten på arbete, för vi tror att det viktigt för att stärka
            arbetslinjen.
          </note>
          <note>
            Vi tycker också att det är viktigt att en bidragsreform kommer
            på plats. Det är nämligen problematiskt att de svenska bidragssystemen
            gör att väldigt många tjänar lika mycket på att vara hemma som
            på att gå till jobbet.
          </note>
          <note>
            Jag delar dock Martin Ådahls grundläggande bedömning när det
            gäller a-kassan. Det är en tillfällig höjning, och vi vill inte
            se den permanentad.
          </note>
          <note>
            I denna budgetmotion tar vi tag i de stora problemen. Vi skickar
            som sagt mycket pengar till polis och rättsväsen, vi tar de första
            stegen för att stärka arbetslinjen genom jobbskatteavdrag och
            bidragsreform och vi ser till att de värst drabbade på arbetsmarknaden,
            de långtidsarbetslösa, får verkningsfulla insatser.
          </note>
          <note>
            Det är viktiga steg vi tar i opposition. Vi förbättrar och förändrar
            regeringens budget och stärker på så sätt arbetslinjen.
          </note>
          <note>
            Anf. 87 MARTIN ÅDAHL (C) replik:
          </note>
          <note>
            Fru talman! Det är tråkigt att behöva upprepa frågan om alla
            löften till landsbygden och konkreta satsningar, utöver regeringens
            satsningar som funnits med sedan vi förhandlade med dem. Ni lämnade
            walkover i slutänden, vilket vi varken har gjort i debatten eller
            i konkret handling.
          </note>
          <note>
            Det är många miljarder som ni stryker i er budget från finansieringen
            av a-kassan, som är bra för arbetsutbudet, utan att lägga dem
            på satsningar på småföretag och jobbskapande. Vart tog arbetslinjen
            vägen hos Moderaterna?
          </note>
          <note>
            Anf. 88 ELISABETH SVANTESSON (M) replik:
          </note>
          <note>
            Fru talman! Låt mig påminna om att det var Martin Ådahl som höjde
            ersättningen från a-kassan. Nu försöker han komma undan detta
            och att han har hållit en statsminister under armarna som har
            dragit Sverige åt helt fel håll. Han har hållit en statsminister
            under armarna som har sett till att Sverige är ett av de otryggare
            länderna i EU. Sverige har nu en av de högsta arbetslöshetsnivåerna,
            och varannan invandrare kan inte försörja sig själv.
          </note>
          <note>
            Jag diskuterar gärna frågor om arbetslinjen, för de är viktiga
            för att stärka Sverige i framtiden.
          </note>
          <note>
            När det gäller landsbygdspolitiken är det mycket i denna budget
            som är bra för landsbygden. Många av Martin Ådahls väljare på
            landsbygden tycker nog att det är rimligt att vi sänker skatten
            på drivmedel. Det kommer att underlätta deras vardag. Mycket annat
            i budgeten är också bra för landsbygden.
          </note>
          <note>
            (Applåder)
          </note>
          <note>
            Anf. 89 ANDRE VICE TALMANNEN:
          </note>
          <note>
            Innan jag ger Åsa Westlund ordet vill jag be Åsa Westlund om
            ursäkt för att jag avbröt hennes huvudanförande tidigare i dag.
            Jag tolkade regelverket om talartid begränsad till tio minuter
            som att det var en maxtid men fick senare höra att det inte är
            så. Jag beklagar återigen.
          </note>
          <note>
            Anf. 90 ÅSA WESTLUND (S) replik:
          </note>
          <note>
            Fru talman! Jag uppskattar ursäkten.
          </note>
          <note>
            Låt mig börja med att säga att moderater och socialdemokrater
            faktiskt är väldigt ense om en sak: Sveriges framtid är helt avhängig
            av att många är med och bidrar och att alla som kan jobba jobbar.
            Vi har dock olika syn på hur vi ska nå dit.
          </note>
          <note>
            I Sverige har långtidsarbetslösheten ökat på grund av pandemikrisen.
            Detsamma hände under finanskrisen. Den dåvarande regeringen med
            Reinfeldt i spetsen försökte sig då på stora skattesänkningar
            genom jobb ­ skatteavdrag för att komma till rätta med långtidsarbetslösheten.
            Det fun ­ gerade inte.
          </note>
          <note>
            Albert Einstein påstås ha sagt: Definitionen av galenskap är
            att göra samma sak igen och igen och förvänta sig ett annat resultat.
          </note>
          <note>
            Nu befinner vi oss i samma situation igen. Varför skulle den
            politik som inte bröt långtidsarbetslösheten då fungera bättre
            nu, Elisabeth Svantesson?
          </note>
          <note>
            (Applåder)
          </note>
          <note>
            Anf. 91 ELISABETH SVANTESSON (M) replik:
          </note>
          <note>
            Fru talman! Jag tackar Åsa Westlund för en väldigt bra fråga
            som jag gärna svarar på.
          </note>
          <note>
            Låt mig börja med långtidsarbetslösheten. Problemet är att den
            växte innan pandemin.
          </note>
          <note>
            Åsa Westlund har flera gånger i dag nämnt människor med funktionshinder
            och funktionsvariation, men Socialdemokraterna har lämnat dem
            i sticket. I dag för hon en diskussion om 45 kronors skillnad
            mellan våra budgetar, men hon har lämnat dem i sticket.
          </note>
          <note>
            Två tredjedelar av alla långtidsarbetslösa har ingen aktivitet
            utan lämnas helt ensamma. Det gör mig upprörd.
          </note>
          <note>
            Är man ordförande i riksdagens finansutskott bör man läsa utvärderingar
            och forskning. Alla är samstämmiga: Jobbskatteavdragen har gjort
            mycket nytta för att öka sysselsättningen, och en hög sysselsättningsgrad
            är bra för utbudet, bra för tillväxten och bra för Sverige.
          </note>
          <note>
            Jag förstår att Socialdemokraterna vill gå tillbaka till en tid
            med höga bidrag då det inte lönade sig att jobba. Men jag hör
            många arbetsgivare säga det de sa 2005: Vi får inte tillbaka arbetskraften
            efter pandemin, för i vissa branscher är a-kassan lika hög som
            eller högre än lägsta lönen.
          </note>
          <note>
            Det är en varningsklocka.
          </note>
          <note>
            Vi ser olika på detta, men arbetslinjen är väsentlig.
          </note>
          <note>
            Min fråga till ordföranden i finansutskottet är: Varför lämnar
            ni två tredjedelar av alla långtidsarbetslösa i sticket?
          </note>
          <note>
            Anf. 92 ÅSA WESTLUND (S) replik:
          </note>
          <note>
            Fru talman! Jag vet inte riktigt i vilken ände jag ska börja.
          </note>
          <note>
            Moderaterna har stängt funktionshindrade ute från ekonomiska
            förbättringar. Det har varit kärnan i det som kallas drivkraft
            för arbete. Om de som inte kan arbeta får det sämre kommer de
            plötsligt att bli av med sina funktionshinder eller sin långvariga
            sjukdom och ta ett arbete. Men det funkar inte så.
          </note>
          <note>
            Jag vill göra mer för att bryta långtidsarbetslösheten för dem
            som kan få ett jobb. Det handlar till exempel om det som ni säger
            nej till i dag: extratjänster och introduktionsjobb, att fortsätta
            korta etableringstiden och vår satsning på arbetsmarknadsutbildningar.
          </note>
          <note>
            På vilket sätt hjälper det den industri som nu växer fram att
            ni lägger mindre pengar på arbetskraftsutbildning?
          </note>
          <note>
            Anf. 93 ELISABETH SVANTESSON (M) replik:
          </note>
          <note>
            Fru talman! Om man fortsätter med exakt samma politik som man
            alltid har haft, vad blir då resultatet? Jo, exakt likadant.
          </note>
          <note>
            Problemet är att mycket av er arbetsmarknadspolitik är ineffektiv.
          </note>
          <note>
            Dessutom skickar Arbetsförmedlingen tillbaka miljarder varje
            år efter ­ som man inte kan använda dem. Det är en fråga för myndigheten;
            den måste fungera bättre. Detta lämnar jag dock med varm hand
            över till er som har ansvaret nu.
          </note>
          <note>
            Vår poäng är att insatserna ska vara effektiva. Nystartsjobben,
            som ni själva skriver är det mest effektiva sättet att låta människor
            komma i arbete, har ni halverat till antalet. Där borde ni tänka
            om. Extratjänster är dyra och ineffektiva. Gör rätt!
          </note>
          <note>
            Jag fick inget svar på vad ni tänker göra för de två tredjedelarna
            långtidsarbetslösa jag nämnde. Många med funktionshinder kan och
            vill jobba, men ni lämnar dem i sticket.
          </note>
          <note>
            (Applåder)
          </note>
          <note>
            Anf. 94 ULLA ANDERSSON (V) replik:
          </note>
          <note>
            Fru talman! Jag hör att Elisabeth Svantesson oroar sig över att
            så många inte kan försörja sig själva. Då tänker jag att Moderaterna
            kommer att kämpa för facklig organisering, högre löner och bättre
            arbetsvillkor för att motverka de grundläggande orsakerna till
            att vi har hög arbetslöshet. Men i stället består deras jobbpolitik
            enbart av att fattiggöra människor. Det är faktiskt så det ser
            ut, Elisabeth Svantesson.
          </note>
          <note>
            Moderaterna, som aldrig någonsin skulle samarbeta med Sverigedemokraterna
            på grund av deras värderingar, har nu krökt ryggraden, svikit
            sina löften och inlett ett budgetsamarbete. Där finns en människosyn
            där ekonomiskt utsatta människor jagas och ifrågasätts, och jakten
            på dem rullar vidare.
          </note>
          <note>
            I den budget som ni har kommit överens om kan man se att ni lämnar
            frågor helt obesvarade. Ni tar inte upp sjukförsäkringen, och
            ni tar inte upp arbetslöshetsförsäkringen.
          </note>
          <note>
            I Moderaternas egen budgetmotion är det stora neddragningar.
            Vi har en jumboplats när det gäller arbetslöshetsförsäkringen
            i EU, plats 21 av 27, men Elisabeth Svantesson är inte nöjd utan
            vill försämra den ännu mer. Arbetslösa ska bli ännu fattigare.
            Vi ligger sist bland OECD-länderna när det gäller sjukersättningen,
            men Elisabeth Svantesson tycker att det är alldeles för bra och
            vill gå ännu längre.
          </note>
          <note>
            Nu undrar jag om Moderaterna, med den budget som troligtvis kommer
            att gå igenom i dag, helt plötsligt har ändrat uppfattning. Eller
            är det så att allt skjuts på framtiden så att väljarna inte kommer
            att ha en aning om vad det blir för politik för arbetslösa, sjuka
            och ekonomiskt utsatta?
          </note>
          <note>
            Anf. 95 ELISABETH SVANTESSON (M) replik:
          </note>
          <note>
            Fru talman! Tack, Ulla Andersson, för frågan!
          </note>
          <note>
            Om det är något som bekymrar mig väldigt mycket är det att människor
            med arbetsförmåga, som jag har nämnt tidigare, inte får en chans
            att komma in på arbetsmarknaden. Det finns flera orsaker till
            det.
          </note>
          <note>
            Vi vet att bidragssystem spelar roll. Det är därför som vi med
            denna budget tar ett beslut om att få igång en utredning som ser
            över bidrags ­ systemen. Jag vet att Ulla Andersson och jag tänker
            väldigt olika om detta, men jag vill gärna påminna om den somaliska
            kvinna som Expressen gjorde en intervju med för några veckor sedan
            – en härlig kvinna som fått jobb med skogsröjning. Hon fick 32
            000 med alla bidrag och lön när hon hade börjat jobba. Innan hon
            började jobba fick hon också 32 000. Detta är inget som jag har
            hittat på, utan det är ett faktum.
          </note>
          <note>
            Bidragssystemen är en viktig del att förändra så att det lönar
            sig bättre att jobba. Men det räcker inte. Vi ska inte lämna människor
            som är långtidsarbetslösa i sticket. Man måste få en praktikplats.
            Man måste få komma in på en arbetsplats. Man behöver bättre språkkunskaper.
            Man behöver en utbildning som är relevant för personen och den
            arbetsmarknad som vi ser.
          </note>
          <note>
            Många delar behöver ordnas för att komma till rätta med det utanförskap
            och den stora arbetslöshet som vi ser, särskilt i många utsatta
            områden. Det är den politik som vi tänker driva.
          </note>
          <note>
            Jag tycker att det är viktigt när vi är här i riksdagen i dag
            att säga till dem som lyssnar på debatten och undrar hur budgeten
            kommer att påverka just deras liv nästa år att vi inte rör a-kassan
            eller sjukförsäkringen i denna budget. Detta är viktigt att veta.
            Vi kommer självfallet, precis som de par ­ tier som du kanske
            till slut får samarbeta med, Ulla Andersson, att återkomma före
            valet om synen på olika delar av trygghetssystemet. Detta är alldeles
            självklart.
          </note>
          <note>
            (Applåder)
          </note>
          <note>
            Anf. 96 ULLA ANDERSSON (V) replik:
          </note>
          <note>
            Fru talman! Faktum kvarstår: Er egen jobbpolitik, Elisabeth Svantes
            ­ son, består enbart av att försvåra för människor som har ekonomiska
            svå ­ righeter och lever i ekonomisk utsatthet. Att fattiggöra
            dem skapar inga jobb. Det skapar inte ökad efterfrågan i ekonomin.
            Det blir inget hokus ­ pokus nya jobb bara för att människor blir
            fattiga, snarare tvärtom. Och detta vet du egentligen, Elisabeth
            Svantesson.
          </note>
          <note>
            Jag skulle vilja säga att ni försvårar för människor. Ni drar
            ned på arbetsmarknadspolitiken. Ni gör så att människor som har
            slitit och släpat inte ska känna ekonomisk trygghet när de blir
            sjuka, utan man ska hux flux bli frisk bara för att man blir fattig.
            Människor som har jobbat på en fabrik som kanske drar ned ska
            inte heller leva i ekonomisk trygghet, utan de ska fattiggöras.
            På så vis ska jobbet på fabriken komma tillbaka. Deras barn ska
            få sämre förutsättningar i livet. Detta i sin tur påverkar skolresultaten
            – det finns det mycket forskning på.
          </note>
          <note>
            Elisabeth Svantesson väljer att försvåra för människor.
          </note>
          <note>
            Anf. 97 ELISABETH SVANTESSON (M) replik:
          </note>
          <note>
            Fru talman! Det allra värsta vi kan göra är att fattiggöra människor.
            Hur gör man det? Jo, genom att man ser till att ha bidragssystem,
            genom att man har en arbetsförmedling som inte gynnar arbete,
            som inte hjälper människor till jobb och som inte har tillräckligt
            med stöd till arbetsgivare så att de kan anställa personer till
            en lägre kostnad och genom att man inte sänker skatten på arbete.
            Allt detta är en bra mix för att människor inte ska komma i arbete.
          </note>
          <note>
            När föräldrar inte kommer i jobb ser barnen sina föräldrar vara
            hemma. Det är den förebild de får. Vi kommer aldrig att släppa
            fokus på att fler föräldrar ska ha ett jobb att gå till, ha en
            egen inkomst och kunna försörja sig själva. Det är den bästa förebild
            som vi kan ge barnen. Detta är mitt fokus och kommer alltid att
            vara mitt fokus, även om Ulla Andersson gärna misstänkliggör min
            intention. Den är rätt och slätt att alla våra system måste riggas,
            för att detta är både rätt och rättvist, så att fler kommer i
            arbete.
          </note>
          <note>
            (Applåder)
          </note>
          <note>
            Anf. 98 OSCAR SJÖSTEDT (SD):
          </note>
          <note>
            Fru talman! Jag vill börja med att yrka bifall till utskottets
            förslag. Och det är faktiskt första gången jag gör det, åtminstone
            inom ramen för just ett budgetbetänkande. Jag är givetvis väldigt
            glad över att de tre opposi ­ tionspartierna har enats kring ett
            gemensamt budgetförslag.
          </note>
          <note>
            Vad är det då som händer när Sverigedemokraterna får politiskt
            inflytande? Det som händer är att rättsväsendet får mer resurser:
            polisen, Kriminalvården, Åklagarmyndigheten, domstolsväsendet,
            Säkerhetspolisen, Tullverket och även Kustbevakningen.
          </note>
          <note>
            Regeringen har visat sig vara helt oförmögen att ta i med hårdhandskarna
            mot den ganska grova och väldigt utbredda kriminalitet som lamslår
            hela stadsdelar i våra städer. Sverige har blivit ett extremt
            land, Europas farligaste land, enligt den tyska tidningen Bild.
          </note>
          <note>
            Många platser på polisutbildningen gapar tomma. Min slutsats,
            eller vår slutsats ska jag kanske säga, är att vi måste göra polisyrket
            mer attraktivt. En riktad polislönesatsning vore därför väldigt
            välkommen.
          </note>
          <note>
            Vi är fortfarande i opposition och är något begränsade i vad
            vi kan åstadkomma, men längre fram, om mindre än ett år, efter
            nästa val, måste vi få till påtagliga straffskärpningar. Om man
            skjuter ihjäl en uniformerad polisman med en k-pist, alltså en
            helautomatisk kulsprutepistol, ska man sitta frihetsberövad resten
            av sitt liv. Det är inte svårare än så. Fru talman! Jag vill uttrycka
            mina djupaste sympatier till polisman Andreas Danmans föräldrar
            och familj. Han dog i tjänsten, 33 år gammal.
          </note>
          <note>
            Vidare, fru talman, vad händer mer när Sverigedemokraterna får
            politiskt inflytande? Pensionärerna får en starkare ställning,
            dels i form av en skattelättnad riktad till alla som har arbetat
            tidigare i livet, dels i form av stärkt bostadstillägg riktat
            till de allra fattigaste äldre. 293 000 pensionärer har en så
            pass skral ekonomi att de är berättigade till bostadstillägg.
            Dessa 293 000 äldre får nu en förstärkning på mellan 100 och 200
            kronor per månad, utöver tidigare nämnda skattelättnad på ytterligare
            omkring 100 kronor i månaden.
          </note>
          <note>
            Fru talman! Det blir billigare att tanka bilen. En halv krona
            per liter är inte jättemycket – jag är fullt medveten om det –
            men i tider där regeringen vill vrida åt tumskruvarna ännu lite
            mer genom att kraftigt försämra reseavdraget för alla som måste
            ta bilen till och från jobbet visar vi på en annan riktning. Vi
            är inte nöjda här, eller åtminstone är jag inte nöjd. Det kommer
            mer, var så säker!
          </note>
          <note>
            Vidare, fru talman, får varenda löntagare en förstärkt privatekonomi,
            en eller ett par hundralappar per månad för hyfsat vanliga lönenivåer.
            Vi tycker att det är rätt, och vi tycker att det är klokt. Det
            ska löna sig att jobba eller att ha jobbat. Nuvarande löntagare
            och före detta löntagare, det vill säga pensionärerna, får alltså
            liknande skattelättnader på liknande inkomster. Man kan kalla
            det arbetslinje om man vill. Man kan också kalla det sunt förnuft.
          </note>
          <note>
            Fru talman! Vi i oppositionen har också enats, inte om migrationspolitiken
            – så långt vill jag inte sträcka mig, men om att vi ska försöka
            bli eniga om en riktning som är avsevärt mer restriktiv i förhållande
            till regeringens migrationspolitik. Åtminstone följande utgångspunkter
            är vi överens om redan i dag:
          </note>
          <note>
            För det första: Asyllagstiftningen anpassas efter den rättsliga
            miniminivån enligt EU-rätten.
          </note>
          <note>
            För det andra: Arbetskraftsinvandringen begränsas bland annat
            genom införande av ett högre lönekrav.
          </note>
          <note>
            För det tredje: Fler utvisningar och avvisningar ska verkställas.
          </note>
          <note>
            För det fjärde: Arbetet mot illegal invandring – personer som
            befinner sig illegalt i Sverige – ska prioriteras.
          </note>
          <note>
            Exakt var detta landar när vi har satt oss ned för att diskutera
            dessa viktiga och komplexa frågor kan jag inte svara på eller
            redogöra för i dag.
          </note>
          <note>
            Självklart är det så att när vi ska ha en votering om statsminister
            efter nästa val, om mindre än ett år, kommer resultaten av dessa
            migrationspo ­ litiska samtal och eventuella överenskommelser
            att vara hyfsat avgörande för om vi ska trycka på grön knapp eller
            på röd knapp. Sverigedemokrat ­ erna kan inte släppa fram en regeringsbildare
            med mindre än en omfattan ­ de överenskommelse där en betydligt
            mer restriktiv inriktning inom migra ­ tionspolitiken utgör en
            av flera avgörande delar.
          </note>
          <note>
            700 000 invandrare i Sverige i dag är inte självförsörjande.
            Mer än hälften av de arbetslösa är utrikes födda. För mig är det
            snudd på obegripligt att man inte förstår vidden av denna problematik.
            En blind höna har bättre uppfattningsförmåga än Sveriges regering.
          </note>
          <note>
            Fru talman! Slutligen några ord om det som inte är med i utskottets
            förslag, det vill säga i den överenskommelse som oppositionspartierna
            har slutit. Det finns inte med några försämringar eller nedskärningar
            i arbetslöshetsförsäkringen. Det finns inte med några försämringar
            eller nedskärningar i sjukförsäkringen. Det är precis detta som
            Socialdemokraterna har haft som skrämselpropaganda, och helt grundlöst
            som det nu visat sig, att så fort som vi får budgetinflytande
            kommer det stora nedskärningar i våra offentliga trygghetssystem.
            Men det var inte sant; det vet vi nu. Det var ännu ett i raden
            av plumpa påhopp i denna djupt ohederliga tirad av just plumpa
            påhopp, orkestrerad av lögnfabriken på Sveavägen 68. Lita aldrig
            på en socialdemokrat! Det är min ytterst starka uppmaning till
            väljarna, i synnerhet nu när vi går mot ett valår.
          </note>
          <note>
            (Applåder)
          </note>
          <note>
            Anf. 99 ÅSA WESTLUND (S) replik:
          </note>
          <note>
            Fru talman! I den budget som regeringen har föreslagit görs en
            rejäl höjning av sjuk- och aktivitetsersättningen. Samtidigt tar
            vi bort den orättfärdiga funkisskatten som har funnits och som
            infördes av den borgerliga regeringen. Den har inneburit att funktionshindrade
            år efter år har betalat högre skatt än andra. Men Sverigedemokraterna
            inför en funkisskatt igen tillsammans med KD och M.
          </note>
          <note>
            Jag hörde precis att Oscar Sjöstedt i talarstolen kallade detta
            för sunt förnuft. Då vill jag gärna fråga Oscar Sjöstedt: Vad
            är det som är det sunda förnuftet i att funktionshindrade ska
            betala mer i skatt på sin lilla inkomst än förvärvsarbetande?
          </note>
          <note>
            Anf. 100 OSCAR SJÖSTEDT (SD) replik:
          </note>
          <note>
            Fru talman! Det där är att förvränga saker så till den milda
            grad att det inte längre är sant. Skillnaden i skatt, utifrån
            utskottets budgetförslag, går inte mellan människor som har en
            funktionsnedsättning och människor som inte har en funktionsnedsättning.
            Det finns gott om människor med funktionsnedsättning som gör otroligt
            viktiga insatser på arbetsmarkna ­ den. Man kan alltså jobba även
            om man har något funktionshinder. Det finns definitivt gott om
            människor som inte har någon funktionsnedsättning och som inte
            gör någon insats på arbetsmarknaden.
          </note>
          <note>
            När man inför ett jobbskatteavdrag för dem som arbetar i dag
            och för dem som har arbetat tidigare är det en skillnad mellan
            dem som arbetar och dem som inte arbetar. Det är inte en skillnad
            mellan dem som är funk ­ tionsnedsatta och dem som inte är funktionsnedsatta.
            Det är en märklig syn på människor att bara för att de har någon
            form av funktionshinder eller funktionsvariation kan de inte göra
            en insats på arbetsmarknaden. Så är det inte; det vet jag. Även
            om man är oförmögen att förvärvsarbeta får man ingen högre skatt
            med utskottets förslag.
          </note>
          <note>
            Men det är en märklig syn på människor att de inte kan bidra
            på arbetsmarknaden för att de har en funktionsnedsättning. Det
            finns jättemånga människor med olika typer av funktionsnedsättningar
            som gör oerhört viktiga insatser på arbetsmarknaden. Och motsat
            t , inverterat, gäller att det definitivt finns människor utan
            något som helst funktionshinder som inte gör några insatser på
            arbetsmarknaden. Och skillnaden går där, alltså mellan dem som
            jobbar och dem som inte jobbar.
          </note>
          <note>
            Anf. 101 ÅSA WESTLUND (S) replik:
          </note>
          <note>
            Fru talman! Jag tror ingen är så dum att man tror att funktionshindrade
            aldrig kan arbeta. Det kan de förstås. Men vissa människor har
            inte arbetsförmåga. Då är frågan: Ska vi gemensamt se till att
            de kan leva ett värdigt liv, eller ska vi se till att de fattiggörs
            för att andra ska få det bättre?
          </note>
          <note>
            Du, Oscar Sjöstedt, kallar i ditt anförande den princip som innebär
            att människor som inte kan arbeta på grund av funktionsnedsättning
            eller långvarig sjukdom och som ska ha högre skatt än andra för
            sunt förnuft.
          </note>
          <note>
            Jag frågar igen: Vad är det som är sunt förnuft i den uppfattningen?
          </note>
          <note>
            (Applåder)
          </note>
          <note>
            Anf. 102 OSCAR SJÖSTEDT (SD) replik:
          </note>
          <note>
            Fru talman! Människor som är funktionsnedsatta i en sådan grad
            att de är oförmögna att förvärvsarbeta får inte högre skatt. Det
            är ingen som har ett sådant förslag. Vi skär inte i några trygghetssystem
            för dem, och vi höjer inte några skatter för dem. Det är inte
            sant. Det är inte på det sättet.
          </note>
          <note>
            Vi sänker skatten för människor som arbetar i dag eller som har
            arbetat tidigare. Men vi höjer inte skatten för några andra för
            den sakens skull. Det är väldigt stor skillnad.
          </note>
          <note>
            Man kan absolut inte komma och försöka insinuera att vi höjer
            skatten för människor med funktionshinder för att vi sänker den
            för några andra. Det är helt enkelt inte sant.
          </note>
          <note>
            Detta var ytterligare ett plumpt påhopp. Denna tirad av plumpa
            påhopp förlängs. Lita aldrig på en socialdemokrat! Gör inte det!
          </note>
          <note>
            Anf. 103 ULLA ANDERSSON (V) replik:
          </note>
          <note>
            Fru talman! Det är klart att man gör skillnad på människor och
            människor i skattesystemet om de har olika skattenivåer beroende
            på varifrån de får sin inkomst. Det är en självklarhet. Det var
            den borgerliga regeringen som införde det, och jag vet att Sverigedemokraterna
            tycker att det är rimligt. Har man en kronisk funktionsnedsättning
            som gör att man inte kan jobba ska man i och med det också betala
            högre skatt. Är man kroniskt sjuk och inte kan jobba eller jobba
            bara delvis ska man också betala högre skatt än den som har turen
            att vara frisk och ha ett jobb.
          </note>
          <note>
            Jag skulle vilja säga att denna människosyn också slår igenom
            i Sveri ­ gedemokraternas skolpolitik. Min utgångspunkt är egentligen
            att alla bor ­ de tycka att alla barn ska få en bra skolgång och
            möjlighet att utvecklas på bästa sätt. Det borde de flesta skriva
            under på. Men i Sverigedemokrater ­ nas egen budgetmotion vill
            de ta bort det statsbidrag på 6 ½ miljard kronor som är tänkt
            att utjämna förutsättningarna för barn i skolan och som bygger
            på den forskning som finns om vilka faktorer som påverkar barns
            lärande och skolresultat. Det kan handla om socioekonomiska faktorer,
            att man bor i ett socioekonomiskt utsatt bostadsområde. Det kan
            handla om föräldrar ­ nas utbildningsnivå, till exempel om man
            lever med bägge föräldrarna eller inte, och om man nyss har invandrat
            till landet eller inte.
          </note>
          <note>
            Men Sverigedemokraterna stryker bort detta rakt av – 6 ½ miljard
            kronor, 9 000 lärare – för att Sverigedemokraterna inte vill att
            alla barn ska få samma förutsättningar.
          </note>
          <note>
            Vilka drabbas hårdast? Jo, det är arbetarklassens barn. Varför
            då, Oscar Sjöstedt?
          </note>
          <note>
            (Applåder)
          </note>
          <note>
            Anf. 104 OSCAR SJÖSTEDT (SD) replik:
          </note>
          <note>
            Fru talman! Är man funktionsnedsatt men delvis arbetsförmögen
            får man lägre skatt med detta förslag än i dag.
          </note>
          <note>
            Skolan är såklart otroligt viktig, och jag tackar Ulla Andersson
            för frågan. Nu är det på det sättet att skolan är kommunal. Det
            kan jag beklaga. Jag tycker att kommunaliseringen av skolan var
            ett dåligt beslut. Men lasta inte mig eller Sverigedemokraterna
            för det, eftersom vi inte ens satt i Sveriges riksdag när det
            genomfördes. Därför måste man se det primärt som en kommunal angelägenhet.
          </note>
          <note>
            Man måste se på vad vi gör. Då talar vi om Sverigedemokraternas
            budgetmotion och inte utskottets förslag. Vad gör vi inte för
            att stärka kommunsektorn? Vi lägger 18,5 miljarder, vilket kan
            jämföras med regeringens budgetproposition. Det är klart att åtminstone
            en viss del av dessa pengar kommer att sippra ut till skolan.
          </note>
          <note>
            Med det sagt ska vi inte detaljstyra att en viss del ska gå till
            skolan, eftersom det ju finns också andra behov. Det kan handla
            om äldreomsorg, förskola och så vidare. Om man vill satsa på skolan
            ska man göra det genom att satsa på kommunsektorn, vilket vi är
            tydliga med och även gjorde i vår budgetmotion. Det tror jag är
            det klokare sättet att göra det på.
          </note>
          <note>
            Anf. 105 ULLA ANDERSSON (V) replik:
          </note>
          <note>
            Fru talman! Med det resonemanget skulle Sverigedemokraterna inte
            lägga några pengar på äldreomsorgen eller sjukvården för att styra
            hur verksamheterna ska utvecklas. Det väljer dock Sverigedemokraterna
            ändå att göra.
          </note>
          <note>
            Vi har de facto en väldigt segregerad skola. Mycket av det beror
            på att det har privatiserats och att skolan har blivit en marknad.
            Det får konsekvenser för barnens skolresultat. Vi lever även segregerat
            i samhället, vilket påverkar skolresultat. Ojämlika samhällen
            påverkar barns skolresultat.
          </note>
          <note>
            Vad ni faktiskt gör i er budgetmotion är att ta 6 ½ miljard från
            de barn i skolan som behöver det mest. Vet du, jag tror att ni
            gör det för att ni vet att det går till barn i socioekonomiskt
            utsatta områden, där också arbetarklassen bor. Många av dem har
            invandrarbakgrund. Jag tror att det ligger till så, och jag beklagar
            det djupt. Det visar en väldigt inhuman människosyn.
          </note>
          <note>
            Anf. 106 OSCAR SJÖSTEDT (SD) replik:
          </note>
          <note>
            Fru talman! Det var väl ändå för mycket att skylla segregationen
            på de privata skolaktörerna. Det var att ta i lite för mycket,
            även för Ulla Andersson. Kom igen nu! Det finns rimligen andra
            faktorer och förklaringar till att vi har en segregerad skola
            och för den delen ett segregerat samhälle. Det kan man rimligen
            inte skylla på det faktum att det finns ett antal privata aktörer
            inom skolan. Det tyckte jag var lite väl märkligt.
          </note>
          <note>
            (ULLA ANDERSSON (V): Jag hänvisar till svensk forskning.)
          </note>
          <note>
            Låt mig återgå till vår budgetmotion. Vi gör inga nedskärningar
            generellt i utgiftsområdet. Jag kommer inte ihåg om det är 15
            eller 16; jag blandar ofta ihop dem. Vi gör lite omprioriteringar
            och satsar på saker som vi tycker är betydligt mer effektiva och
            produktiva.
          </note>
          <note>
            Att skylla segregeringen i svensk skola på privata skolaktörer
            – seriöst? Jag skyller den på regeringens migrationspolitik. Det
            är den som drivit på splittringen i såväl samhället som skolan,
            som såklart är en uppenbar del av samhället.
          </note>
          <note>
            Anf. 107 JAKOB FORSSMED (KD):
          </note>
          <note>
            Fru talman! Den som balanserat på en lina vet att rörelsen framåt
            bromsas när kraften måste läggas på själva balansakten. I den
            mån regeringen har haft en kraft framåt har man nu tappat den.
            Budgetpropositionen var mer utformad för att balansera regeringens
            parlamentariska problem än för att lösa Sveriges.
          </note>
          <note>
            Magdalena Andersson beskrev till och med på Harpsund att ett
            budgetfokus var att hitta just en balans mellan de disparata viljorna
            Centern och Vänstern – och en bra balans för svenska folket, hann
            hon tillägga.
          </note>
          <note>
            Fru talman! Detta försök till budgetpromenad på balansbom dög
            dock inte. Förbjuden att förhandla fick finansministern gissa
            sig till vad som skulle belasta balansstången, som om vinglandet
            med MP inte var nog.
          </note>
          <note>
            Fru talman! Att spendera 74 miljarder är inte svårt. Men att
            göra det strukturellt rätt, med ledarskap och reformer för att
            lösa samhällsproblem, klarar regeringen inte när betydande möda
            får läggas på maktfastklamrandet. Det är dåligt för Sverige.
          </note>
          <note>
            Gör tankeexperimentet att en alien trillar ned från yttre rymden
            och ställer diagnos på Sverige. När den ser att vi är i Europabotten
            när det gäller dödliga skjutningar, antalet poliser, arbetslöshet
            och vårdplatser och sedan läser regeringspartiernas budgetreservation
            – vad tror ni sägs i telefonsamtalet hem? Civilisationen är inte
            fullt så avancerad som vi trodde.
          </note>
          <note>
            Fru talman! Problembilden är tydligare än på länge, och budgeten
            – verksamhetsplanen för Sverige – borde därför ha ett lika tydligt
            fokus. Gängbrottsligheten måste knäckas, vårdköerna kapas, omsorgen
            stärkas och långtidsarbetslösheten brytas. Nu finns ett förslag
            på riksdagens bord som gör viktiga omprioriteringar för att möta
            just dessa problem och andra. Kristdemokraterna och Moderaterna
            har hållit ihop det arbetet och har förhandlat fram förslaget
            tillsammans med Sverigedemokraterna.
          </note>
          <note>
            Allt kan inte göras nu. Åtskilligt måste vänta tills vi får ett
            regeringsskifte. Men arbetet kan påbörjas. Viktiga resurser och
            reformer kan kom ­ ma på plats. 20 miljarder riktas om för att
            möta dessa samhällsproblem.
          </note>
          <note>
            Vi föreslår satsningar för att bättre bekämpa våldet och gängkriminaliteten
            i vårt land. När mödrar och fäder begraver sina söner och döttrar,
            när livsutrymmet minskar, när rädslan breder ut sig och när denna
            grundskottlossning mot tryggheten drabbar någon drabbas vi alla.
          </note>
          <note>
            Med vårt förslag blir det över 7 miljarder extra till rättsväsendet,
            varav 1 ½ miljard redan nästa år. Polisen får fler kollegor, bättre
            villkor och bättre teknisk utrustning för att bekämpa brott. Åklagarna
            blir fler. Domstolarna, Kriminalvården, Kustbevakningen och tullen
            får ökad kapacitet. Det blir även mer stöd till föräldrar i deras
            viktiga roll samt till avhopparverksamheten.
          </note>
          <note>
            Detta görs för att trygghet kan återtas. Modet kan spridas på
            rädslans bekostnad. Hoppet kan återvända till platser där det
            jagats på flykten.
          </note>
          <note>
            Fru talman! Vårdköerna ringlade långa långt innan man började
            kalla dem coronaköer. Nu har över 170 000 personer väntat längre
            än vårdgarantins tre månader. När Sverige har lägst antal vårdplatser
            per capita i Europa föreslår vi mer resurser än de rödgröna för
            att kapa köer och skapa vårdplatser. Vi föreslår en nationell
            vårdförmedling för att postnumret inte ska avgöra vilken vård
            du får. När vi nu kan ska vi också utrota livmoderhalscancer.
          </note>
          <note>
            Fru talman! När Socialdemokraterna har svikit sitt viktigaste
            löfte – det om jobben – och när Sverige kommer allt längre ifrån
            EU:s lägsta arbetslöshet – faktiskt nästan längst av alla – satsar
            vi på jobben för att vända långtidsarbetslöshetskrisen med sänkt
            skatt för alla som jobbar och med mer fokus på låginkomsttagare
            än i regeringens förslag till skattelättnad för att öka drivkraften
            att arbeta. Vi satsar också genom förstärkta nystartsjobb som
            sänker kostnaden ännu mer för att anställa långtidsarbetslösa
            och genom bättre möjligheter att ta sig till jobbet för den som
            har långa avstånd. Det måste alltid löna sig att arbeta. Människor
            ska inte gömmas och glömmas i bidragssystem.
          </note>
          <note>
            Vi vill utreda ökade drivkrafter till arbete med en jobbpremie
            som kan vara i form av ett dubbelt jobbskatteavdrag för den som
            går från utanförskap till arbete. Vi vill utreda krav i bidragssystemen
            så att alla som kan får utföra arbete eller rusta sig för jobb
            och inte lämnas i passivitet.
          </note>
          <note>
            Vi vill se över utformningen så att långtidsarbetslösa kan få
            bättre stöd. För den som är arbetslös eller sjuk ska det finnas
            trygghet, men det ska också finnas en väg tillbaka till arbetsgemenskap
            för den som kan. Det kanske inte alltid sker till 100 procent
            av en heltid men till 100 procent av förmåga n . Vi vänder på
            varje sten för att göra det möjligt.
          </note>
          <note>
            Fru talman! Nu behövs också satsningar för att minska klimatskadliga
            utsläpp. I vårt förslag finns satsningar på utbyggd laddinfrastruktur,
            mer koldioxidlagring och en klok användning av Sveriges skogstillgångar
            för en effektiv klimatomställning.
          </note>
          <note>
            Vi gör satsningar för äldre, för dem som är i ekonomisk utsatthet
            och har svårt att ha råd med lunchen till väninnan eller tågresan
            till barnbarnet. Dem och alla andra pensionärer vill vi ge en
            skattelättnad med tyngdpunkt på låg pension och ett höjt bostadstillägg
            som ger en ensamstående pen ­ sionär ytterligare 200 kronor.
          </note>
          <note>
            Med vårt förslag blir det för en pensionär med låg pension och
            bostadstillägg 760 kronor mer i plånboken varje månad, nästan
            300 kronor mer än med regeringens förslag. Detta ökar också möjligheten
            för fler att flytta till trygghetsboenden med gemenskapsmöjligheter.
            Det kan betyda mycket för många, för när ensamheten kryper i hörnen
            följer ohälsan efter.
          </note>
          <note>
            Vi föreslår också att arbetet mot äldres ofrivilliga ensamhet,
            som regeringen obegripligt nog vill avsluta, ska fortsätta. Vi
            värnar äldreomsorgens personal. Vi satsar stort på att få bort
            ofrivilliga delade turer som vi vet tär på det sociala livet och
            försvårar att kombinera jobb och familjeliv – för att personalen
            förtjänar bättre och för att de uthålligt ska orka utföra sina
            fantastiska insatser.
          </note>
          <note>
            Fru talman! Vi satsar på skolan, förskolan och föräldrarna och
            på mer vuxennärvaro i barns liv. Det är i ett land där många barn
            enligt Bris inte tror att deras föräldrar eller andra vuxna har
            tid för dem och där barn tror att de är ensamma med sina problem.
          </note>
          <note>
            Vi satsar 2 miljarder mer över tre år på mindre barngrupper i
            förskolan för att bättre kunna se varje barn. Vi satsar på lovskola
            för barn som halkat efter och mer undervisningstid. Vi ser behovet
            av stöd till föräldrar i deras viktiga roll med föräldrastödsprogram
            när barnen är både små och lite större. Vi inför möjligheten att
            växla in skattelättnader i mer tid för barnen.
          </note>
          <note>
            Vi ser också civilsamhällets roll. Det gäller dem som gör insatser
            för våra barns uppväxt, bryter ensamhet och gör att goda värden
            kan breda ut sig. Det gäller dem som sträcker ut en hand till
            den som är i nöd. Vi gör satsningar där som går utöver regeringens.
            Med vårt förslag kommer Sveriges biståndshjälp till människor
            i världen som drabbats av fattigdom att vara kraftfullt.
          </note>
          <note>
            Fru talman! Det går att vända utvecklingen, men det är bråttom.
            När regeringen saknar det ledarskap och den reformkraft som krävs
            kan arbetet ändå påbörjas om riksdagen ger sitt bifall till finansutskottets
            förslag i betänkandet här i dag. Därför yrkar jag bifall till
            detta. Jag gör det för ett samhälle där ingen hålls tillbaka och
            ingen lämnas efter.
          </note>
          <note>
            (Applåder)
          </note>
          <note>
            Anf. 108 ÅSA WESTLUND (S) replik:
          </note>
          <note>
            Fru talman! Det var nära att jag inte begärde replik. Vi har
            hållit på länge nu. Men jag tänker att Jakob Forssmed uppskattar
            att få en replik på sitt anförande.
          </note>
          <note>
            Det är inte omedelbart förståeligt att Kristdemokraterna är med
            och styr i majoriteten av Sveriges regioner när man lyssnar på
            Kristdemokraternas kritik av hur det ser ut i landets regioner.
          </note>
          <note>
            Det är helt riktigt att vi har långa vårdköer. Jag skulle uppskatta
            om Kristdemokraterna också gjorde mer för att komma till rätta
            med det där de har makten, nämligen i Sveriges regioner. Men frågan
            jag tänkte ställa handlar inte om det.
          </note>
          <note>
            Min fråga handlar däremot om familjeveckan. Jag har förstått
            att Kristdemokraterna inte vill ha någon familjevecka. Det är
            väldigt olyckligt. I Sverige är det ändå inte så många som kan
            komma och gå lite som de vill på jobbet när barnen har utvecklingssamtal
            eller förskolan har stängt.
          </note>
          <note>
            Jag tycker inte att det är rimligt att en ambulanssjuksköterska,
            en polis eller en brandman ska behöva ta ut semesterdagar för
            att kunna gå på utvecklingssamtal med sitt barn. Det är varken
            slöseri eller en lyxreform. Det är en frihetsreform som gör det
            lättare för människor att kombinera yrkesliv med föräldraskap.
          </note>
          <note>
            Det är en väg som Sverige har slagit in på för länge sedan med
            en stark föräldraförsäkring som skulle kunna förbättras med en
            tydlig familjevecka med en ekonomisk ersättning som gör det möjligt
            för alla föräldrar att ta detta ansvar. Varför vill Jakob Forssmed
            och Kristdemokraterna begränsa den möjligheten bara till dem som
            har råd att ta ledigt utan lön?
          </note>
          <note>
            (Applåder)
          </note>
          <note>
            Anf. 109 JAKOB FORSSMED (KD) replik:
          </note>
          <note>
            Fru talman! Låt mig börja där Åsa Westlund började gällande köerna
            som Socialdemokraterna och regeringen nu har börjat kalla för
            coronaköerna. Det stod 122 000 personer i de köerna före coronapandemin.
            Vi behöver ta strukturella grepp för att komma till rätta med
            detta.
          </note>
          <note>
            Det är en kristdemokratisk slutsats att regionerna inte klarar
            detta. Det finns olyckliga byråkratiska hinder och kapacitetsbegränsningar.
            Vår slutsats är att det inte fungerar att 21 regioner ska klara
            vårdens samtliga förmågor utan att vi måste ändra på detta.
          </note>
          <note>
            Ett sätt att göra det i det korta perspektivet är att etablera
            en nationell vårdförmedling. Det gäller att se till att den kapacitet
            som finns i landet bättre kommer alla patienter till del genom
            att de också får resor betalda.
          </note>
          <note>
            Det gäller att man ser till att ta bort en del av de kapacitetstak
            som finns hos landstingen så att den vård som finns bättre fördelas
            till dem som behöver den oavsett var de råkar bo. Det är en slutsats
            som vi har dragit. Sedan kommer vi att kämpa varje dag i de regioner
            där vi är med och styr för att korta vårdköerna.
          </note>
          <note>
            Nu tillför vi också resurser för att bygga ut fler vårdplatser.
            Det är också bra. Vi har sett att vi ligger väldigt lågt i förhållande
            till Europa ­ snittet. Vi såg senast i förra veckan, tror jag
            det var, en SNS-rapport som pekade på att det leder till ökad
            dödlighet och ökade vårdskador att vi har för få vårdplatser.
            Det är väldigt angeläget.
          </note>
          <note>
            Vad gäller familjeveckan är det en väldigt dyr reform. Bara administrationen
            av att betala ut ersättningarna kostar 300 miljoner, och reformen
            totalt sett kostar ungefär 4 miljarder. I det läget väljer vi
            att satsa mer på rättsväsendet, att korta vårdköer och att få
            ned långtidsarbetslösheten.
          </note>
          <note>
            Vi vill också införa en möjlighet för dem som vill prioritera
            mer tid med sina barn att inte behöva ta semesterdagar utan att
            de ska kunna ta tjänstledighet. Därför kan de använda den skattelättnad
            som nu med vår politik går mycket tydligare mot dem med lägre
            inkomster som jobbar.
          </note>
          <note>
            De får väsentligt större skattelättnad med vår politik och kan
            använda det ökade utrymmet för mer tid med barnen. Det tycker
            jag är en viktig sak.
          </note>
          <note>
            Anf. 110 ÅSA WESTLUND (S) replik:
          </note>
          <note>
            Fru talman! Tack, Jakob Forssmed, för svaret!
          </note>
          <note>
            Jag bor själv i samma region som Jakob Forssmed, Region Stockholm.
            Här går regionen med stora överskott trots att vården skriker
            efter mer re ­ surser. Det gäller inte minst våra sjukhus som
            utför den viktigaste livs ­ avgörande vården. Vi ser också att
            personalen slutar på grund av att arbets ­ villkoren för dåliga.
            Det gör också att vårdplatserna blir färre. Jag hoppas att Kristdemokraterna
            överallt tar ansvar för detta. Det fortsätter vi att göra. Det
            är tack vare våra satsningar på regionerna som de har pengar till
            sitt förfogande att göra någonting på allvar med detta.
          </note>
          <note>
            Behovet att följa med sina barn på utvecklingssamtal gäller inte
            bara dem som har råd att avstå sin lön. Mer tid för barnen är
            någonting som jag känner att Kristdemokraterna borde kunna ställa
            upp på. Varför begränsa det till dem som har råd att vara hemma
            utan lön och som kanske dessutom redan har flexibla arbetstider
            och kan göra detta?
          </note>
          <note>
            Anf. 111 JAKOB FORSSMED (KD) replik:
          </note>
          <note>
            Fru talman! Åsa Westlund återkommer igen till situationen i olika
            re ­ gioner i Sverige. Den är viktig, och arbetet ska bedrivas
            med kraft i de regionerna.
          </note>
          <note>
            Här i Sveriges riksdag har vi i dag tillfälle att fatta beslut
            om mer pengar än vad Åsa Westlund föreslår till fler vårdplatser
            och till att skapa en nationell vårdförmedling. Det är då tråkigt
            att Åsa Westlund inte tar chansen att rösta för ökade resurser
            till personalen så att man kan skapa fler vårdplatser i Sverige.
          </note>
          <note>
            Vi satsar också på att förstärka villkoren för äldreomsorgens
            personal där vi också har stora rekryteringsbehov framåt. Det
            är en viktig sak som sker med vårt budgetförslag.
          </note>
          <note>
            Vad gäller familjeveckan skapar vi möjligheten att ge ett ökat
            utrymme för människor som arbetar genom att de får en skattelättnad
            som de kan använda för att växla in i mer tid med barnen. Jag
            tycker att det är jätteviktigt.
          </note>
          <note>
            Det är som Åsa Westlund säger. Vi behöver fler närvarande föräldrar
            i barns liv. Det gäller också för dem som inte flexibla arbetstider.
            Med det här förslaget ökar deras möjligheter.
          </note>
          <note>
            Samtidigt minskar vi barngruppen i förskolan och ger föräldrastöd
            till föräldrar i deras viktiga roll. Det är några saker vi gör
            för att stärka familjerna.
          </note>
          <note>
            (Applåder)
          </note>
          <note>
            Anf. 112 JÖRGEN HELLMAN (S):
          </note>
          <note>
            Fru talman! Statens budget och de stora satsningarna för att
            ta Sverige framåt innebär en hisnande summa pengar. Den socialdemokratiskt
            ledda regeringens förslag till budget för de 27 utgiftsområdena
            nästa år är på över 1 200 miljarder kronor. Den innehåller många
            nya satsningar – satsningar på 74 miljarder kronor. Det är en
            budget som ska bygga Sverige vidare efter pandemin.
          </note>
          <note>
            Men, fru talman och åhörare, det är inte regeringens förslag
            som är finansutskottets förslag till kammaren, utan det är Sverigedemokraternas,
            Kristdemokraternas och Moderaternas förslag. De har fler ledamöter
            i utskottet än Socialdemokraterna och Miljöpartiet. Det är alltså
            helt enkelt så att finansutskottets majoritet föreslår att familjeveckan
            tas bort. De vill också skapa en ny klyfta i skatterna för funktionsnedsatta
            genom det sjunde jobbskatteavdraget.
          </note>
          <note>
            Budgeten ska finansieras av att fler kommer i arbete samt av
            skatter och avgifter. Självklart kommer jag här att fokusera på
            finansieringen genom skatter.
          </note>
          <note>
            Fru talman! Trots denna mandatperiods långdragna regeringsbildning,
            avtal beroende på valresultatet och misstroendevotum firar vi
            i år. Vi firar rösträtten för kvinnorna, och i dag har vi valt
            den första kvinnliga statsmi ­ nistern, Magdalena Andersson. Som
            skattepolitiker bör man också framhålla att det är 50 år sedan
            sambeskattningen slopades 1971.
          </note>
          <note>
            Fru talman! Det var en känd person som svor och undrade vad han
            får för skatten. Det är ett ökänt citat.
          </note>
          <note>
            Skatterna finansierar en snabbare klimatomställning, att fler
            ska kom ­ ma i arbete och att välfärden ska stärkas. Vi ska hantera
            frågorna runt att Sverige ska vara ett tryggt land för alla. Som
            exempel kan jag nämna att vi har kommit halvvägs till målet om
            10 000 fler polisanställda. Denna månad har 700 nya poliser gjort
            sin första arbetsdag. Detta är värt att uppmärksammas i kammaren.
            Det här möts också upp med en kraftfull satsning på hela rättsväsendet,
            som får mer att göra nu när utbyggnaden av polisen ger effekt.
          </note>
          <note>
            Vad mer får man för skatten? I budgeten märks den kraftfulla
            satsningen på fortsatt stora utgifter när det gäller att hantera
            pandemin.
          </note>
          <note>
            Svensk ekonomi gör en kraftfull återhämtning. Bnp, konsumtion
            och investeringar utvecklas positivt. Stabila statsfinanser möjliggör
            fortsatt möjlighet att lösa samhällsproblemen. Transfereringarna
            över tiden har minskat. Det som oroar är arbetslösheten, och den
            måste ned efter pandemin. Detta går att göra genom nyindustrialisering
            av Sverige, genom utbildningar och trygghetsreformer på arbetsmarknaden
            och genom att fortsätta att stärka välfärden.
          </note>
          <note>
            Fru talman! I vårt budgetalternativ finns också 13 miljarder
            i skattesänkningar. Det är en stor summa jämfört med utgiftsutrymmet
            under ett normalår, som är på 20–30 miljarder.
          </note>
          <note>
            Regeringen föreslår att skattereduktionen för förvärvsinkomst
            såsom lön, pension och socialförsäkringsförmåner förstärks och
            som huvudregel görs med 2 820 kronor per person och år. Det motsvarar
            7 miljarder kronor i budgeten.
          </note>
          <note>
            Skattereduktionen för personer med sjukersättning och aktivitetsersättning
            föreslår regeringen ska förstärkas för att ta bort skillnaden
            mellan beskattning av arbetsinkomst och sådan ersättning. Det
            förslaget gläder mig väldigt mycket.
          </note>
          <note>
            En skattereduktion för avgift till a-kassan finns med. Reglerna
            om tjänsteställe och skattefri ersättning vid tillfälliga anställningar
            och uppdrag förenklas.
          </note>
          <note>
            I regeringens förslag till budget finns också en nedsättning
            av arbetsgivaravgifter för 19–23-åringar, som bör förstärkas under
            juni, juli och augusti nästa år. Det är en rimlig politik för
            att skapa sysselsättning efter pandemin. Detta beräknas kosta
            1 ½ miljard kronor.
          </note>
          <note>
            Äntligen avskaffas skatten på reklam! Vi föreslår också att skatter
            sänks. Regeringen anser att momsen på reparationer av cyklar,
            skor och kläder bör sänkas från 12 procent till 6 procent.
          </note>
          <note>
            Vissa skatter som vi har aviserat tidigare inför vi inte, för
            de har visat sig skapa svårigheter. Det gäller till exempel skatt
            på kemikalier i kläder och skor.
          </note>
          <note>
            En viktig reform för Sveriges företagare och andra aktörer är
            att omsättningsgränsen för befrielse från moms höjs från 30 000
            kronor till 80 000 kronor per beskattningsår. En höjning av omsättningsgränsen
            medför en förenkling för småföretag som inte längre behöver vara
            registrerade och deklarera mervärdesskatt. Skatteverket behöver
            inte heller administre ­ ra deklarationer och betalningar för
            dessa företag. Det är en bra reform för de små företagen.
          </note>
          <note>
            Fru talman! Detta var ett axplock av de skatteförändringar som
            finns i den socialdemokratiska och miljöpartistiska regeringens
            budget.
          </note>
          <note>
            Jag vill ta upp tre saker till.
          </note>
          <note>
            För det första kan vi konstatera att översynen av skattesystemet
            har försenats beroende på covid-19. Jag hoppas att en översyn
            av skattesystemet kommer att startas framöver.
          </note>
          <note>
            För det andra, fru talman, föreslås Tullverket, Kronofogden och
            Skatte ­ verket få 12,7 miljarder. Det är 300 miljoner kronor
            mer än när vi stod här för ett år sedan. Detta är tre myndigheter
            som är viktiga för att säkerställa finansieringen av offentlig
            sektor. De bidrar till ett väl fungerande sam ­ hälle, och de
            motverkar brottslighet, skapar ordning och reda vid våra gränser
            och får in betalningar.
          </note>
          <note>
            För det tredje görs det mycket för att stoppa skatte- och bidragsfusk
            samt svartjobb. Vi har redan här i kammaren beslutat om en lång
            rad åtgärder för att fler myndigheter ska jobba tätare ihop och
            tillsammans för att stoppa den organiserade brottsligheten.
          </note>
          <note>
            Det senaste avslöjandet på skatteområdet handlar om undandragande
            av skatter genom anonyma brevlådeföretag och stiftelser som gömmer
            undan tillgångar i skatteparadis och undviker skatt. Det är bolag
            där merparten är registrerade i skatteparadis som Brittiska Jungfruöarna
            och Seychellerna. Detta påminner oss om att vi oförtrutet i fråga
            efter fråga måste arbeta med skatteavtal och med OECD:s och EU:s
            olika initiativ för att motverka skatteundandragande.
          </note>
          <note>
            Fru talman! Jag yrkar bifall till Socialdemokraternas och Miljöpartiets
            reservationer nr 1 och 5.
          </note>
          <note>
            (Applåder)
          </note>
          <note>
            Anf. 113 PER ÅSLING (C):
          </note>
          <note>
            Fru talman! Vi samlas till denna debatt bara månader efter att
            restrik ­ tionerna långsamt lättats upp i Sverige med nya och
            förnyade insikter om vilka reformer som behövs för att bygga Sverige
            starkare.
          </note>
          <note>
            För några år sedan stod vi här i kammaren och debatterade vad
            vi då kallade toppen av en högkonjunktur och behovet av att inte
            låta en högkonjunktur passera utan att nödvändiga strukturreformer
            genomfördes.
          </note>
          <note>
            Osäkerheten kring vart världsekonomin är på väg är stor, bland
            annat till följd av problemtyngda leveranskedjor, stigande priser
            och den fortsatta hanteringen av covid-19. Mitt i allt detta måste
            vi kunna rikta blicken framåt och möta de utmaningar som kräver
            genomgripande strukturella reformer. Samtidigt måste vi hantera
            frågor som kanske inte fångar intresset lika lätt men som skulle
            göra stor skillnad för Sverige, inte minst för svenska företag,
            och därmed medföra tillväxt och framtida intäkter till välfärden.
          </note>
          <note>
            Fru talman! Om vi ska kunna anställa fler i vården men också
            fler poliser, som ska ha bättre betalt, måste fler arbeta och
            betala skatt. Sänkt skatt för alla som arbetar är en viktig reform
            för att skapa fler jobb. Det är enbart genom att fler arbetar
            och betalar skatt som de resurser som behövs för välfärden kan
            skapas.
          </note>
          <note>
            Kostnaderna för att anställa är för höga. Det försvårar inträdet
            på och tidigarelägger utträdet ur arbetsmarknaden. Det är särskilt
            problematiskt i ljuset av de stora samhällsekonomiska behov som
            finns av att förlänga yrkeslivet. Skatter och regler måste utgå
            från de små och växande företag som står för huvuddelen av dagens
            jobbtillväxt.
          </note>
          <note>
            Fru talman! Det svenska skattesystemet blir alltmer komplext,
            och våra skattesatser, totalt sett och enskilt, är alldeles för
            höga. Långsiktigt är det inte rimligt att Sverige har ett så pass
            högt skattetryck. Vi betalar med utvecklingskraft och bristande
            jobbskapande på grund av detta. Det svenska skattetrycket måste
            ned, och komplexiteten i skattelagstiftningen måste grundligen
            förenklas.
          </note>
          <note>
            Fru talman! Centerpartiet har i sin budgetmotion för 2022 lagt
            fram en rad förslag för att minska komplexiteten i det svenska
            skattesystemet. Det är reformer som på riktigt påverkar företagen
            i deras vardag. Vi föreslår exempelvis
          </note>
          <note>
             höjd omsättningsgräns för mervärdesskatteplikt på 150 000 kronor,
            i stället för det nu liggande förslaget i regeringens budget om
            80 000 kronor
          </note>
          <note>
             förenklingar för enskilda näringsidkare genom bland annat ändrad
            ordning på företagssparande och räntefördelning
          </note>
          <note>
             nytt stickår
          </note>
          <note>
             förenklat skogsavdrag och förenklad återföring av skogsavdrag
          </note>
          <note>
             en ny företagsform: ingångsföretag med förenklat regelverk
            och schablonbeskattning.
          </note>
          <note>
            Detta är inte de stora löpsedlarnas reformer. Men det är reformer
            som på riktigt träffar företagarna i deras vardag. Det är reformer
            som gör skillnad.
          </note>
          <note>
            Börjar vi lösa de problem, stora som små, som finns i skattesystemet
            löser vi också de problem vi ser med den låga produktivitetsutvecklingen.
            Den måste upp. Det skulle stärka Sverige som företagarland och
            investerarland. Vi ser också att det är det enda långsiktigt hållbara
            svaret på hur Sverige ska fortsätta att vara ett välfärdsland
            i världsklass.
          </note>
          <note>
            Fru talman! Det behövs bättre förutsättningar för att bo och
            verka i hela landet. Satsningar på bättre vägar på landsbygden
            är en direkt investering i att förenkla människors vardag. Ett
            stärkt landsbygdsprogram ger ett viktigt tillskott för att säkra
            jordbrukets utveckling och innovationskraft samt uppmuntra arbetet
            med den gröna omställningen. Detta prioriterar vi i vår budgetmotion.
          </note>
          <note>
            Vi kan konstatera att det i nuläget råder en kostnadskris för
            svenskt lantbruk, där de dramatiska kostnadsökningar som just
            nu drabbar lantbru ­ ket dessutom kan eskalera framöver. Det är
            ökningar som riskerar att i närtid leda till utslagna lantbruk
            och stoppade investeringsprojekt. De ho ­ tar också Sveriges framgångsrika
            gröna omställning inom lantbruket, eftersom denna kräver lönsamhet
            och investeringsvilja. Krisen hotar dess ­ utom det som vi här
            i riksdagen gemensamt beslutat i livsmedelsstrategin, nämligen
            att vår inhemska produktion ska öka.
          </note>
          <note>
            Fru talman! Som enda riksdagsparti har Centerpartiet avsatt 1
            miljard kronor i nationell medfinansiering till landsbygdsprogrammet
            2022, som kan användas för att möta kostnadsutvecklingen för svenskt
            jordbruk på kort sikt.
          </note>
          <note>
            Samtidigt som vi behöver reformer här och nu måste vi också ta
            sikte på att genomföra skattereformer för lantbruket, såsom jordbruksavdrag.
            Här, fru talman, behöver vi få igång en diskussion i riksdagen
            om hur vi förenar grön omställning med en större produktion och
            ökad konkurrenskraft. Dagens kris visar på behovet av att ställa
            om från fossil energi till förnybar energi och elektrifiering.
            Där det är möjligt måste vi ge jordbruket möjlighet att börja
            göra sig kvitt beroendet av fossil energi och stärka den egna
            produktionen av grön energi och drivmedel. Dagens situation visar
            också på Sveriges behov av att bryta den långsiktiga trenden med
            allt större importberoende av mat och insatsvaror, till förmån
            för mer inhemsk produktion och ökad självförsörjning.
          </note>
          <note>
            Fru talman! Nu behövs viktiga investeringar för att stärka Sveriges
            ekonomi efter pandemin och möta klimatutmaningarna. Mycket bra
            cen ­ terpolitik hann drivas igenom inom januariavtalets ramar
            under mandat ­ perioden med satsningar på miljö och klimat, för
            jobb och företag, för en tryggare vård och för landsbygden. Med
            Centerns budgetförslag fortsätter vi arbetet med den gröna omställningen
            och en mer modern arbetsmark ­ nad, för nya landsbygdsreformer
            så att hela landet kan växa samt för ökad trygghet och jämställdhet.
            Det budgetförslag vi presenterar ser till att före ­ tagen kommer
            på fötter igen och skapar nya jobb. Vi gör också gröna in ­ vesteringar
            för att skynda på klimatomställningen.
          </note>
          <note>
            Avslutningsvis, fru talman: Dagens nystartade småföretag är morgondagens
            stora arbetsgivare. Sverige behöver erbjuda företag goda möjlighe
            ­ ter att starta och växa. För att Sverige ska kunna följa med
            i den globala konkurrensen krävs att regler och skatter anpassas
            till den digitala ekonomins förutsättningar och att de inte blockerar
            nya affärsområden. En värld i snabb förändring ökar kraven på
            vår förmåga till anpassning och vår förmåga att genomföra reformer
            som stärker förutsättningarna för jobbskapande, välfärd och vår
            internationella konkurrenskraft.
          </note>
          <note>
            Fru talman! Jag vill yrka bifall till Centerpartiets budgetmotion
            och vår reservation i finansutskottets betänkande.
          </note>
          <note>
            Anf. 114 TONY HADDOU (V):
          </note>
          <note>
            Fru talman! Vi höjde pensionerna och sänkte marknadshyrorna.
            Visst blir politiken mycket bättre när Socialdemokraterna gör
            upp med Vänsterpartiet?
          </note>
          <note>
            Vi har nått en uppgörelse med regeringen. Det innebär höjda pensioner
            med 1 000 kronor mer i månaden skattefritt för de 700 000 pensionärer
            som har det sämst ställt. Det är ett steg framåt för höjda pensioner,
            faktiskt den största höjningen av de lägsta pensionerna sedan
            dagens pensions ­ system infördes. De som slitit får ett tillskott,
            men kampen för att få till ett rättvist system som ger en värdig
            pension efter ett långt arbetsliv fortsätter.
          </note>
          <note>
            Människor som under ett långt liv har haft låg inkomst eller
            avbrott för sjukskrivningar och arbetslöshet, eller går i pension
            tidigare på grund av att kroppen är utsliten av ett hårt arbetsliv,
            blir i dagens Sverige med stor sannolikhet fattigpensionärer.
            Det är inte värdigt att den som gått i pension efter ett långt
            arbetsliv ska tvingas ta extrajobb för att klara hyra och mat,
            inte ska kunna köpa presenter till barnbarnen till jul och födelsedagar
            och behöva hitta på ursäkter för att man inte har råd att följa
            med på bio.
          </note>
          <note>
            Alla ska kunna leva på sin pension. Det borde vara en självklarhet
            här i riksdagen.
          </note>
          <note>
            Vänsterpartiets långsiktiga önskemål är ett nytt pensionssystem
            som ger verklig ekonomisk trygghet vid arbetslivets slut. Men
            en sak vi gjort redan nu är att höja garantipensionen. Det är
            vi stolta över, och det är ett rejält steg framåt för höjda pensioner
            och för dem som behöver det allra mest.
          </note>
          <note>
            Fru talman! Återigen står man här efter Centerpartiet i debatten.
            Det är alltid lika inspirerande, måste jag säga. Vid det här laget
            vet vi nämligen precis vad som inte fungerat: den nyliberala politik
            som urholkat välfärden, inte minst genom stora skattesänkningar,
            privatiseringar, timanställningar och otrygga jobb, och som också
            försämrat våra förutsättningar att möta en kris. I tider av kris
            behöver ett starkt samhälle kliva in och skapa stabilitet och
            trygghet.
          </note>
          <note>
            Vi har tidigare och historiskt mött stora kriser. De skapar en
            förståelse för samhällets ansvar för ekonomi, investeringar, trygghet
            och välfärd, som präglade politiken i Sverige väldigt länge. Våra
            gemensamma behov angav riktningen, och det är just behoven som
            ska stå i centrum när vi återstartar ekonomin.
          </note>
          <note>
            Det behövs en kraftfull grön omställning, som skapar utveckling
            och arbetstillfällen i hela landet. Det behövs en politik som
            ökar tryggheten för människor genom ett starkt socialförsäkringssystem
            och trygga arbetsvillkor. Det är genom vänsterpolitik vi skapar
            välfärd som kommer alla till del, från de minsta barnen i förskolan
            och genom skolan och arbetslivet till de äldre med behov av omsorg.
          </note>
          <note>
            Men, fru talman, krishanteringen handlar i dag även om att reparera
            de stora skador som den nyliberala ekonomin orsakat vårt samhälle.
            De senaste 30 åren har den utvecklingen dominerats av nedmonteringar
            av vår gemensamma välfärd och våra trygghetssystem. Det handlar
            om en ekonomisk politik som bygger på idén att de rika ska gynnas,
            makt ska lämnas över till marknaden och vårt gemensamma ska säljas
            ut till riskkapitalister som faktiskt inte bryr sig om oss eller
            våra behov.
          </note>
          <note>
            Nu står det också bortom tvivel att detta inte bara drabbat jämlikhet
            och välfärd utan också ökat klassklyftorna och skapat en släpande
            ekonomi, där pengarna koncentreras till fåtalet. Det visar sig
            år efter år att det fåtal rika som har störst tillgångar investerar
            i spekulation och finansiella affärer, inte i att skapa jobb,
            i klimatomställningen eller i vår välfärd och ekonomi. Pengarna
            hos de rika läggs i snabbt växande högar, samtidigt som klyftorna
            ökar. Pengarna hade gjort störst nytta i stora investeringar för
            jobben, klimatet eller bättre arbetsvillkor, men de uteblir. I
            stället råder arbetslöshet och kaosprivatiseringar.
          </note>
          <note>
            Fru talman! I Sverige har de rikaste 10 procenten hela 75 procent
            av den samlade privata förmögenheten. Vår fördelning av förmögenheter
            och kapitalinkomster tillhör de skevaste i världen. I dag är beskattningen
            låg på kapitalinkomster och obefintlig på förmögenheter. Välfärdens
            under ­ finansiering, klimatkrisen och den höga arbetslösheten
            hänger samman med skattesänkningar och slopade skatter för de
            rika.
          </note>
          <note>
            När kapitalet samlas hos ett fåtal används det inte till att
            investera i det gemensamma. I stället har vi 41 dollarmiljardärer,
            som samlat på sig över 1 500 miljarder kronor – nästan 30 procent
            av Sveriges totala bnp. Detta är ovärdigt ett land där klassklyftorna
            snabbt ökar och fåtalet leder i överflöd medan allt fler lever
            på marginalen.
          </note>
          <note>
            Enskilda rika individers vilja ska inte avgöra hur vi bygger
            framtiden. Kapitalet gör bäst nytta när det kommer samhället till
            del. Därför föreslår vi att det införs en skatt på stora förmögenheter
            och att skatten på kapitalinkomster görs progressiv och höjs för
            att finansiera ökade resurser till vårt gemensamma.
          </note>
          <note>
            Fru talman! När vi i Vänsterpartiet pratar om att använda skattepolitiken
            till att omfördela och öka jämlikheten invänder borgarna ofta
            med att de rika ju tar stora risker med investerat kapital, vilket
            måste motsvaras av stora privata vinster. Då kan man undra varför
            det är Sveriges dollarmiljardärer som gynnats mest av den förda
            politiken, inte minst under krisen, och inte första linjens arbetare,
            som har burit oss genom krisen. Vem har egentligen tagit de största
            riskerna? Är det all vårdpersonal som slitit under tolvtimmarspass
            med svårt sjuka eller vd:ar och finansvalpar som hela tiden kunnat
            skjuta över sina risker på skattebetalarna?
          </note>
          <note>
            Faktum är att om vi i Sverige hade haft samma skattekvot som
            vid millennieskiftet hade vi haft runt 300 miljarder mer att röra
            oss med. Det är skillnaden mellan en fungerande och en krisande
            välfärd. Därför måste också de rika vara med och finansiera nödvändiga
            satsningar på välfärden och på att rusta upp samhället. Sjukvården
            måste rustas upp, bostäder måste byggas och räls måste läggas.
            Det behövs kraftfulla offentliga investeringar från statligt håll.
            Skattesystemet är helt avgörande för att vi ska kunna sätta stopp
            för ojämlikheten och börja investera och omfördela till vårt gemensamma.
          </note>
          <note>
            Mot bakgrund av de djupa klassklyftor vi har och av att rika
            år efter år drar ifrån på allas vår bekostnad måste jag säga att
            det är dags att vi bygger en ekonomisk politik som gör att människor
            kan känna framtidstro och hopp, där klimatinvesteringar tillåts
            ta större plats och där vi bestämmer oss för att bygga ett jämlikt
            och välfungerande samhälle. Vi behöver omfördela kapital och förmögenheter,
            och det är också dags att vi ser efter varandra. Det är vi skyldiga
            det här samhället.
          </note>
          <note>
            (Applåder)
          </note>
          <note>
            Anf. 115 GULAN AVCI (L):
          </note>
          <note>
            Fru talman! Sverige befinner sig i ett allvarligt läge. I sviterna
            av coro ­ napandemin har arbetsmarknaden försvagats, och långtidsarbetslösheten
            är på historiskt höga nivåer. Vi ser en allvarlig utbildningsskuld
            och inte ­ grationsskuld växa fram i vårt samhälle. Detta är två
            misslyckanden som kommer att få förödande konsekvenser för samhället
            om åtgärder inte vid ­ tas omgående.
          </note>
          <note>
            Socialdemokraterna är snart inne på sitt åttonde år vid regeringsmakten,
            och de har inte lyckats lösa samhällsproblemen. Därför kommer
            vi liberaler att rösta på vår egen budgetmotion som erbjuder en
            ny start för Sverige, och våra prioriteringar är tydliga. Det
            handlar om skolan, integrationen och klimatomställningen.
          </note>
          <note>
            Fru talman! Kunskapskrisen i svensk skola är i dag ett faktum.
            I våras gick var fjärde elev ut grundskolan utan att uppnå kunskapsmålen
            i ett eller flera ämnen och saknade därmed fullständiga betyg
            från grundskolan.
          </note>
          <note>
            För oss liberaler börjar klassresan i klassrummet. Rätten till
            en bra och likvärdig utbildning får aldrig kopplas till ens bakgrund
            eller bostads ­ adress. Liberalerna är Sveriges skolparti, och
            det visar vi tydligt i vår bud ­ get. Vi lägger mer än något annat
            parti på skolan – 14 miljarder mer än regeringen. Vi satsar på
            att komma till rätta med kunskapstappet med fler lärarledda undervisningstimmar.
            Vi ger alla barn rätt till egen lärobok. Vi stärker lärarnas status
            och arbetsvillkor, och vi inför lugn och studiero i klassrummen.
            Så vill vi liberaler återupprätta Sverige som en kunskaps ­ nation,
            eftersom skolan är den viktigaste murbräckan mot utanförskap och
            segregation.
          </note>
          <note>
            Fru talman! Svensk integrationspolitik måste få en ny start.
            Liberalerna är det parti som tydligast visat att vi är redo att
            axla ansvaret för att vända utvecklingen i socialt utsatta områden.
          </note>
          <note>
            Integrationen måste gå via arbetslinjen, inte bidragslinjen.
            Vi måste få bort den politik som alltför länge gått ut på att
            människor göms och glöms i bidragssystemen. Därför är jag genuint
            förvånad över att Liberalerna verkar vara det enda parti som orkar
            stå upp för arbetslinjen. När andra partier rullar ut röda mattan
            för bidragslinjen är vårt budskap tydligt: Vi säger nej till nedmonteringen
            av arbetslinjen.
          </note>
          <note>
            Därför säger vi nej till förlängningen av nivåerna i a-kassan.
            Vi säger nej till de historiska frånstegen från arbetslinjen med
            vänsterblockets förslag till reformer av sjukförsäkringen. Vi
            säger nej till familjeveckan, en kostsam reform som innebär mer
            ledighet för världens mest lediga folk.
          </note>
          <note>
            Att ställa krav är att bry sig. Men vinsten av att gå från bidrag
            till arbete måste också synas i plånboken. Därför föreslår Liberalerna
            såväl ett förstärkt jobbskatteavdrag med inriktning på låga inkomster
            som ett tak för bidragen. I Liberalernas Sverige ska det alltid
            löna sig att arbeta och stå för sin egen försörjning.
          </note>
          <note>
            Fru talman! Den liberala budgeten står upp för arbetslinjen.
            Den säger nej till bidragslinjen och sänker skatten för låg- och
            medelinkomsttagare.
          </note>
          <note>
            Företagandet är fundamentalt för Sveriges välstånd. Fyra av fem
            jobb skapas av små och medelstora företag. Företagarna är våra
            viktigaste välfärdsbyggare, och de förtjänar bättre villkor och
            ett bättre företagsklimat. Det är med entreprenörskap, investeringar,
            innovationer och företagsamhet som vi bygger ett starkare Sverige.
          </note>
          <note>
            Därför oroas jag av de politiska vindar som blåser lite varstans.
            Listan över hotande skattechocker är för lång. Det innebär kraftiga
            kapitalskattehöjningar, återinförd värnskatt, tak på sparande
            i ISK och höjda skatter på fåmansföretag om vänstern vinner valet
            en gång till.
          </note>
          <note>
            Detta gav också Vänsterpartiets representant väldigt tydligt
            uttryck för. Med deras politik ska man börja jaga dem som tjänar
            lite mer – de som är med och lika mycket bidrar till vårt gemensamma
            skattesystem och vår gemensamma välfärd. Det är ett besked som
            jag hoppas att väljarna har tagit till sig.
          </note>
          <note>
            Jag vill vara tydlig. Det som nästa val innebär är att förslag
            kommer att ligga högt på Magdalena Anderssons, Nooshi Dadgostars
            och Märta Stenevis önskelistor.
          </note>
          <note>
            Liberalerna kommer alltid att stå upp för entreprenörer och företagare
            som sliter hårt varje dag för att skapa jobb, välfärd och innovationer.
            Vi är det parti som tydligast står upp för Sverige som en stark
            entreprenörskapsnation. Vi erbjuder en ny start för Sverige, där
            vi blir garanten för att arbetslinjen utvecklas och inte avvecklas
            i ett borgerligt sammanhang.
          </note>
          <note>
            Vi sätter skolan i främsta rummet. Vi verkar för en ny inriktning
            på integrationspolitiken, ställer om samhället i en grön och liberal
            inriktning och gör Sverige till ett klimatvänligt land att leva
            och bo i. Allt detta erbjuder vi med en ny start för Sverige.
          </note>
          <note>
            Med detta, fru talman, vill jag yrka bifall till Liberalernas
            budgetreservation.
          </note>
          <note>
            Anf. 116 MARGARETA FRANSSON (MP):
          </note>
          <note>
            Fru talman! Den här pandemin, som vi nu förhoppningsvis ser slutet
            på i vårt land och i resten av världen, har utsatt oss för väldigt
            stora prövningar. Den har kostat oss dyrt i människoliv och i
            pengar men också i lidande. Det är ett lidande som jag många gånger
            själv har fått se när jag arbetat som sjuksköterska på en pandemiavdelning.
            Därför vill jag också påminna alla om den handsprit som finns
            här. Pratar vi pandemi måste vi också agera därefter.
          </note>
          <note>
            Pandemin har också visat att vi har byggt och fortsätter bygga
            ett samhällssystem som kan fungera som en viktig krockkudde när
            krisen plötsligt drabbar oss. Många fick en påminnelse om betydelsen
            av att försäkra sig mot arbetslöshet, vilket ledde till att a-kassorna
            fick över 270 000 nya medlemmar år 2020.
          </note>
          <note>
            Det är eftersträvansvärt att människor ska känna sig trygga med
            att ha en försörjning även i kristider. Därför tycker vi att det
            är bra att regeringen uppmuntrar till medlemskap i a-kassan genom
            ett skatteavdrag för en del av medlemsavgiften. För oss i Miljöpartiet
            är detta en viktig del i ett resilient samhälle.
          </note>
          <note>
            Fru talman! Vi har talat lite om jobb. Den som kan jobba ska
            göra det. Men om man på grund av sitt hälsotillstånd inte är förmögen
            till förvärvsarbete ska man inte straffas för det.
          </note>
          <note>
            Alltför länge har skattesystemet behandlat personer med sjuk-
            och aktivitetsersättning som personer som behöver ytterligare
            incitament för att arbeta trots att deras tillstånd ibland omöjliggör
            det. De har redan betydligt lägre inkomster på grund av att de
            inte kan arbeta.
          </note>
          <note>
            Detta är faktiskt ovärdigt. Det är ovärdigt att de ytterligare
            ska bestraffas för att de inte har hälsan. Dessa personer behöver
            behandlas rättvist i skattesystemet. Om regeringens budget nu
            går igenom uppnås detta genom att den orättfärdiga skatteklyftan,
            den så kallade funkisskatten, tas bort.
          </note>
          <note>
            Jag har tre månader kvar av mitt vikariat här. När jag sedan
            går tillbaka kommer jag återigen att arbeta som sjuksköterska
            på habiliteringen.
          </note>
          <note>
            Det här handlar om individer som jag träffar. Jag träffar dem
            dagligen. Jag kan se hur de har det. Jag önskar att jag kunde
            få möjlighet att se dem i ansiktet och säga: Jag gjorde det jag
            kunde göra.
          </note>
          <note>
            Vi är mitt inne i ett av historiens största projekt. Det är att
            ställa om all mänsklig aktivitet så att den är förenlig med vår
            framtid på vår planet.
          </note>
          <note>
            En central del av detta är att ställa om ekonomin. Skatter är
            i det här sammanhanget ett centralt verktyg för att få till stånd
            en förändring av människors beteende.
          </note>
          <note>
            Den budget som regeringen lägger fram innehåller flera viktiga
            steg mot en ekonomi där påverkan på miljö och klimat är en styrande
            princip för beskattning. Ibland anklagas ju den gröna skatteväxlingen
            för att sänkningen av skatten på sådant som inte är dåligt för
            miljön glöms bort, så jag får väl börja där.
          </note>
          <note>
            Skatt i sig är egentligen inget självändamål, men det är ett
            viktigt instrument för att finansiera det som vi har gemensamt.
            Det handlar om att finansiera den gröna omställningen och att
            bekämpa ojämlikheter.
          </note>
          <note>
            Pandemin har trots framgångsrika stödåtgärder varit en ekonomiskt
            prövande tid för väldigt många. Regeringen har därför föreslagit
            en bred skattesänkning med tonvikt på personer med låga och medelhöga
            inkomster.
          </note>
          <note>
            Jag skulle nu vilja avsluta med att lyfta fram tre exempel på
            skattepolitik för en grön omställning. För att klara klimatkrisen
            behöver vi göra mer med mindre.
          </note>
          <note>
            Bilen är ett bra exempel. Den ska inte stå 90 procent av tiden
            på en parkering. Bilen kan ju ägas av fler. Den kan användas av
            fler, och ägas av fler.
          </note>
          <note>
            En borrmaskin, som de flesta av oss faktiskt äger, används ungefär
            15 minuter under sin livstid. Det är alltså bara 15 minuter. Den
            är också ett bra exempel på någonting som i stället skulle kunna
            hyras eller lånas.
          </note>
          <note>
            Just detta att allt ska ägas blir ett slöseri med jordens ändliga
            resurser. Det är av den anledningen vi som regering nu föreslår
            att den som vill hyra ut sina privata ägodelar ska kunna göra
            det skattefritt upp till 20 000 kronor årligen.
          </note>
          <note>
            Många i vårt avlånga land är och kommer även i fortsättningen
            vara beroende av bil för att ta sig till arbete, för att resa
            och för att få livet att gå ihop. Fossila bränslen som diesel
            och bensin har hittills dominerat, men detta faktum behöver vi
            ändra på som en del av den gröna omställningen.
          </note>
          <note>
            Som vän av klimatet med tillförsikt om framtiden kan jag konstatera
            att regeringens politik för att byta ut fordonsflottans drivmedel
            till elektricitet har fått ordentlig fart på senare år. Men vi
            nöjer oss inte. Takten ska öka. Därför skruvar vi nu ytterligare
            åt bonus malus-systemet för att styra mot en fossilfri fordonsflotta.
          </note>
          <note>
            Slutligen ska jag ta upp cykelförmånen. Jag får väl erkänna att
            jag har sparat det som vi miljöpartister gillar allra bäst till
            sist. Det måste konstateras att alla de som kan cykla ger ett
            viktigt bidrag till den gröna omställningen. Den som har möjlighet
            att byta bilen mot cykel till jobbet besparar oss sitt bidrag
            till omfattande problem, såsom växthusgaser, partikelutsläpp,
            buller och trafikfara. Jag kan också nämna den goda effekten på
            folkhälsan av mer cyklande.
          </note>
          <note>
            Fru talman! Jag är glad och stolt över att kunna avsluta mitt
            anförande med att säga att vi i nästa års budget föreslår att
            arbetsgivare ska kunna erbjuda sina anställda en skattefri cykelförmån
            på upp till 3 000 kronor.
          </note>
          <note>
            Med detta yrkar jag bifall till Miljöpartiets och Socialdemokraternas
            reservationer.
          </note>
          <note>
            Anf. 117 NIKLAS WYKMAN (M):
          </note>
          <note>
            Fru talman! Jag vill börja med att yrka bifall till utskottets
            förslag under samtliga punkter.
          </note>
          <note>
            Jag kunde inte begära replik på Socialdemokraternas Jörgen Hellmans
            anförande, beroende på de debattregler som råder i kammaren, så
            hans varierade klokskaper får stå oemotsagda. Men jag vill till
            dem som lyssnar och till Jörgen Hellman säga att vi i skatteutskottet
            är glada över att ha en ordförande som har lett och som leder
            arbetet på ett rätt och rättvist sätt i den svåra tid som har
            rått och som råder i Sverige. Det är viktigt att poäng ­ tera,
            för det finns anledning att ha tilltro till politiken och politikens
            förmåga. Morgondagen kan bli bättre än läget i dag, och även om
            utmaningarna är många är läget i dag bättre än vad läget var i
            landet för till exempel hundra år sedan. Detta är inte slutet
            på optimismen och framtidstron.
          </note>
          <note>
            Men det är samtidigt lätt att förstå alla dem, mig själv inkluderad,
            som undrar vad det är som pågår. En del av oss såg säkert Aktuellt
            -sändningen i går kväll, där den i dag valda statsministern, Vänsterpartiets
            ledare och Miljöpartiets språkrör skulle reda ut vad de hade kommit
            överens om. Men inte ens en gång genom att spola tillbaka och
            titta på sändningen igen gick det nog riktigt att förstå för någon.
            Miljöpartiet verkade inte riktigt veta vad som gällde. Vår nyvalda
            statsminister menade att överenskommelsen gällde för nästa mandatperiod.
            Vänsterpartiets ledare menade att överenskommelsen gällde för
            den här mandatperioden.
          </note>
          <note>
            Vad politiken egentligen innehöll var dessutom nästan omöjligt
            att utläsa. Om regeringens budget med stöd av Centerpartiet skulle
            ha vunnit i dag skulle det ju ha inneburit en kraftig försämring
            av pensionärernas villkor jämfört med den budget som nu har majoritetens
            gillande. Men man menade att man skulle förbättra ekonomin för
            700 000 pensionärer. Det gick helt enkelt inte att begripa, kanske
            mot bakgrund av att det inte riktigt finns någonting att begripa.
          </note>
          <note>
            Vi hade tidigare i dag en statsministeromröstning. Det bästa
            med den är att Magdalena Andersson inte längre är finansminister,
            för det har inte gått särskilt bra. Det sämsta är kanske att Magdalena
            Andersson nu i stället är statsminister. Men det verkar oklart
            hur länge Magdalena Andersson är statsminister, för omedelbart
            efter statsministeromröstningen, som bygger på att Miljöpartiet
            ingår i regeringen, meddelade Miljöpartiet att de över ­ väger
            att avgå från regeringen. Det tog alltså inte många sekunder innan
            den nya regeringskrisen nalkades. Så här kan vi givetvis inte
            ha det långsiktigt i Sverige.
          </note>
          <note>
            Jag erkänner att jag själv emellanåt känner mig som fångad i
            en väldigt sävlig film som man inte riktigt kan avgöra om den
            är parodisk eller inte, för just nu levererar inte det demokratiska
            systemet i Sverige på den nivå som medborgarna kan förvänta sig.
            Vi här inne kan tillsammans ta ett steg ut i verkligheten, och
            i stället för att hålla på som vi nu gör kan vi försöka se och
            lösa de allvarliga problem som har drabbat Sverige, svenska hushåll
            och svenska företag.
          </note>
          <note>
            Fru talman! Apropå verkligheten: Tidigt i morse ringde väckarklockan
            i många hem. Många trötta ögon slogs upp, och en ny dag av arbete
            väntade. Det var undersköterskor som skulle upp till äldreomsorgen.
            Det var byggarbetare som skulle bygga skolor och bostäder. Det
            var taxichaufförer som skulle se till att vi kom med tåg och flyg
            och fram till våra arbeten och att barn med särskilda behov kom
            till skolan. Det var skolmatspersonal som skulle se till att det
            finns lunch att äta, och det var de som lagar mat på äldreboenden
            som skulle se till att det finns portioner att servera. Det var
            läkare som skulle se till att efterlängtade operationer blev utförda,
            och det var piloter som skulle se till att vi kom fram dit där
            vi borde vara.
          </note>
          <note>
            Det är kort och gott människor som arbetar hårt och som därefter
            kommer hem till hem som behöver städas, barn som behöver tröstas,
            relationer som behöver lappas ihop, golv som behöver skuras, ytterväggar
            som behöver målas, sjuka släktingar som behöver tas om hand, föräldrar
            som be ­ höver hjälp med att logga in på Facebook igen eller barn
            som behöver läxhjälp. Det är helt enkelt folk som arbetar och
            sliter väldigt hårt.
          </note>
          <note>
            Jag tror att jag har lyssnat på alla inlägg i denna kammare under
            dagen, och jag kan inte slås av annat än att det saknas sympati
            och empati för dessa människor. Alla andra finns det advokater
            och talare för: de som inte har arbetat, de som aldrig tänker
            sig att arbeta, de som inte kan arbeta och alla andra. Alla de
            får en röst här inne som berättar att just de behöver och ska
            ha mer. Det är inte alla gånger fel. Det är en del i ett tryggt
            och sammanhållet land. Men vi har glömt bort dem som faktiskt
            gör vårt land, vårt samhälle, möjligt, de som arbetar och sliter.
          </note>
          <note>
            Många av oss, eller kanske alla, här inne upplever nog att vi
            har jobb som i sig själva är tillfredsställande, intellektuellt
            utmanande och spännande. Vi kan förverkliga våra ambitioner och
            ta del av olika saker vi är intresserade av även på arbetstid
            eftersom vi har den typen av priviligierade jobb på en mycket
            spännande arbetsplats.
          </note>
          <note>
            Det finns gott om sådana jobb, till exempel på Södermalm. Det
            är reklambyråer, tv-arbeten och mycket annat. Men väldigt många
            människor går med ett engagemang och med ett intresse till ett
            jobb som är bra men som i sig självt är mycket hårt och slitigt.
            Jobbet ställer tuffa krav mentalt och på höfter, axlar och handleder.
            Det ställer krav på kroppen och på psyket. Och det påverkar möjligheterna
            att ha ett liv vid sidan av.
          </note>
          <note>
            Sådan är verkligheten. Det är oerhört viktigt att det lönar sig
            att arbeta, att arbete uppskattas och att ansträngning, nit, flit
            och redlighet belönas. Det är därför vi i vår budget ser till
            att ytterligare premiera de personer som arbetar. De har rätt
            att kunna köpa bra hemelektronik, en ny tv, att komma iväg på
            semester, att köpa en ny bil och att fylla sin fritid med glädje
            och belöningar för det hårda slit de gör. Men det hörs aldrig
            härifrån.
          </note>
          <note>
            Härifrån hörs nästan uteslutande att mer ska gå till dem som
            inte arbetar. Det är emellanåt rätt. Många gånger är det fel.
            Men det är alltså omöjligt om det inte vore för alla de människor
            som faktiskt arbetar. Det är därför vi ser till att sänka skatten
            på arbete i vårt förslag. Det är för att människor ska få mer
            över men också för att det ska gå att bo, arbeta och verka i hela
            Sverige som vi sänker bränsleskatterna.
          </note>
          <note>
            Här kommer Per Åsling och Centerpartiet verkligen att få möjlighet
            att visa korten – om man står på landsbygdens sida eller inte.
            I och med att det kommer en särproposition får varje parti, öppet
            och ärligt, visa korten i fråga om de står på landsbygdens sida
            eller om de bara tycker att det är rimligt att man ska kunna resa
            billigt till jobbet om man har kollektivtrafik och tunnelbana.
          </note>
          <note>
            Det är för att vi ska ha ett anständigt samhälle, där människor
            kan kän ­ na sig trygga, som vi ökar resurserna till Tullverket.
            Jag har varit väldigt förvånad över att vi har startat allt fler
            nya opinionsbildande myndigheter men gjort väldigt lite när det
            gäller kärnuppdraget i staten: att se till att knark och vapen
            inte väller in samtidigt som stöldgods flödar ut. Där gör vi nu
            mer när vi får chansen, och jag utgår från att Socialdemokraterna,
            Vänsterpartiet och Miljöpartiet inte kommer att motsätta sig den
            förändringen.
          </note>
          <note>
            Fru talman! Med vår budget tar vi ett litet steg för att bryta
            den fars ­ artade situation som under lång tid har rått i svensk
            politik och som har lett till att vi har fått en tillväxttakt
            som är bland de lägsta i Europa och en arbetslöshet som är bland
            de högsta i Europa. Vi tillför nu resurser så att vi kan minska
            arbetslösheten, dämpa kriminaliteten och komma ifrån en situation
            där inte ens hälften av invandrarna klarar sin egen försörjning.
            Det är också en önskan från mig och Moderaterna att vi ska komma
            ifrån en situation där svensk politik känns som en misslyckad
            högstadieklass, där det är en diskussion om vem som får komma
            på festen och vem som inte får komma och får han eller hon komma
            så kommer minsann inte jag.
          </note>
          <note>
            Detta är en del i människans utveckling. Vi kan vara så när vi
            är 13 − 14 år gamla, men vi här inne ska inte vara så. Vi ska
            sätta Sverige först och utifrån våra olika värderingar och utgångspunkter
            se till att Sverige är ett bra land att leva i.
          </note>
          <note>
            I detta tar vi ett litet steg när vi i dag godkänner Moderaternas,
            Kristdemokraternas och Sverigedemokraternas budget. Det återstår
            dock myck ­ et att göra. Jag är gärna självkritisk och utmanar
            gärna er alla att bli bättre. Vi ska tillsammans se till att Sverige
            blir Sverige när Sverige är som bäst, och det börjar alltid med
            full sysselsättning. Alla människor som vill och kan arbeta ska
            också ha ett jobb att gå till. Därför är det huvudinriktningen
            på vår politik.
          </note>
          <note>
            (Applåder)
          </note>
          <note>
            I detta anförande instämde Jan Ericson (M) .
          </note>
          <note>
            Anf. 118 JÖRGEN HELLMAN (S) replik:
          </note>
          <note>
            Fru talman! Tack, Niklas Wykman, för orden om ledarskapet i utskottet!
          </note>
          <note>
            Vi kan konstatera att vi behöver göra en ny skattereform, för
            vårt skattesystem är något ålderstiget. Men i avvaktan på skattereformen
            som för ­ hoppningsvis kan återställa likformigheten och göra
            inkomstskatten neu ­ tral mellan inkomstslagen vill vi socialdemokrater
            för nästa år sluta skatte ­ klyftan för dem med sjuk- och aktivitetsersättning.
            En del talar om det som att ta bort funkisskatten. Över 260 000
            personer i Sverige lever på sjuk- och aktivitetsersättning.
          </note>
          <note>
            Genom Moderaternas skatteförslag blir det en ny liten skatteklyfta
            kvar för denna grupp. Jag undrar varför orättvisor och ojämlikhet
            alltid är en del av Moderaternas politik. Jag tror inte att den
            friska löntagaren tycker att han eller hon är en bättre människa
            än pensionärer, sjuka och arbetslösa och oavbrutet kan belönas
            med lite extra.
          </note>
          <note>
            Varför vill ni alltid ha klyftor och skillnader, Niklas Wykman?
          </note>
          <note>
            Anf. 119 NIKLAS WYKMAN (M) replik:
          </note>
          <note>
            Fru talman! Man kan givetvis tycka vad man vill om Moderaternas,
            Kristdemokraternas och Sverigedemokraternas förslag till budget.
            Den grupp som Jörgen Hellman pratar om, som lever med sjuk- och
            aktivitetsersättning och som förr i tiden ibland brukade kallas
            sjukpensionärer, får med Moderaternas, Sverigedemokraternas och
            Kristdemokraternas budget 830 kronor mer i månaden. Det är den
            grupp som i allas budgetförslag enskilt får mest.
          </note>
          <note>
            Jag är därför kanske något förundrad över att det just är det
            som Jörgen Hellman tycker är problemet. Det är ju som att omedelbart
            besvara det jag sa i mitt anförande: Det finns ett engagemang,
            en sympati och en empati för alla människor utom för just de människor
            som faktiskt arbetar. Men utan människor som går till jobbet finns
            det inga pengar att betala sjuk- och aktivitetsersättning med.
            Utan människor som går till jobbet finns det heller inga pengar
            att finansiera sjukvård, barnomsorg och äldreomsorg med. Det går
            helt enkelt inte utan att människor arbetar.
          </note>
          <note>
            Den som arbetar har också kostnader för det. Det är inte nog
            med transporter till jobbet; man behöver äta lunch och kanske
            köpa andra kläder, och man kan inte spara pengar på andra sätt
            så som en person som inte arbetar kan. Det är alltså fullt rimligt
            att skattesystemet belönar den som går till arbetet och jobbar,
            för hur ser samhället annars ut?
          </note>
          <note>
            LO har utvärderat jobbskatteavdraget och kommit fram till att
            sysselsättningseffekten, om man skulle förlänga deras bedömning
            av de första stegen och ta alla steg, är ungefär 150 000 personer.
            Att sänka skatten på arbete är alltså bra för den som jobbar eftersom
            det är viktigt att ha ett jobb. Det är också viktigt för jobbskapande
            i ekonomin i stort, och det är viktigt för välfärdens finansiering.
            Det är inte fel att det lönar sig att jobba, Jörgen Hellman.
          </note>
          <note>
            (Applåder)
          </note>
          <note>
            Anf. 120 JÖRGEN HELLMAN (S) replik:
          </note>
          <note>
            Fru talman! Jag vill ändå gratulera Niklas Wykman till förhandlingsresultatet
            med Sverigedemokraterna och Kristdemokraterna. I det gemensamma
            förslaget lyckades Moderaterna få miljarder i skattesänkningar,
            medan ni fick ge miljoner i inställda reformer. Den betalda familjeveckan
            ska bli obetald föräldraledighet. Arbetsmarknadspolitiken ersätts
            med skattesänkningar. Klimatåtgärder ställs in till förmån för
            bensinskattesänkningar för att tillfredsställa klimatskeptikerna
            inom Sverigedemokraterna. Ur Moderaternas synvinkel var det väl
            en bra förhandling.
          </note>
          <note>
            Nu tar ni till en mix av jobbskatteavdrag, sänkt arbetsgivaravgift
            och sänkt skatt på bensin och diesel samt några andra skattesänkningar.
            Niklas Wykman pratade tidigare om politisk förnyelse, och ni hade
            någon grupp som såg på det i ert parti. Men är inte den politiska
            förnyelsen bara att sänka skatterna ännu mer?
          </note>
          <note>
            Anf. 121 NIKLAS WYKMAN (M) replik:
          </note>
          <note>
            Fru talman! Ibland kan man fundera på vilken socialdemokrat man
            skulle vara om man var socialdemokrat. När det kommer till bränslepris
            ­ erna är jag väl i sådana fall Magdalena Andersson 2014, som
            menade att det absolut inte var motiverat med några bränsleskattehöjningar.
            Sedan blev hon finansminister och bedrog det löftet genom att
            höja bränsleskatterna väldigt mycket. Men min uppfattning och
            åsikt är inte mer extrem än vad Magdalena Anderssons var 2014.
            Då tyckte även hon att det skulle vara rimliga priser vid pumpen.
          </note>
          <note>
            Det tycker jag alltjämt. Jag har inte ändrat uppfattning sedan
            dess, men uppenbarligen har socialdemokratin och Jörgen Hellman
            gjort det. De höga bränslepriserna sliter isär Sverige. De gör
            det inte lönsamt att arbeta, och för till exempel pensionärer
            med små marginaler i sin ekonomi blir bränslepriset väldigt påfrestande.
            Man kan inte hälsa på barn och barnbarn, och man har inte råd
            att delta i sina fritidsaktiviteter.
          </note>
          <note>
            Det är helt enkelt inte rätt att det ska vara på det sättet.
            Miljömässigt spelar det ingen roll över huvud taget. Om vår budget
            går igenom i dag är det den största miljöbudgeten som någonsin
            klubbats i Sverige. Vi satsar till exempel på koldioxidlagring,
            om jag minns rätt, sju gånger mer än vad ni gör i er budget. Det
            leder till att vi kommer att minska utsläppen med 2 miljoner ton
            koldioxid, tio gånger så mycket som en lägre bensinskatt leder
            till i ökning.
          </note>
          <note>
            Det är det som är effektivitet i politiken, helt enkelt. Man
            ska inte ge sig på vanliga, hårt arbetande människor och pensionärer
            med små marginaler. Man ska ha en effektiv systempolitik som ser
            till att lösa samhällsproblemen i stället.
          </note>
          <note>
            Jörgen Hellman verkar ha väldiga insikter i våra förhandlingar
            mellan partierna. Det gratulerar jag honom till; då vet han att
            god stämning, öppna öron, lyssnande, ödmjukhet, tagande och givande
            i stället för högstadie ­ fasoner faktiskt leder till resultat.
            Jag rekommenderar helt enkelt vänstersi ­ dan att göra likadant:
            Sätt er ned och prata, Annie Lööf och alla andra ihop, så kanske
            det blir lite bättre ordning framöver!
          </note>
          <note>
            (Applåder)
          </note>
          <note>
            Anf. 122 JOHNNY SKALIN (SD):
          </note>
          <note>
            Fru talman! Det går inte att blunda för hur samhällsekonomin
            fungerar. Alltför höga skatter minskar incitamenten till arbete,
            vilket leder till en erodering av den långsiktiga skattebasen.
            Alltför höga skatter är ett hot mot allt det vi värnar: säkerhet,
            lag och ordning och välfärden.
          </note>
          <note>
            Jag vet att somliga ledamöter har svårt för den så kallade Lafferkurvan,
            som visar att höga skatter inte alltid leder till en korrelerad
            skatteintäkt för staten. Sverigedemokraternas färdriktning är
            att sträva mot ett sänkt skatte ­ tryck till förmån för ekonomins
            och samhällets utveckling och till individ ­ ens rätt till det
            egna arbetets belöning.
          </note>
          <note>
            Det blågula blockets gemensamma budgetreservation innehåller
            därför skattesänkningar, inte bara för de som förvärvsarbetar
            utan även för pen ­ sionärer och sjukskrivna. Vi vill inte återskapa
            en skatteklyfta mellan in ­ komst av tjänst och inkomst av pension.
            Skattesänkningen för såväl för ­ värvsarbetande som pensionärer
            blir med vårt förslag cirka 150 kronor per månad. Det är välbehövliga
            pengar särskilt för pensionärerna.
          </note>
          <note>
            Men vi kan inte heller ha ett av världens högsta drivmedelspriser
            i ett land som till ytan är Europas tredje största samtidigt som
            Sverige är ett av de mer glesbefolkade länderna på vår kontinent.
            Sverige består till stora delar av ett vidsträckt landskap där
            det är långt mellan orter, mellan husen och ännu längre mellan
            mackarna samt med en obefintlig laddinfrastruktur för elfordon.
            Det är ingen underdrift att säga att de flesta svenskar utanför
            stadskärnan med tillhörande förorter är helt beroende av bilen
            för att ta sig till jobbet, köra barnen till dagis, köra barnen
            till fritidsaktiviteter eller att köra sina gamla föräldrar till
            sjukhuset. Om man vill att hela Sverige ska leva, om vi vill ha
            en levande landsbygd, måste vi också ha en politik för att det
            ska ske. Skatt på bensin och diesel genererar uppemot 60 miljarder
            kronor årligen till staten. Det tycker vi är för mycket.
          </note>
          <note>
            Fru talman! Utöver vår gemensamma budgetreservation med Moderaterna
            och Kristdemokraterna har Sverigedemokraterna i vår egen budgetreservation
            flera förslag som vi visserligen inte kommer att yrka bifall till
            i dag men som kan vara värda att nämna.
          </note>
          <note>
            Sverigedemokraterna vill inte se förändringar av reseavdraget.
            Vi vill tvärtemot stärka reseavdraget.
          </note>
          <note>
            Flygskatten ser vi som en symbolåtgärd som motiveras med miljöhänsyn
            men som praktiskt nog för regeringen, trots coronatider, inbringar
            cirka 700 miljoner kronor per år. Denna skatt drabbar inte minst
            de mindre kommunägda flygplatserna som många gånger redan brottas
            med lönsamhetsproblem. Det gör flygskatten till ytterligare en
            av regeringens lands ­ bygdsfientliga förslag, det vill säga en
            politik som leder till mindre resurser för kommunernas välfärdsarbete.
          </note>
          <note>
            Vad gäller den symboliska skatten på plastpåsar har de beräknade
            skatteintäkterna för 2020 på 1,6 miljarder kronor endast resulterat
            i en in ­ täkt på 200 miljoner kronor. Samtidigt säljer handeln
            soppåsar på rulle som aldrig förr. Men det går såklart även åt
            en hel del papperspåsar. Frågan är bara till vilken nytta. Ur
            ett energiperspektiv behöver papperspåsen åter ­ användas fyra
            till åtta gånger för att kunna mäta sig med plastpåsens energieffektivitet.
            Och det vågar jag lova att det är få papperspåsar i affä ­ ren
            som gör.
          </note>
          <note>
            Vi ställer oss också kritiska till att regeringen nu går fram
            med att bnp-indexera kemikalieskatten. Det är en automatisk höjning
            av en skatt som har lett till en export av svensk detaljhandel
            och svenska jobb. Enligt en utredning från Skatteverket och Kemikalieinspektionen
            sker det utan påvisbar nytta av val av material i produkterna.
          </note>
          <note>
            Samma logik ligger bakom den så kallade avfallsförbränningsskatten,
            som egentligen bara har lett till höjda priser på fjärrvärme i
            kombination med minskade investeringar.
          </note>
          <note>
            Regeringens uppfinningsrikedom när det gäller att hitta på nya
            saker att beskatta utan påvisbar nytta tycks inte finna några
            gränser. Allt detta sker medan stora delar av samhället förfaller
            med längre vårdköer, hög arbetslöshet, höga energi- och drivmedelskostnader,
            låga pensioner och välfärdshål – för att inte tala om otryggheten.
            Det är bara ett par veckor sedan som den tyska tidningen Bild
            utnämnde Sverige till den föga eftersträvansvärda titeln Europas
            farligaste land.
          </note>
          <note>
            Fru talman! Även om vi inte får med all vår politik i den första
            budget vi lägger fram tillsammans med Moderaterna och Kristdemokraterna
            är vi ändå stolta över att vi gemensamt adresserar samhällets
            största utmaningar. Med denna budget påbörjar vi arbetet med att
            bygga ett bättre och tryggare Sverige. Vi påbörjar även på allvar
            resan med att byta ut den skadliga regering som i sju år låtit
            samhällsutvecklingen sätta Sverige i det allvarliga läge som landet
            just nu befinner sig i.
          </note>
          <note>
            Jag yrkar bifall till utskottets förslag på samtliga punkter.
          </note>
          <note>
            Anf. 123 HAMPUS HAGMAN (KD):
          </note>
          <note>
            Fru talman! Jag vill börja med att yrka bifall till utskottets
            förslag.
          </note>
          <note>
            Sverige är ett fantastiskt land, men vi står inför flera olika
            problem som vi behöver ta tag i.
          </note>
          <note>
            170 000 människor köar till operation eller möte med specialistläkare.
            Grova brottslingar tar sig allt större friheter på vanliga människors
            bekostnad. Dessutom är arbetslösheten den fjärde högsta i Europeiska
            unionen. Men inget av detta är naturlag. Det behöver inte finnas
            vårdköer, skjutningar eller jättehög arbetslöshet. Det går att
            vända utvecklingen.
          </note>
          <note>
            I vårt budgetförslag, som nu alltså är finansutskottets förslag,
            satsar vi på att få fram fler vårdplatser för att beta av köerna.
            Vi ser till att poliserna får fler kollegor och högre löner. Vi
            skapar drivkrafter för att anställa och för att ta ett arbete,
            så att fler ska få ingå i en arbetsgemenskap och få möjlighet
            att försörja sig själva. Vi påbörjar arbetet med att vända utveck
            ­ lingen i Sverige åt rätt håll.
          </note>
          <note>
            Fru talman! Inga av dessa satsningar hade varit möjliga om det
            inte varit för alla skattebetalare runt om i Sverige. De pengar
            vi debatterar i dag tillhör inte oss utan de tillhör alla skattebetalare.
            Vårt ansvar är att försöka prioritera på bästa sätt med andras
            pengar.
          </note>
          <note>
            För mig innebär detta att det är en målsättning i sig att sänka
            skatter. Vi fortsätter därför att sänka skatterna för alla som
            arbetar och alla pensio ­ närer. Fokus ligger på dem med låga
            eller medelstora inkomster och pensioner. Vi sänker också skatten
            för dem med sjuk- och aktivitetsersätt ­ ning. Denna grupp får
            den enskilt största skattesänkningen med i snitt 10 000 kronor
            per år. Vi gör det därför att det är rätt, men vi gör det också
            därför att det är en klok jobbpolitik. Sänkta skatter ökar tillväxten,
            och det skapar fler jobb. Sverige, som har nästan högst arbetslöshet
            i EU, är i des ­ perat behov av klok jobbpolitik. Dessutom leder
            skattesänkningar – som stimulerar till arbete – till att kommunernas
            ekonomi stärks lång ­ siktigt. Då kan kommuner och regioner upprätthålla
            och utveckla väl ­ färden.
          </note>
          <note>
            Fru talman! I många delar av vårt land är avstånden långa. För
            alla dem som bor och verkar i de delarna av landet blir de höga
            bränslepriserna en mycket stor kostnad. Dessa priser består till
            största delen av skatter. Vi ser och förstår alla dem som är beroende
            av bilen för att vardagen ska fungera; de som behöver bilen för
            att komma till och från jobbet, för att köra barnen till skolan
            eller fritidsaktiviteter. Hela vårt avlånga land ska leva. Därför
            föreslår vi också att skatten på drivmedel ska sänkas. De nya
            reglerna för reduktionsplikten kommer att innebära prishöjningar,
            och vi kompenserar hushållen för detta.
          </note>
          <note>
            Fru talman! I mars 2020 var det många som var övertygade om att
            organisationer som Cancerfonden och Rädda Barnen skulle få kraftigt
            försämrad ekonomi på grund av coronaviruset. Då, i början av krisen,
            trodde 55 procent av medlemmarna i branschföreningen Giva Sverige
            att intäkterna skulle falla. Till viss del besannades dessa farhågor.
            Gåvorna från företag har minskat under krisen, men samtidigt har
            gåvorna från allmänheten ökat. Gåvorna från allmänheten ökade
            faktiskt så mycket att de totala intäkterna till organisationer
            som Cancerfonden och Rädda Barnen ökade trots pandemin och den
            djupa ekonomiska kris som följde.
          </note>
          <note>
            Det finns en förklaring till detta. Förklaringen är gåvoskatteavdraget,
            som innebär att den som ger gåvor till en godkänd organisation
            kan göra en skattereduktion på upp till 1 500 kronor per år, och
            att år 2020 var det första hela året som gåvoskatteavdraget fanns
            efter att vi kristdemokrater lyckades återinföra det i den budget
            som riksdagen beslutade om 2018.
          </note>
          <note>
            Sedan dess har jag gång på gång i den här talarstolen lyft fram
            behovet av att börja utveckla gåvoskatteavdraget, bland annat
            så att avdraget blir större och så att fler organisationer omfattas.
            Nu äntligen kan denna utveckling påbörjas genom att själva avdraget
            fördubblas i den budget som vi har lagt fram. Gåvoskatteavdraget
            har redan gjort succé. Nu ser jag verkligen fram emot att se de
            positiva effekter för de ideella organisationerna som kommer att
            komma av den förbättring vi gör.
          </note>
          <note>
            Fru talman! Det spelar roll hur vi röstar i valen. Det blir tydligt
            när man tittar på de olika budgetförslag som riksdagen har att
            välja mellan i dag.
          </note>
          <note>
            I det budgetförslag som vi varit med och förhandlat fram har
            vi utgått från vilka problem Sverige har i dag och hur dessa ska
            lösas. Vi satsar på att korta köerna till vården. Vi satsar på
            fler poliser med bättre löner. Vi ser till att vanliga människor
            får mer pengar över i plånboken. Vi vet vilken betydelse de ideella
            organisationerna har för vårt samhälle, och vi arbetar för att
            stärka deras ekonomi.
          </note>
          <note>
            Mot oss står en regering som tar fram ett förslag till statsbudget
            inte utifrån vad landet behöver utan utifrån vad andra partier
            behöver för att eventuellt stödja budgetförslaget.
          </note>
          <note>
            Det spelar roll hur vi röstar i valen.
          </note>
          <note>
            Fru talman! Riksdagen har i dag chansen att ta steg för att vända
            utvecklingen i Sverige i rätt riktning. Det är viktiga steg, men
            mer behövs. Jag är hoppfull om framtiden, men det krävs ett uthålligt
            arbete. Det krävs också en regering med ett starkt kristdemokratiskt
            inflytande så att dessa frågor kan prioriteras.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 7.)
          </note>
          <note>
            § 5 Höständringsbudget för 2021
          </note>
          <note>
            Finansutskottets betänkande 2021/22:FiU11
          </note>
          <note>
            Höständringsbudget för 2021 (prop. 2021/22:2)
          </note>
          <note>
            föredrogs.
          </note>
          <note>
            Anf. 124 DENNIS DIOUKAREV (SD):
          </note>
          <note>
            Fru talman! I denna sista höständringbudget för den här mandatperioden
            ger regeringen biståndsbudgeten ett tillskott som stretchar det
            svens ­ ka internationella biståndet till en total summa på 47
            miljarder kronor. Det gör man i ett läge då Sverige redan är den
            näst största bidragsgivaren inom OECD.
          </note>
          <note>
            Mot denna bakgrund är det verkligen dags att vi börjar diskutera
            vilka satsningar som uteblir på hemmaplan, vilka utgiftsområden
            som förblir underfinansierade som en konsekvens av denna politik
            och hur effektiv biståndspolitiken egentligen är.
          </note>
          <note>
            När det gäller träffsäkerheten och effektiviteten har vi lyckligtvis
            en lång rad experter och rapporter att luta oss mot när vi söker
            ett svar.
          </note>
          <note>
            Vi kan börja med Riksrevisionens rapport från den 2 november
            i år, där man konstaterar att det finns stora brister i regeringens
            hantering av biståndet som skickas i väg till organisationer som
            FN och Världsbanken.
          </note>
          <note>
            I augusti i år kom en rapport från Expertgruppen för biståndsanalys,
            EBA, om biståndet till Afghanistan. Där säger utredaren att det
            funnits en diskrepans mellan mål och faktiska resultat. Dessutom
            har korruptionen varit utbredd.
          </note>
          <note>
            Några år tidigare granskades enprocentsmålet av samma myndighet,
            som skrev följande: ” Flera indikatorer pekar mot att Sida ibland
            fått mer pengar än man kunnat förvalta med tillräcklig omsorg
            .” På ren svenska betyder det att skattepengar har kastats åt
            höger och vänster på länder och organisationer utan någon nytta
            för de mest utsatta.
          </note>
          <note>
            Fru talman! Här har vi alltså tre rapporter som unisont pekar
            på systematiska brister i den svenska biståndspolitiken. Det är
            av de skäl som anges i dessa rapporter som svenskt bistånd hamnat
            i händerna på korrupta regeringar och myndigheter runt om i världen.
          </note>
          <note>
            Vi minns alla att Uppdrag granskning för några år sedan avslöjade
            att ett bondekooperativ i Zambia förskingrat ekonomiskt stöd från
            biståndsmyndigheten Sida på upp till 30 miljoner kronor.
          </note>
          <note>
            Än allvarligare är det när stödet hamnar i händerna på regeringar
            som bryter mot mänskliga rättigheter – som i Tanzania, som varit
            en stor mottagare av svenskt bistånd, där statliga medel gått
            till att jaga homosexuella.
          </note>
          <note>
            Då undrar jag: Är det detta som är innebörden av moralisk stormakt?
            Är det detta som är Sverigebilden? Är det för detta som svenska
            ministrar slår sig för bröstet på internationella konferenser?
          </note>
          <note>
            Med sverigedemokratisk politik skulle de inte få en krona till.
            Med sverigedemokratisk biståndspolitik skulle vi kunna lägga oss
            ovanför EU-genomsnittet för bistånd och frigöra reformutrymme
            för satsningar på vård, skola, omsorg och rättsväsen.
          </note>
          <note>
            När regeringen pratar om hålen i välfärden och man läser i tidningen
            att Sverige har den tredje lägsta polistätheten i Europa, då bör
            man som väljare ha klart för sig att det inte saknas pengar på
            grund av att Sverige har världens fjärde högsta skattetryck utan
            att det saknas pengar på grund av att regeringen helt enkelt har
            andra prioriteringar.
          </note>
          <note>
            Även om vi bortser från att det svenska biståndet sågats av myndighe
            ­ ter och experter, även om vi bortser från att biståndet finansierat
            korruption och även om vi till och med bortser från att svenskt
            bistånd hamnat hos regeringar som bryter mot mänskliga rättigheter
            är 47 miljarder kronor fortfarande provocerande. Det är provocerande
            när vi har ett underfinan ­ sierat rättsväsen, när vi har flest
            fattigpensionärer i Norden och när vi har rekordlånga sjukvårdsköer.
          </note>
          <note>
            Hur många fler poliser på gator och torg hade vi kunnat få för
            de pengarna? Hur många hemlösa hade vi kunnat ge tak över huvudet?
            Hur mycket mer hade vi kunnat satsa på vård och omsorg? 47 miljarder
            kronor, fru talman, motsvarar ungefär 88 000 undersköterskor.
            I stället kastas de på korrupta, ineffektiva biståndssatsningar.
          </note>
          <note>
            Därför säger Sverigedemokraterna bestämt nej till socialdemokratisk
            biståndspolitik och yrkar bifall till den sverigedemokratiska
            reservationen i betänkandet.
          </note>
          <note>
            (Applåder)
          </note>
          <note>
            Anf. 125 BJÖRN WIECHEL (S):
          </note>
          <note>
            Fru talman! Jag vill inledningsvis yrka bifall till förslaget
            och avslag på reservationen.
          </note>
          <note>
            År 2021 har varit ett exceptionellt år. Pandemins konsekvenser
            är och har varit omfattande, och än är den inte över. För oss
            i politiken har arbetet handlat om att parera och hantera, föregå
            och skydda, upprätthålla och utveckla, allt för att Sverige ska
            stå starkt genom krisen och ännu starkare efter den.
          </note>
          <note>
            Massiva stödinsatser har gjorts. Arbetet för att få dessa stöd
            på plats har upptagit samtliga i det här huset, inte minst finansutskottet
            och i synnerhet regeringen.
          </note>
          <note>
            Att det här har varit möjligt beror på att Sverige hade en stabil
            och välskött ekonomi när pandemin slog till. Den ekonomiska styrkan
            lade grunden och gav manöverutrymme.
          </note>
          <note>
            Insatserna som har gjorts är väl kända, och de är det därför
            att de varit viktiga. Stödinsatserna har räddat företag undan
            konkurs. De har tryggat välfärden ute i kommunerna och regionerna,
            och de har gjort att människor har behållit sina inkomster och
            arbeten.
          </note>
          <note>
            Ta bara korttidspermitteringen. Denna modell infördes av den
            nyligen avgångne statsministern Stefan Löfven. När han tidigare
            var ordförande för fackförbundet IF Metall såg han till att få
            modellen på plats för att rädda jobben under finanskrisen. Den
            här gången såg han som statsminis ­ ter till att få korttidspermitteringarna
            på plats för att rädda jobben under pandemin. Nästan 600 000 människor
            har korttidspermitterats under pandemin. Det är över 18 procent
            av alla anställda i landet. Detta är värt att påminna om.
          </note>
          <note>
            Betydelsen av insatserna – eller hur det hade varit utan dem
            – är svår att överblicka ekonomiskt och socialt. Vi kan i alla
            fall konstatera att finansutskottet har antagit nio extra ändringsbudgetar
            under året innan vi nu antar den här höständringsbudgeten, som
            justerar budgeten för händelser under året.
          </note>
          <note>
            Även i den här ändringsbudgeten ser vi följder av pandemin. En
            stor post handlar om 6 miljarder kronor i ökade resurser för testning
            och smittspårning. En annan post är stöd till järnvägstrafiken
            med 1,4 miljarder kronor. En post är, förstås, ytterligare 1 miljard
            för vaccinationskostnader.
          </note>
          <note>
            En annan effekt av pandemin – eller rättare sagt en följd av
            Sveriges ekonomiska hantering av pandemin – är att Sveriges EU-avgift
            har ökat påtagligt, med 8,8 miljarder kronor. Vi gör som bekant
            allt för att hålla avgiften låg, och regeringen såg ju också under
            budgetförhandlingarna i Bryssel till att bevara vår låga avgift.
          </note>
          <note>
            Skälet till att den nu höjs är att svensk ekonomi har återhämtat
            sig så kraftigt och går som tåget. Vi har en rejäl ekonomisk tillväxt
            och en jämförelsevis bättre ekonomisk utveckling än övriga medlemsstater.
            Det innebär att vår bruttonationalinkomst – vår bni – växer. Därmed
            växer även vår medlemsavgift, som är kopplad till ekonomins utveckling.
            Även om detta är en ökad avgift är den alltså ett bevis på någonting
            som i grunden är positivt, nämligen att svensk ekonomi är stark
            och växer.
          </note>
          <note>
            Fru talman! Låt mig kort kommentera reservationen från Sverigedemokraterna.
            Man kan fråga sig om partiet har bytt politik. Förr ville man
            nämligen minska mottagandet av flyktingar här och i stället öka
            stödet på plats. Nu verkar man vilja tvärtom – mindre hjälp på
            plats, och då rimligen mer flyktingar här. Det är värt att notera.
          </note>
          <note>
            Fru talman! Inför 2021 lade vi en budget som skulle ta Sverige
            ur pandemin. Det var jobben, jobben och åter jobben som stod i
            fokus. Sedan kom det en till våg. Återhämtningen kom av sig, och
            det fick bli att pandemihantera mer.
          </note>
          <note>
            Nu hoppas vi däremot att vi efter denna ändringsbudget kan blicka
            mer framåt och avancera. Svensk ekonomi utvecklas väl, och vi
            ska nu höja tempot i samhällsbygget och ta oss an de utmaningar
            som vi står inför.
          </note>
          <note>
            Vårt fokus som socialdemokrater är tydligt, och landets alldeles
            nyvalda statsminister Magdalena Andersson är supertydlig. Vi ser
            tre prioriterade områden.
          </note>
          <note>
            Vi ska vända på varenda sten för att bryta segregationen och
            med samhällets samlade kraft trycka tillbaka kriminaliteten och
            öka tryggheten.
          </note>
          <note>
            Vi ska återta kontrollen över välfärden efter att den utsatts
            för misslyckade marknadsexperiment och tvångsprivatiseringar som
            gör att den tappar i kvalitet, att klyftorna ökar och att den
            dräneras på skattepengarna, som går ned i storkoncernernas egna
            fickor.
          </note>
          <note>
            Vi ska se till att ligga längst fram i att utveckla de nya gröna
            jobben i hela landet, inte minst inom den industriella revolution
            som nu pågår. Dessa jobb sätter inte bara mat på bordet, och de
            finansierar inte bara välfärden. De nya jobben gör också att vi
            tar Sveriges ansvar i klimatomställningen.
          </note>
          <note>
            Nu är det full fart framåt som gäller.
          </note>
          <note>
            (Applåder)
          </note>
          <note>
            Anf. 126 JAN ERICSON (M):
          </note>
          <note>
            Fru talman! Låt mig först konstatera att Moderaterna ser regeringens
            förslag till höständringsbudget som ett sätt för regeringen att
            korrigera sin egen budget för innevarande år. Vi moderater står
            ju inte bakom den tidigare beslutade budgeten, eftersom vi hade
            en egen som var mycket bättre. Vi föreslår därför inte heller
            några ändringar med anledning av regeringens höständringsbudget.
            För att förverkliga vår politik behövs en helt annan inriktning,
            och vi deltar därför inte i beslutet om höständringsbudget för
            2021.
          </note>
          <note>
            Fru talman! Det tydligaste sättet att illustrera regeringens
            misslyckade budget för innevarande år är att konstatera att den
            nyvalda statsministern Magdalena Andersson utlovar krafttag mot
            både den organiserade brottsligheten och segregationen i våra
            förorter. Hon går alltså i opposition mot sig själv.
          </note>
          <note>
            Detta är en taktik som Socialdemokraterna använder varje gång
            vi närmar oss ett val. Man pekar då upprört på alla samhällsproblem
            som måste åtgärdas men glömmer att man själv har suttit i regeringen
            utan att ha tagit tag i dessa samhällsproblem. I stället skyller
            man alla problem på någon annan. Om det inte är pandemin är det
            alliansregeringen eller Bildtreger ­ ingen 1991 som bär skulden
            – eller kommunerna, regionerna eller sjukvårdspersonalen. Den
            sittande socialdemokratiska och miljöpartistiska regeringen har
            tydligen aldrig ansvar för något alls.
          </note>
          <note>
            Jag förstår om Magdalena Andersson skäms lite för den förda politiken.
            Kampen mot den organiserade brottsligheten var exempelvis i fokus
            i den förre statsministern Löfvens regeringsförklaringar 2015,
            2016, 2017, 2018, 2019, 2020 och faktiskt även 2021. Men utvecklingen
            har gått i fel riktning. Skjutningarna och morden har ökat, och
            otryggheten har brett ut sig. Samtidigt har åtgärderna från regeringen
            varit obegripligt få. Reger ­ ingen har till och med sagt nej
            till det mesta som oppositionen föreslagit för att vända utvecklingen.
          </note>
          <note>
            Misslyckandena gäller även andra områden. Exempelvis utlovade
            Stefan Löfven EU:s lägsta arbetslöshet, men i stället har vi fått
            EU:s nästan högsta arbetslöshet. Samtidigt har vi i Sverige nu
            för första gången sedan vi gick med i EU högre arbetslöshet än
            genomsnittet i EU.
          </note>
          <note>
            När Socialdemokraternas nya partiledare lovar att ta tag i problemen
            klingar det väldigt falskt. Magdalena Andersson har inte bara
            varit finansminister i Stefan Löfvens regering och därmed regeringens
            näst tyngsta minister, utan hon har också ansvarat för samtliga
            budgetpropositioner under åtta år och för de prioriteringar man
            har gjort i dessa. Hon är dessutom ledamot i Socialdemokraternas
            verkställande utskott och därmed ansvarig för partiets politiska
            linje och beslut, inklusive förhandlingar med andra partier och
            regeringssamarbetet med Miljöpartiet.
          </note>
          <note>
            Magdalena Andersson kan inte låtsas att hon stått vid sidan av
            den misslyckade politiken. Hon bär i högsta grad ansvaret för
            det som har gått fel. Stefan Löfvens misslyckanden är Magdalena
            Anderssons misslyckanden.
          </note>
          <note>
            Det finns ingen höständringsbudget i världen som kan åtgärda
            alla regeringens misstag. Sverige behöver en ny regering och en
            ny politik – inte mer av det som har gått fel. Som det ser ut
            kan vi om en stund i varje fall få en bättre budget än regeringens.
          </note>
          <note>
            I den budget som ligger på bordet, och som finansutskottet står
            bakom, satsar vi mer än regeringen på polisen och rättsväsendet.
            I budgeten finns mer pengar till höjda polislöner, bättre verktyg
            för polisen i deras arbete, satsningar på avhopparverksamhet,
            förstärkning av kriminalvården, Åkla ­ garmyndigheten, domstolarna,
            Säpo, tullen och Kustbevakningen samt fler förvarsplatser för
            personer med avvisningsbeslut.
          </note>
          <note>
            Vi lägger också mer resurser på sjukvården för bland annat fler
            vårdplatser. Vi satsar på åtgärder mot långtidsarbetslösheten.
            Vi utökar undervisningstiden i skolan och inför särskilt stöd
            till lovskola för att ta igen undervisning som missats under pandemin.
          </note>
          <note>
            Vi sänker skatten ordentligt för både löntagare och pensionärer
            och höjer bostadstillägget för pensionärer med låg pension. Vi
            sänker även drivmedelsskatterna och satsar samtidigt mer pengar
            på utbyggd laddinfrastruktur för elfordon.
          </note>
          <note>
            Våra tre partier aviserar också en omfattande bidragsreform och
            stramare mål för svensk migrationspolitik.
          </note>
          <note>
            Vår budget är faktiskt en riktigt bra början på den politiska
            förändring som Sverige behöver.
          </note>
          <note>
            Fru talman! Jag vill särskilt belysa en post i höständringsbudgeten.
            Det gäller Sveriges EU-avgift, som Björn Wiechel nämnde tidigare.
            Kostnaden för innevarande år ökas alltså med nästan 9 miljarder
            kronor. Moderaterna vill understryka det anmärkningsvärda i att
            regeringen inför höständringsbudgeten inte har kommunicerat den
            aviserade höjningen för riksdagen och allmänheten på ett rimligt
            sätt. Det finns många betydligt mindre poster som diskuteras och
            föredras i finansutskottet, men denna oerhört stora post har inte
            uppmärksammats alls.
          </note>
          <note>
            Kostnaden för den svenska EU-avgiften för innevarande år ökas
            alltså plötsligt med 9 miljarder, som bara dyker upp lite så där
            utan förvarning. Av detta beror drygt 6 miljarder på högre avgift
            till EU, och 3 miljarder beror på att man helt enkelt flyttade
            lite av kostnaden mellan åren och använde pengarna till annat
            för det som avsåg 2020.
          </note>
          <note>
            Orsaken till att den svenska EU-avgiften ökade berördes av Björn
            Wiechel. Men han gav en något skruvad bild där, tycker jag. Ett
            antal stora länder i främst Sydeuropa har haft en ännu sämre bnp-utveckling
            än Sverige det senaste året. Därför har Sveriges andel av EU:s
            bnp ökat under pandemin från 3,5 till 3,8 procent av totalen.
            Då ökar vår andel trots att vår bnp faktiskt minskade, och vi
            får i enlighet med EU-fördraget betala mer i EU-avgift. Det var
            alltså inte riktigt så som Björn Wiechel påstod, att svensk ekonomi
            har gått som tåget, men vi hade en något mindre dålig utveckling
            än en del stora länder i Sydeuropa. Därför ökar den svenska avgiften.
          </note>
          <note>
            Att den svenska kostnaden för EU-avgiften ökar med hela 9 miljarder
            under innevarande år är dramatiskt och en enormt stor post i statens
            bud ­ get. Den är jämförbar med statens hela budget för bostadstillägg
            för pen ­ sionärer eller en tredjedel av budgeten för hela polisväsendet.
            Det är alltså inga kaffepengar.
          </note>
          <note>
            Det är anmärkningsvärt att regeringen bara skriver in detta i
            höständ ­ ringsbudgeten utan att på något sätt ta initiativ till
            att komma till finans ­ utskottet och förklara den mycket stora
            kostnadsökningen. Normalt brukar finansutskottet, som sagt, få
            besök av regeringen vid diskussion om betyd ­ ligt mindre poster
            än så.
          </note>
          <note>
            När jag framförde denna kritik till finansministerns statssekreterare
            var han var faktiskt något ödmjuk och gav mig rätt och utlovade
            en bättre information och dialog med finansutskottet i framtiden
            vid stora förändringar under innevarande år. Jag hoppas att vi
            kan lita på detta.
          </note>
          <note>
            Även om regeringen inom ramen för höständringsbudgeten för 2021
            såklart inte kan påverka EU-avgiftens storlek vill vi från moderat
            sida understryka att stora förändringar under innevarande år bör
            aviseras på ett tydligt sätt av en regering, särskilt mot bakgrund
            av att Sverige redan i dag betalar en av de högsta EU-avgifterna
            per capita.
          </note>
          <note>
            (Applåder)
          </note>
          <note>
            Anf. 127 KAROLINA SKOG (MP):
          </note>
          <note>
            Fru talman! Det är också viktigt att vi klarar att hantera de
            ordinarie saker som behöver göras, till exempel att få igenom
            en höständringsbudget.
          </note>
          <note>
            Jag vill uppmärksamma två saker som är viktiga i höständringsbudgeten.
          </note>
          <note>
            Det ena är att vi tillför medel till eftersatt underhåll i infrastrukturen.
            Bara häromdagen var det nytt kaos i Tågsverige, och det är ju
            inte acceptabelt. Vi måste höja ambitionerna och se till att det
            arbetet går fortare, och det gäller både spår och väg. Man ska
            kunna lita på infrastrukturen.
          </note>
          <note>
            Det andra som är viktigt i höständringsbudgeten, och som har
            väckt mycket frustration, är kopplat till den bonus som man kan
            få om man köper en elbil. Det är en massa bilägare som har gjort
            det kloka valet när de köpt en bil att välja en elbil. De har
            sedan förväntat sig en bonus men har inte fått pengarna inom en
            tid som de tycker är rimlig. Jag förstår den frustratio ­ nen.
            Jag har fått ganska många besvikna mejl och kan inte säga något
            annat än att det självklart inte är acceptabelt.
          </note>
          <note>
            När vi leder en omställning av samhället är det en massa saker
            som inte riktigt hänger med. En sådan är budgetavdelningens prognosverktyg,
            som utgår från att samhället förändras lite grann i taget. Men
            när vi står inför en omställning är det svårare. Då behöver vi
            vidta den typ av åtgärder som vi nu gör, att efter hand fylla
            på med mer pengar, så att det ska finnas pengar till alla som
            väljer en elbil.
          </note>
          <note>
            Det är en viktig del av omställningen att vi gör oss fria från
            det oerhört destruktiva beroendet av fossila bränslen och väljer
            transportslag som fungerar i framtiden. Med elbilar slipper man
            utsläppen i avgasröret. Man slipper beroendet av nyckfulla prinsar
            i Saudiarabien eller diktaturer i andra länder. Man slipper också
            nyckfullheten på den globala oljemarkna ­ den. Det finns alltså
            många fördelar.
          </note>
          <note>
            Det är fantastiskt att se den utveckling som nu sker på elbilsmarknaden.
            Vi får från politiken göra allt vi kan för att springa fort nog
            för att skapa de förutsättningar som behövs.
          </note>
          <note>
            Med detta vill jag yrka bifall till utskottets förslag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 7.)
          </note>
          <note>
            Ajournering
          </note>
          <note>
            Kammaren beslutade kl. 15.25 på förslag av tredje vice talmannen
            att ajournera sammanträdet till kl. 16.00, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 16.00.
          </note>
          <note>
            § 6 Beslut om ärende som slutdebatterats den 23 november
          </note>
          <note>
            FöU2 Behandling av personuppgifter vid Försvarsmakten och Försvarets
            radioanstalt
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (C)
          </note>
          <note>
            Votering:
          </note>
          <note>
            316 för utskottet
          </note>
          <note>
            32 för res. 1
          </note>
          <note>
            1 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 70 M, 62 SD, 25 V, 22 KD, 20 L, 16 MP,
            1 -
          </note>
          <note>
            För res. 1: 31 C, 1 V
          </note>
          <note>
            Frånvarande: 1 V
          </note>
          <note>
            Ida Gabrielsson (V) anmälde att hon avsett att rösta ja men markerats
            ha röstat nej.
          </note>
          <note>
            Punkt 2 (Lagen om signalspaning i försvarsunderrättelseverksamhet)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            3. res. 3 (L)
          </note>
          <note>
            Förberedande votering:
          </note>
          <note>
            27 för res. 2
          </note>
          <note>
            20 för res. 3
          </note>
          <note>
            301 avstod
          </note>
          <note>
            1 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            272 för utskottet
          </note>
          <note>
            26 för res. 2
          </note>
          <note>
            49 avstod
          </note>
          <note>
            2 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 70 M, 62 SD, 2 C, 22 KD, 16 MP
          </note>
          <note>
            För res. 2: 25 V, 1 -
          </note>
          <note>
            Avstod: 29 C, 20 L
          </note>
          <note>
            Frånvarande: 2 V
          </note>
          <note>
            Ola Johansson (C) anmälde att han avsett att avstå från att rösta
            men markerats ha röstat ja.
          </note>
          <note>
            Lorena Delgado Varas (V) anmälde att hon avsett att rösta nej
            men markerats som frånvarande.
          </note>
          <note>
            Punkt 6 (Översyn av lagen om signalspaning i försvarsunderrättelseverksamhet)
          </note>
          <note>
            1. utskottet
          </note>
          <note>
            2. res. 6 (M, KD)
          </note>
          <note>
            Votering:
          </note>
          <note>
            252 för utskottet
          </note>
          <note>
            93 för res. 6
          </note>
          <note>
            3 avstod
          </note>
          <note>
            1 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 62 SD, 27 C, 26 V, 20 L, 16 MP, 1 -
          </note>
          <note>
            För res. 6: 70 M, 1 C, 22 KD
          </note>
          <note>
            Avstod: 3 C
          </note>
          <note>
            Frånvarande: 1 V
          </note>
          <note>
            Daniel Bäckström (C) anmälde att han avsett att rösta ja men
            markerats ha röstat nej.
          </note>
          <note>
            Helena Lindahl (C) anmälde att hon avsett att rösta ja men markerats
            ha avstått från att rösta.
          </note>
          <note>
            Punkt 7 (Granskning och kontroll av underrättelseverksamheten)
          </note>
          <note>
            1. utskottet
          </note>
          <note>
            2. res. 7 (M, KD, L)
          </note>
          <note>
            Votering:
          </note>
          <note>
            208 för utskottet
          </note>
          <note>
            111 för res. 7
          </note>
          <note>
            29 avstod
          </note>
          <note>
            1 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 99 S, 62 SD, 29 C, 2 V, 16 MP
          </note>
          <note>
            För res. 7: 69 M, 22 KD, 20 L
          </note>
          <note>
            Avstod: 1 S, 1 M, 2 C, 24 V, 1 -
          </note>
          <note>
            Frånvarande: 1 V
          </note>
          <note>
            Diana Laitinen Carlsson (S) anmälde att hon avsett att rösta
            ja men markerats ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 7 Beslut om ärenden som slutdebatterats vid dagens sammanträde
          </note>
          <note>
            FiU1 Statens budget 2022 – Rambeslutet
          </note>
          <note>
            Punkt 1 (Riktlinjerna för den ekonomiska politiken och budgetpolitiken)
          </note>
          <note>
            1. utskottet
          </note>
          <note>
            2. res. 1 (S, MP)
          </note>
          <note>
            3. res. 2 (C)
          </note>
          <note>
            4. res. 3 (V)
          </note>
          <note>
            5. res. 4 (L)
          </note>
          <note>
            Förberedande votering 1:
          </note>
          <note>
            27 för res. 3
          </note>
          <note>
            20 för res. 4
          </note>
          <note>
            301 avstod
          </note>
          <note>
            1 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            31 för res. 2
          </note>
          <note>
            27 för res. 3
          </note>
          <note>
            290 avstod
          </note>
          <note>
            1 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            116 för res. 1
          </note>
          <note>
            31 för res. 2
          </note>
          <note>
            201 avstod
          </note>
          <note>
            1 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            154 för utskottet
          </note>
          <note>
            143 för res. 1
          </note>
          <note>
            51 avstod
          </note>
          <note>
            1 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 62 SD, 22 KD
          </note>
          <note>
            För res. 1: 100 S, 26 V, 16 MP, 1 -
          </note>
          <note>
            Avstod: 31 C, 20 L
          </note>
          <note>
            Frånvarande: 1 V
          </note>
          <note>
            Punkt 2 (Rambeslutet – utgiftstak, utgiftsramar och inkomsterna
            i statens budget)
          </note>
          <note>
            1. utskottet
          </note>
          <note>
            2. res. 5 (S, MP)
          </note>
          <note>
            3. res. 6 (C)
          </note>
          <note>
            4. res. 7 (V)
          </note>
          <note>
            5. res. 8 (L)
          </note>
          <note>
            Förberedande votering 1:
          </note>
          <note>
            27 för res. 7
          </note>
          <note>
            20 för res. 8
          </note>
          <note>
            301 avstod
          </note>
          <note>
            1 frånvarande
          </note>
          <note>
            Kammaren biträdde res. 7.
          </note>
          <note>
            Förberedande votering 2:
          </note>
          <note>
            31 för res. 6
          </note>
          <note>
            27 för res. 7
          </note>
          <note>
            290 avstod
          </note>
          <note>
            1 frånvarande
          </note>
          <note>
            Kammaren biträdde res. 6.
          </note>
          <note>
            Förberedande votering 3:
          </note>
          <note>
            116 för res. 5
          </note>
          <note>
            31 för res. 6
          </note>
          <note>
            201 avstod
          </note>
          <note>
            1 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            154 för utskottet
          </note>
          <note>
            143 för res. 5
          </note>
          <note>
            51 avstod
          </note>
          <note>
            1 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 62 SD, 22 KD
          </note>
          <note>
            För res. 5: 100 S, 26 V, 16 MP, 1 -
          </note>
          <note>
            Avstod: 31 C, 20 L
          </note>
          <note>
            Frånvarande: 1 V
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU11 Höständringsbudget för 2021
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            136 för utskottet
          </note>
          <note>
            62 för res.
          </note>
          <note>
            149 avstod
          </note>
          <note>
            2 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 100 S, 1 M, 7 C, 1 V, 6 KD, 5 L, 16 MP
          </note>
          <note>
            För res.: 62 SD
          </note>
          <note>
            Avstod: 69 M, 24 C, 25 V, 16 KD, 14 L, 1 -
          </note>
          <note>
            Frånvarande: 1 V, 1 L
          </note>
          <note>
            Johan Hultberg (M), Jonny Cato, Martina Johansson, Ola Johansson,
            Helena Lindahl, Per Schöldberg och Lars Thomsson (alla C), Michael
            Anefur, Ebba Busch, Magnus Jacobsson, Ingemar Kihlström och Tuve
            Skånberg (alla KD) samt Malin Danielsson, Joar Forssell, Nina
            Lundström, Johan Pehrson och Arman Teimouri (alla L) anmälde att
            de avsett att avstå från att rösta men markerats ha röstat ja.
          </note>
          <note>
            § 8 Ärenden för bordläggning
          </note>
          <note>
            Följande dokument anmäldes och bordlades :
          </note>
          <note>
            Finansutskottets betänkande
          </note>
          <note>
            2021/22:FiU6 Redovisning av AP-fondernas verksamhet t.o.m. 2020
          </note>
          <note>
            Justitieutskottets betänkande
          </note>
          <note>
            2021/22:JuU9 Anpassningar av svensk lag till EU:s förordningar
            om Schengens informationssystem
          </note>
          <note>
            Miljö- och jordbruksutskottets betänkande
          </note>
          <note>
            2021/22:MJU6 Åtgärder för att rädda fiskbestånden i Östersjön
          </note>
          <note>
            Socialutskottets betänkanden
          </note>
          <note>
            2021/22:SoU7 Bättre uppföljning av läkemedel för djur
          </note>
          <note>
            2021/22:SoU4 Redovisning av fördelning av medel från Allmänna
            arvsfonden under budgetåret 2020
          </note>
          <note>
            2021/22:SoU6 Vård av unga vid Statens institutionsstyrelses särskilda
            ungdomshem
          </note>
          <note>
            § 9 Bordläggning
          </note>
          <note>
            Följande dokument anmäldes och bordlades:
          </note>
          <note>
            Motion
          </note>
          <note>
            med anledning av skr. 2021/22:38 Riksrevisionens rapport om öppna
            jämförelser i socialtjänsten
          </note>
          <note>
            2021/22:4313 av Sofia Nilsson m.fl. (C)
          </note>
          <note>
            § 10 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 23 november
          </note>
          <note>
            2021/22:382 Kraftigt ökade matpriser
          </note>
          <note>
            av Björn Söder (SD)
          </note>
          <note>
            till näringsminister Ibrahim Baylan (S)
          </note>
          <note>
            § 11 Kammaren åtskildes kl. 16 . 11 .
          </note>
          <note>
            Sammanträdet leddes
          </note>
          <note>
            av talmannen från dess början till ajourneringen kl. 10.03 ,
          </note>
          <note>
            av andre vice talmannen därefter till och med § 4 anf. 34 (delvis)
            ,
          </note>
          <note>
            av ålderspresidenten därefter till och med § 4 anf. 86 (delvis)
            ,
          </note>
          <note>
            av andre vice talmannen därefter till och med § 4 anf. 123 (delvis)
            ,
          </note>
          <note>
            av tredje vice talmannen därefter till ajourneringen kl. 15.25
            och
          </note>
          <note>
            av talmannen därefter till dess slut.
          </note>
          <note>
            Vid protokollet
          </note>
          <note>
            INGVAR MATTSON
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Prövning av förslag till statsminister
          </note>
          <note>
            Anf. 1 TALMANNEN
          </note>
          <note>
            Anf. 2 EBBA BUSCH (KD)
          </note>
          <note>
            Anf. 3 JOHAN PEHRSON (L)
          </note>
          <note>
            Anf. 4 ANNELIE KARLSSON (S)
          </note>
          <note>
            Anf. 5 ANNIE LÖÖF (C)
          </note>
          <note>
            Anf. 6 TOBIAS BILLSTRÖM (M)
          </note>
          <note>
            Anf. 7 JIMMIE ÅKESSON (SD)
          </note>
          <note>
            Anf. 8 AMINEH KAKABAVEH (-)
          </note>
          <note>
            Anf. 9 NOOSHI DADGOSTAR (V)
          </note>
          <note>
            Anf. 10 ANNIKA HIRVONEN (MP)
          </note>
          <note>
            Beslut
          </note>
          <note>
            Anf. 11 TALMANNEN
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 2 Anmälan om faktapromemorior
          </note>
          <note>
            § 3 Ärenden för hänvisning till utskott
          </note>
          <note>
            § 4 Statens budget 2022 – Rambeslutet
          </note>
          <note>
            Finansutskottets betänkande 2021/22:FiU1
          </note>
          <note>
            Anf. 12 ÅSA WESTLUND (S)
          </note>
          <note>
            Anf. 13 ANDRE VICE TALMANNEN
          </note>
          <note>
            Anf. 14 OSCAR SJÖSTEDT (SD) replik
          </note>
          <note>
            Anf. 15 ÅSA WESTLUND (S) replik
          </note>
          <note>
            Anf. 16 OSCAR SJÖSTEDT (SD) replik
          </note>
          <note>
            Anf. 17 ÅSA WESTLUND (S) replik
          </note>
          <note>
            Anf. 18 ELISABETH SVANTESSON (M) replik
          </note>
          <note>
            Anf. 19 ÅSA WESTLUND (S) replik
          </note>
          <note>
            Anf. 20 ELISABETH SVANTESSON (M) replik
          </note>
          <note>
            Anf. 21 ÅSA WESTLUND (S) replik
          </note>
          <note>
            Anf. 22 ULLA ANDERSSON (V) replik
          </note>
          <note>
            Anf. 23 ÅSA WESTLUND (S) replik
          </note>
          <note>
            Anf. 24 ULLA ANDERSSON (V) replik
          </note>
          <note>
            Anf. 25 ÅSA WESTLUND (S) replik
          </note>
          <note>
            Anf. 26 MATS PERSSON (L) replik
          </note>
          <note>
            Anf. 27 ÅSA WESTLUND (S) replik
          </note>
          <note>
            Anf. 28 MATS PERSSON (L) replik
          </note>
          <note>
            Anf. 29 ÅSA WESTLUND (S) replik
          </note>
          <note>
            Anf. 30 JAKOB FORSSMED (KD) replik
          </note>
          <note>
            Anf. 31 ÅSA WESTLUND (S) replik
          </note>
          <note>
            Anf. 32 JAKOB FORSSMED (KD) replik
          </note>
          <note>
            Anf. 33 ÅSA WESTLUND (S) replik
          </note>
          <note>
            Anf. 34 MARTIN ÅDAHL (C) replik
          </note>
          <note>
            Anf. 35 ÅSA WESTLUND (S) replik
          </note>
          <note>
            Anf. 36 MARTIN ÅDAHL (C) replik
          </note>
          <note>
            Anf. 37 ÅSA WESTLUND (S) replik
          </note>
          <note>
            Anf. 38 MARTIN ÅDAHL (C)
          </note>
          <note>
            Anf. 39 ULLA ANDERSSON (V) replik
          </note>
          <note>
            Anf. 40 MARTIN ÅDAHL (C) replik
          </note>
          <note>
            Anf. 41 ULLA ANDERSSON (V) replik
          </note>
          <note>
            Anf. 42 MARTIN ÅDAHL (C) replik
          </note>
          <note>
            Anf. 43 KAROLINA SKOG (MP) replik
          </note>
          <note>
            Anf. 44 MARTIN ÅDAHL (C) replik
          </note>
          <note>
            Anf. 45 KAROLINA SKOG (MP) replik
          </note>
          <note>
            Anf. 46 MARTIN ÅDAHL (C) replik
          </note>
          <note>
            Anf. 47 ELISABETH SVANTESSON (M) replik
          </note>
          <note>
            Anf. 48 MARTIN ÅDAHL (C) replik
          </note>
          <note>
            Anf. 49 ELISABETH SVANTESSON (M) replik
          </note>
          <note>
            Anf. 50 MARTIN ÅDAHL (C) replik
          </note>
          <note>
            Anf. 51 JAKOB FORSSMED (KD) replik
          </note>
          <note>
            Anf. 52 MARTIN ÅDAHL (C) replik
          </note>
          <note>
            Anf. 53 JAKOB FORSSMED (KD) replik
          </note>
          <note>
            Anf. 54 MARTIN ÅDAHL (C) replik
          </note>
          <note>
            Anf. 55 ULLA ANDERSSON (V)
          </note>
          <note>
            Anf. 56 MARTIN ÅDAHL (C) replik
          </note>
          <note>
            Anf. 57 ULLA ANDERSSON (V) replik
          </note>
          <note>
            Anf. 58 MARTIN ÅDAHL (C) replik
          </note>
          <note>
            Anf. 59 ULLA ANDERSSON (V) replik
          </note>
          <note>
            Anf. 60 ELISABETH SVANTESSON (M) replik
          </note>
          <note>
            Anf. 61 ULLA ANDERSSON (V) replik
          </note>
          <note>
            Anf. 62 ELISABETH SVANTESSON (M) replik
          </note>
          <note>
            Anf. 63 ULLA ANDERSSON (V) replik
          </note>
          <note>
            Anf. 64 JAKOB FORSSMED (KD) replik
          </note>
          <note>
            Anf. 65 ULLA ANDERSSON (V) replik
          </note>
          <note>
            Anf. 66 JAKOB FORSSMED (KD) replik
          </note>
          <note>
            Anf. 67 ULLA ANDERSSON (V) replik
          </note>
          <note>
            Anf. 68 MATS PERSSON (L)
          </note>
          <note>
            Anf. 69 KAROLINA SKOG (MP)
          </note>
          <note>
            Anf. 70 MARTIN ÅDAHL (C) replik
          </note>
          <note>
            Anf. 71 KAROLINA SKOG (MP) replik
          </note>
          <note>
            Anf. 72 ELISABETH SVANTESSON (M) replik
          </note>
          <note>
            Anf. 73 KAROLINA SKOG (MP) replik
          </note>
          <note>
            Anf. 74 ELISABETH SVANTESSON (M) replik
          </note>
          <note>
            Anf. 75 KAROLINA SKOG (MP) replik
          </note>
          <note>
            Anf. 76 JAKOB FORSSMED (KD) replik
          </note>
          <note>
            Anf. 77 KAROLINA SKOG (MP) replik
          </note>
          <note>
            Anf. 78 JAKOB FORSSMED (KD) replik
          </note>
          <note>
            Anf. 79 KAROLINA SKOG (MP) replik
          </note>
          <note>
            Anf. 80 ELISABETH SVANTESSON (M)
          </note>
          <note>
            Anf. 81 KAROLINA SKOG (MP) replik
          </note>
          <note>
            Anf. 82 ELISABETH SVANTESSON (M) replik
          </note>
          <note>
            Anf. 83 KAROLINA SKOG (MP) replik
          </note>
          <note>
            Anf. 84 ELISABETH SVANTESSON (M) replik
          </note>
          <note>
            Anf. 85 MARTIN ÅDAHL (C) replik
          </note>
          <note>
            Anf. 86 ELISABETH SVANTESSON (M) replik
          </note>
          <note>
            Anf. 87 MARTIN ÅDAHL (C) replik
          </note>
          <note>
            Anf. 88 ELISABETH SVANTESSON (M) replik
          </note>
          <note>
            Anf. 89 ANDRE VICE TALMANNEN
          </note>
          <note>
            Anf. 90 ÅSA WESTLUND (S) replik
          </note>
          <note>
            Anf. 91 ELISABETH SVANTESSON (M) replik
          </note>
          <note>
            Anf. 92 ÅSA WESTLUND (S) replik
          </note>
          <note>
            Anf. 93 ELISABETH SVANTESSON (M) replik
          </note>
          <note>
            Anf. 94 ULLA ANDERSSON (V) replik
          </note>
          <note>
            Anf. 95 ELISABETH SVANTESSON (M) replik
          </note>
          <note>
            Anf. 96 ULLA ANDERSSON (V) replik
          </note>
          <note>
            Anf. 97 ELISABETH SVANTESSON (M) replik
          </note>
          <note>
            Anf. 98 OSCAR SJÖSTEDT (SD)
          </note>
          <note>
            Anf. 99 ÅSA WESTLUND (S) replik
          </note>
          <note>
            Anf. 100 OSCAR SJÖSTEDT (SD) replik
          </note>
          <note>
            Anf. 101 ÅSA WESTLUND (S) replik
          </note>
          <note>
            Anf. 102 OSCAR SJÖSTEDT (SD) replik
          </note>
          <note>
            Anf. 103 ULLA ANDERSSON (V) replik
          </note>
          <note>
            Anf. 104 OSCAR SJÖSTEDT (SD) replik
          </note>
          <note>
            Anf. 105 ULLA ANDERSSON (V) replik
          </note>
          <note>
            Anf. 106 OSCAR SJÖSTEDT (SD) replik
          </note>
          <note>
            Anf. 107 JAKOB FORSSMED (KD)
          </note>
          <note>
            Anf. 108 ÅSA WESTLUND (S) replik
          </note>
          <note>
            Anf. 109 JAKOB FORSSMED (KD) replik
          </note>
          <note>
            Anf. 110 ÅSA WESTLUND (S) replik
          </note>
          <note>
            Anf. 111 JAKOB FORSSMED (KD) replik
          </note>
          <note>
            Anf. 112 JÖRGEN HELLMAN (S)
          </note>
          <note>
            Anf. 113 PER ÅSLING (C)
          </note>
          <note>
            Anf. 114 TONY HADDOU (V)
          </note>
          <note>
            Anf. 115 GULAN AVCI (L)
          </note>
          <note>
            Anf. 116 MARGARETA FRANSSON (MP)
          </note>
          <note>
            Anf. 117 NIKLAS WYKMAN (M)
          </note>
          <note>
            Anf. 118 JÖRGEN HELLMAN (S) replik
          </note>
          <note>
            Anf. 119 NIKLAS WYKMAN (M) replik
          </note>
          <note>
            Anf. 120 JÖRGEN HELLMAN (S) replik
          </note>
          <note>
            Anf. 121 NIKLAS WYKMAN (M) replik
          </note>
          <note>
            Anf. 122 JOHNNY SKALIN (SD)
          </note>
          <note>
            Anf. 123 HAMPUS HAGMAN (KD)
          </note>
          <note>
            (Beslut fattades under § 7.)
          </note>
          <note>
            § 5 Höständringsbudget för 2021
          </note>
          <note>
            Finansutskottets betänkande 2021/22:FiU11
          </note>
          <note>
            Anf. 124 DENNIS DIOUKAREV (SD)
          </note>
          <note>
            Anf. 125 BJÖRN WIECHEL (S)
          </note>
          <note>
            Anf. 126 JAN ERICSON (M)
          </note>
          <note>
            Anf. 127 KAROLINA SKOG (MP)
          </note>
          <note>
            (Beslut fattades under § 7.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 6 Beslut om ärende som slutdebatterats den 23 november
          </note>
          <note>
            FöU2 Behandling av personuppgifter vid Försvarsmakten och Försvarets
            radioanstalt
          </note>
          <note>
            § 7 Beslut om ärenden som slutdebatterats vid dagens sammanträde
          </note>
          <note>
            FiU1 Statens budget 2022 – Rambeslutet
          </note>
          <note>
            FiU11 Höständringsbudget för 2021
          </note>
          <note>
            § 8 Ärenden för bordläggning
          </note>
          <note>
            § 9 Bordläggning
          </note>
          <note>
            § 10 Anmälan om fråga för skriftligt svar
          </note>
          <note>
            § 11 Kammaren åtskildes kl. 16.11.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
